{"id": "572117", "revid": "628767", "url": "https://it.wikipedia.org/wiki?curid=572117", "title": "Repubblica Socialista Sovietica Lettone", "text": "La Repubblica Socialista Sovietica Lettone (; ), in acronimo RSS Lettone e anche conosciuta come Lettonia sovietica, fu una delle repubbliche dell'Unione Sovietica.\nIstituita il 21 luglio 1940, mentre nel resto del continente imperversava la seconda guerra mondiale, come stato fantoccio sovietico sul territorio della Repubblica di Lettonia precedentemente indipendente dopo che era stato occupata il 17 giugno 1940 dall'Armata Rossa, in conformit\u00e0 con i termini del patto Molotov-Ribbentrop del 23 agosto 1939.\nA seguito della dichiarazione di Welles del 23 luglio 1940, l'annessione degli Stati baltici all'Unione Sovietica il 5 agosto 1940 non fu riconosciuta come legittima dagli Stati Uniti, dalla Comunit\u00e0 europea, e la tredicesima, quattordicesima e quindicesima repubblica nominale costituente dell'URSS furono riconosciute quali occupate. Il territorio della Lettonia fu successivamente invaso dalla Germania nazista nel giugno-luglio 1941, prima di essere riconquistato dai sovietici nel 1944-1945. Ad ogni modo, la Lettonia continu\u00f2 ad esistere come paese indipendente de iure per un certo numero di nazioni, le quali continuarono a riconoscere diplomatici e consoli lettoni come funzionari facenti funzione in nome dei loro ex governi.\nIl periodo sovietico termin\u00f2 in concomitanza con la dissoluzione dell'URSS. Il primo parlamento liberamente eletto della RSS Lettone approv\u00f2 una dichiarazione \"Sul ripristino dell'indipendenza della Repubblica di Lettonia\" il 4 maggio 1990, convertendo il nome ufficiale del Paese in Repubblica di Lettonia. La piena indipendenza della Repubblica di Lettonia avvenne il 21 agosto 1991, mentre il putsch di agosto era in corso, e in seguito riconosciuta dall'Unione Sovietica il 6 settembre dello stesso anno.\nPremesse e costituzione della RSS Lettone nel 1940.\nIl 24 settembre 1939, l'URSS entr\u00f2 nello spazio aereo dell'Estonia, effettuando numerose operazioni di raccolta di informazioni. Il 25 settembre Mosca chiese all'Estonia di firmare un trattato di mutua assistenza che avrebbe consentito all'URSS di stabilire basi militari e di stazionare truppe sul territorio dei baltici. La Lettonia fu la prossima nel piano previsto dai sovietici, tanto che di l\u00ec a poco l'URSS present\u00f2 una richiesta simile a Riga. Il governo autoritario di K\u0101rlis Ulmanis accett\u00f2 l'ultimatum posto tra le condizioni da Stalin, firmando il trattato di mutua assistenza sovietico-lettone il 5 ottobre 1939. Il 16 giugno 1940, quando l'Armata Rossa era gi\u00e0 giunta in Lituania, fu imposto un nuovo ultimatum affinch\u00e9 si stipulasse un'ulteriore intesa: i lettoni cedettero alla richiesta e la accettarono il 17 giugno.\nIl ministro degli esteri sovietico Vja\u010deslav Molotov accus\u00f2 la Lettonia e gli altri due stati baltici di aver dato vita a una cospirazione militare contro l'Unione Sovietica, spingendo dunque, per tutta risposta, Mosca a chiedere nuove concessioni, tra cui la sostituzione degli esecutivi eletti con alcuni nuovi, \"determinati\" a \"soddisfare\" i trattati di amicizia \"in maniera sana\" e la facolt\u00e0 di insediare un numero illimitato di truppe nei tre paesi. Centinaia di migliaia di soldati sovietici fecero il loro ingresso in Estonia, Lettonia, Lituania: il numero superava di gran lunga tutte le unit\u00e0 a disposizione da parte degli eserciti baltici.\nIl governo di Ulmanis decise che, considerato l'isolamento internazionale e la schiacciante superiorit\u00e0 sovietica sia ai confini che gi\u00e0 sul suolo nazionale, fosse meglio evitare spargimenti di sangue e impegnarsi in una guerra impossibile da vincere. L'esercito lettone non spar\u00f2 alcun un colpo e venne rapidamente smantellato dalle epurazioni e accorpato all'Armata Rossa.\nIl governo di Ulmanis si dimise e fu sostituito da un governo di sinistra creato su istruzioni dell'ambasciata dell'URSS. Fino all'elezione del Parlamento del Popolo del 14-15 luglio 1940 non ci furono dichiarazioni pubbliche sui piani governativi di adesione alle politiche comuniste o all'Unione Sovietica. Subito dopo l'occupazione, il Partito Comunista di Lettonia divenne l'unica formazione politica legittimata a partecipare alle elezioni e present\u00f2 di l\u00ec a poco il \"Blocco dei lavoratori\". Il tentativo da parte di altri esponenti di includere il blocco democratico (un'alleanza di tutti i partiti lettoni vietati, tranne il Partito socialdemocratico dei lavoratori) di potersi inserire nella lotta per il potere fall\u00ec. Gli uffici della coalizione furono chiusi, i volantini elettorali confiscati e i leader principali arrestati.\nGli stessi risultati elettorali furono palesemente truccati; il servizio stampa sovietico li emise cos\u00ec presto che apparvero su un giornale di Londra 24 ore prima della chiusura delle urne.\nIl neoeletto parlamento popolare si riun\u00ec il 21 luglio per dichiarare la costituzione della RSS Lettone e richiedere l'ammissione all'Unione Sovietica lo stesso giorno. Un tale cambiamento nell'ordine costituzionale di base dello stato era illegittimo ai sensi della Costituzione della Lettonia, perch\u00e9 poteva essere emanato solo dopo un plebiscito con l'approvazione di due terzi dell'elettorato. Il 5 agosto, il Soviet Supremo dell'Unione Sovietica ultim\u00f2 il processo di annessione accettando la petizione lettone e incorpor\u00f2 formalmente la Lettonia nell'Unione Sovietica.\nAlcuni diplomatici lettoni rimasero in Occidente e il servizio diplomatico lettone continu\u00f2 a sostenere la causa della libert\u00e0 della Lettonia per i successivi 50 anni.\nSeguendo il modello sovietico, il vero potere nella repubblica era nelle mani del Primo Segretario del Partito Comunista di Lettonia, mentre il capo titolare della Repubblica (il Presidente del Presidium del Soviet Supremo) e il capo dell'esecutivo (il presidente del Soviet dei ministri) erano in posizioni subordinate. Alla luce di quanto detto, la storia della Lettonia sovietica pu\u00f2 suddividersi nei periodi di governo dei primi segretari: J\u0101nis Kalnb\u0113rzi\u0146\u0161, Arvid Pel'\u0161e, Augusts Voss, Boris Pugo.\nMandato di Kalnb\u0113rzi\u0146\u0161, 1940-1959.\nL'annus horribilis (1940-1941).\nNella seconda met\u00e0 del 1940 si introdussero la Costituzione sovietica e il codice penale (sulla scia di quello russo). Alle elezioni del luglio 1940 seguirono quelle del Soviet Supremo dell'Unione Sovietica nel gennaio 1941. I tedeschi del Baltico rimanenti e chiunque potesse affermare di esserlo emigrarono nel Reich teutonico.\nIl 7 agosto 1940 si procedette a nazionalizzare tutte le testate giornalistiche e le tipografie: la maggior parte dei quotidiani e delle riviste esistenti furono interrotti o apparvero con nuovi nomi sovietici. Nel novembre 1940 inizi\u00f2 la messa al bando dei libri, provvedimento che port\u00f2 a stilare una lista nera di 4.000 testi. In contemporanea, avvennero arresti e deportazioni di alcuni personaggi dell'\u00e9lite lettone (ad esempio lo scrittore Aleksandrs Gr\u012bns), mentre altri, come J\u0101nis Sudrabkalns, si piegarono alla propaganda e incominciarono a comporre opere filo-staliniste.\nPoich\u00e9 la Lettonia aveva attuato una radicale riforma agraria dopo l'indipendenza, la maggior parte delle aziende agricole era troppo piccola per essere nazionalizzata. Mentre le voci di un'imminente collettivizzazione furono ufficialmente smentite nel 1940 e 52.000 contadini privi di terra ricevettero piccoli appezzamenti fino a 10 ettari all'inizio del 1941. Le piccole dimensioni dei terreni, l'imposizione delle quote di produzione e le tasse elevate fecero s\u00ec che ben presto gli agricoltori indipendenti sarebbero andati incontro al fallimento e avrebbero dovuto abbracciare l'ipotesi di costituire aziende agricole collettive.\nGli arresti e le deportazioni in Unione Sovietica cominciarono ancor prima che la Lettonia diventasse ufficialmente una repubblica socialista. In principio, si trasferirono coattivamente esponenti politici e militari pi\u00f9 importanti come il presidente K\u0101rlis Ulmanis, il ministro della Guerra J\u0101nis Balodis e il capo dell'esercito Kri\u0161j\u0101nis Ber\u0137is che furono arrestati nel luglio 1940. L'NKVD arrest\u00f2 inoltre la maggior parte dei rifugiati bianchi spostatisi in Lettonia. Ben presto le purghe toccarono i vertici del governo fantoccio quando il ministro della salute J\u016blijs L\u0101cis venne arrestato.\nLa prima occupazione sovietica \u00e8 passata alla storia in Lettonia come \"Baigas gads\", ovvero anno terribile.\nDeportazioni del 14 giugno.\nAll'inizio del 1941, Mosca inizi\u00f2 a pianificare la deportazione di massa di \"elementi antisovietici\" dalle repubbliche baltiche. In preparazione, il generale Ivan Serov, vice commissario del popolo per la pubblica sicurezza dell'Unione Sovietica, firm\u00f2 le istruzioni omonime, \"[disposizioni riguardo] alla procedura di esecuzione delle deportazioni di elementi antisovietici da Lituania, Lettonia ed Estonia\". Nella notte tra il 13 e il 14 giugno 1941, 15.424 abitanti della Lettonia - inclusi 1.771 ebrei e 742 di etnia russa - furono deportati in gulag e insediamenti speciali, principalmente in Siberia. Tra i deportati figuravano ex politici, ricchi uomini d'affari, agricoltori, poliziotti, membri dell'Aizsargi (un'organizzazione paramilitare lettone) e esponenti di spicco delle ONG e persino filatelisti o studiosi dell'esperanto, considerati soggetti inaffidabili. Circa 600 ufficiali lettoni andarono incontro all'arresto nella vase militare di Litene, molti dei quali furono giustiziati sul posto. La stessa sorte tocc\u00f2 a svariati prigionieri politici, fucilati in maniera frettolosa nel corso della ritirata sovietica dopo l'attacco tedesco del 22 giugno 1941. Tra le 30.000 e le 35.000 persone (1,8% della popolazione lettone) furono deportate durante la prima occupazione sovietica. Tra coloro che dovettero abbandonare il Paese rientrarono anche migliaia di ebrei lettoni: i trasferimenti raggiunsero quota 131.500 se si considerano anche la Lituania e l'Estonia.\nAlcuni cittadini preferirono evitare un simile destino e nascondersi da amici o nelle foreste. Di l\u00ec a poco, molti lettoni diedero luogo a piccole unit\u00e0 di guerriglia che attaccarono i soldati dell'Armata Rossa in ritirata e accolsero i tedeschi con la bandiera della Lettonia indipendente.\nSeconda guerra mondiale (1941-1945).\nL'operazione Barbarossa, lanciata una settimana pi\u00f9 tardi, interruppe i piani in corso volti a trasferire diverse centinaia di migliaia di altri baltici: le truppe naziste occuparono Riga il 1 luglio 1941.\nDurante la fase di transizione, i lettoni diedero forma a due organismi che tentarono di ripristinare la Lettonia indipendente: il Comitato Centrale Lettone e il Consiglio di Stato Provvisorio.\nImmediatamente dopo l'insediamento dell'autorit\u00e0 nazista, inizi\u00f2 un processo di eliminazione della comunit\u00e0 ebraica e gitana, con molti omicidi avvenuti a Rumbula.\nGli omicidi furono commessi dall'Einsatzgruppe A, dalla Wehrmacht e dai Marines (a Liep\u0101ja), nonch\u00e9 da collaborazionisti lettoni, inclusi i 500-1.500 membri del Commando Ar\u0101js (che da soli uccisero circa 26.000 ebrei) e 2.000 o pi\u00f9 baltici della SD. Alla fine del 1941 quasi l'intera popolazione ebraica fu uccisa o collocata in campi di sterminio. Inoltre, circa 25.000 ebrei giunsero dalla Germania, dall'Austria e dall'odierna Repubblica Ceca, di cui circa 20.000 furono uccisi. L'Olocausto caus\u00f2 85.000 vittime in Lettonia, la stragrande maggioranza delle quali semiti.\nUn discreto numero di lettoni, inferiore ai collaboratori nazisti o ai filo-indipendentisti, resistette all'occupazione tedesca agendo in due tronconi separati: uno coordinato direttamente dalla Lettonia e un altro supervisionato da Mosca (il Movimento Partigiano Lettone). Il comandante lettone fu Arturs Spro\u0123is.\nI nazisti pianificarono di germanizzare i paesi baltici ipotizzando il trasferimento di circa 520.000 coloni tedeschi dopo la guerra. Nel 1943 e 1944 furono create due divisioni della Legione lettone attraverso una mobilitazione forzata che confluirono nelle Waffen-SS in lotta con l'Armata Rossa che stava avanzando verso ovest.\nRioccupazione sovietica e ripristino delle politiche staliniste (1945-1953).\nA met\u00e0 del 1944, quando l'operazione Bagration interess\u00f2 da vicino la Lettonia, si verificarono intensi combattimenti tra le truppe tedesche e sovietiche che si conclusero con uno stallo e con la formazione della sacca di Curlandia: in tale frangente, circa 130.000 lettoni riuscirono a fuggire in Svezia e Germania.\nNel corso del conflitto, entrambe le forze di occupazione arruolarono i lettoni nei loro eserciti, aumentando in questo modo il computo delle vittime nazionali. In Curlandia, le unit\u00e0 della Legione lettone si opposero ai compatrioti affiliati all'Armata Rossa.\nIn totale, la Lettonia perse circa il 20% della sua popolazione per via della seconda guerra mondiale. A coincidere con una modifica demografica fu quella territoriale, in quanto nel 1944 parte del distretto di Abrene, circa il 2% del territorio della Lettonia, pass\u00f2 alla RSFS Russa.\nNel 1944 i sovietici si mossero in fretta per ripristinare la propria sovranit\u00e0. Dopo aver ristabilito il controllo militare sul paese, nel febbraio 1946 si tennero le elezioni del Soviet Supremo dell'Unione Sovietica, seguite, nel febbraio 1947, da quelle del Soviet Supremo lettone e, infine, nel gennaio 1948 le nomine dei Soviet locali.\nResistenza lettone.\nDopo la resa tedesca divenne lampante che le forze sovietiche non si sarebbero ritirate, motivo per cui i partigiani filo-indipendentisti lettoni non abbassarono le armi e si prodigarono per contrastare con le armi l'Unione Sovietica. Nella fase in cui si contavano pi\u00f9 guerriglieri, circa 10.000-15.000 in unit\u00e0 non rispondenti ad un comando centrale, i combattimenti contro l'NKVD e i rappresentanti del governo sovietico avvenivano in operazioni di guerriglia e di sabotaggio. I Fratelli della foresta consistevano non solo degli ex legionari o sostenitori tedeschi, ma anche di uomini che cercavano di evitare la coscrizione sovietica, inclusi contadini espropriati o addirittura preti e studenti che scrivevano e distribuivano volantini patriottici e fornivano rifugio ai partigiani. Molti immaginavano che una nuova guerra tra le potenze occidentali e il Blocco orientale fosse imminente e si aspettavano che la Lettonia sarebbe stata presto liberata. Dopo le deportazioni e la collettivizzazione del 1949, il movimento di resistenza diminu\u00ec drasticamente, con gli ultimi pochi rivoltosi che si arresero nel 1956, quando fu offerta l'amnistia. L'ultimo a imbracciare le armi fu J\u0101nis P\u012bnups, celatosi nel verde fino al 1995.\nDeportazioni del 1949.\nI primi anni del dopoguerra furono segnati da eventi particolarmente repressivi per la nazione lettone. 120.000 abitanti locali, rei di non simpatizzare per il regime, furono imprigionati o deportati nei gulag. Coloro che riuscirono a sfuggire alla cattura, il pi\u00f9 delle volte scomparivano nelle foreste e si univano ai Fratelli della foresta.\nIl 25 marzo 1949, 43.000 residenti per lo pi\u00f9 contadini (\"kulaki\") e patrioti lettoni dovettero partire per la Siberia e il Kazakistan settentrionale nell'ambito dell'imponente Operazione Priboi, il cui scopo era reprimere le ribellioni in tutti e tre gli Stati baltici: l'autorizzazione a procedere fu disposta da Mosca gi\u00e0 il 29 gennaio 1949. Il 10% dell'intera popolazione baltica in et\u00e0 adulta venne deportata o inviata nei campi di lavoro.\nCollettivizzazione.\nNel dopoguerra, in Lettonia come altrove si impose il sistema agricolo sovietico e l'infrastruttura economica sviluppata negli anni '20 e '30 sub\u00ec mutamenti irreversibili. Le fattorie appartenenti ai rifugiati andarono incontro alla confisca, i sostenitori tedeschi subirono una notevole riduzione dei loro possedimenti in favore di una \"demanializzazione\" del territorio sottratto. Chi non apparteneva alle categorie sopraccitate, vide un aumento delle tasse e delle quote obbligatorie di consegna dei prodotti, con il risultato che, col tempo, anche l'agricoltura di sussistenza divenne impossibile. Molti contadini uccisero il proprio bestiame e si trasferirono nelle citt\u00e0. Nel 1948 le kolchoz potevano dirsi una realt\u00e0 ormai affermata e attive a pieno regime pure dopo le deportazioni del marzo 1949: alla fine dell'anno, il 93% delle aziende agricole fu collettivizzato.\nIl settore primario non risent\u00ec di particolari benefici derivanti dalla collettivizzazione, anche perch\u00e9 chi seminava doveva farlo secondo precise regole statali e non in base alle condizioni di raccolta effettive. I contadini non venivano pagati quasi nulla per i loro prodotti, preferendo il sistema stalinista dare la priorit\u00e0 all'industria pesante e alle esigenze belliche. La produzione di cereali in Lettonia croll\u00f2 da 1,37 milioni di tonnellate nel 1940 a 0,73 nel 1950 e 0,43 nel 1956. Solo nel 1965 la Lettonia raggiunse i livelli di produzione di carne e latticini del 1940.\nAmministrazione russa.\nDurante i primi anni del dopoguerra, una lente d'ingrandimento pi\u00f9 vicina di Mosca venne posta dall'Ufficio speciale del Comitato centrale del PCUS, guidato da Mikhail Suslov. Per garantire il controllo totale sul partito comunista locale, fu un russo, Ivan Lebedev, a venire eletto come secondo segretario, avviando una tradizione continuata fino alla fine dell'epoca sovietica. La mancanza di quadri locali politicamente affidabili significava che i sovietici collocavano sempre pi\u00f9 i russi in posizioni di spicco nel partito e nell'esecutivo. Molti comunisti lettoni di origine russa sopravvissuti alla cosiddetta \"operazione lettone\" del 1937-1938 durante le grandi purghe furono rimandati nella patria dei loro genitori. La maggior parte dei sovietici nominati in ruoli chiave in campo politico e amministrativo non parlava il lettone, con il risultato che una fetta sempre maggiore della popolazione avvertisse un senso di rigetto. Nel 1953 il Partito comunista lettone contava 42.000 membri, met\u00e0 dei quali erano lettoni.\nPer sostituire le perdite demografiche dovute alla seconda guerra mondiale, a chi era riuscito a fuggire in Occidente e alle deportazioni e per attuare un ampio programma di industrializzazione, fu incentivato il trasferimento di centinaia di migliaia di russi in Lettonia. Tale evento si verific\u00f2 in concomitanza con l'adozione di politiche di russificazione, come evince dalla limitazione dell'uso del lettone e delle minoranze linguistiche (tra cui, ad esempio, il livone). Inoltre, il ruolo di guida e punto di riferimento del popolo russo nel corso della storia lettone risult\u00f2 fortemente sottolineato nei libri scolastici, nelle arti e nella letteratura. I poeti, scrittori e pittori attivi in epoca sovietica dovettero adattarsi, se volevano proseguire la propria attivit\u00e0, ai rigidi canoni del realismo socialista e vivere nel costante timore di essere accusati di qualche \"errore ideologico\" che potesse portare al divieto di pubblicazione o addirittura all'arresto.\nIl periodo del comunismo nazionalista (1953-1959).\nDurante il breve mandato di Lavrentij Berija nel 1953, fu introdotta la politica di assegnare pi\u00f9 potere ai comunisti locali e di rispettare le lingue locali. Altre libert\u00e0 vennero concesse dopo la destalinizzazione del 1956 e circa 30.000 sopravvissuti alle deportazioni sovietiche iniziarono a tornare in Lettonia: ad ogni modo, a chi apparteneva a questa categoria venne impedito di svolgere determinate professioni o di tornare nelle vecchie abitazioni.\nSubito dopo la morte di Stalin, il numero di lettoni nel partito comunista cominci\u00f2 ad aumentare. A seguito di tale evento, questi diedero il via a un programma incentrato sulla fine dell'afflusso di immigrati di lingua russa, sulla cessazione di politiche di sostegno all'industria pesante a favore invece di industrie leggere pi\u00f9 vicine ai bisogni locali e, in terzo luogo, su una rivisitazione del ruolo dei comunisti nati localmente, imponendo la lingua lettone come lingua di stato. A farsi portavoce di queste idee fu Eduards Berklavs, nel 1957 vicepresidente del Consiglio dei ministri. Particolarmente significativo risult\u00f2 l'introduzione di un provvedimento in virt\u00f9 del quale i comunisti non lettoni avrebbero dovuto imparare un livello basilare di lettone entro due anni o perdere il lavoro.\nOstili a tali politiche risultarono i comunisti lettoni di origine russa nati da genitori lettoni in Russia o nell'Unione Sovietica, tornati in Lettonia solo dopo la seconda guerra mondiale: tale gruppo etnico evitava di esprimersi in lettone in pubblico e le rivendicazioni di questi vennero appoggiate dal corpo degli ufficiali pi\u00f9 influenti del Distretto militare baltico.\nNel 1958 la legge sovietica sull'istruzione rese l'apprendimento delle lingue nazionali volontario, di fatto ponendo fine all'interesse russo per la sfera scolastica.\nNell'aprile 1959 una delegazione di accertamento dei fatti del Comitato centrale sovietico visit\u00f2 Riga. Durante la visita di Nikita Chru\u0161\u010d\u00ebv a Riga nel giugno 1959, alcuni esponenti pi\u00f9 intransigenti si lamentarono delle tendenze nazionaliste nel Partito i quali, con il placet di Mosca, avevano avviato epurazioni dei comunisti nazionali e dei comunisti locali al potere dal 1940. Nel novembre 1959 il lungo mandato del primo segretario del partito Kalnb\u0113rzi\u0146\u0161 e del primo ministro Vilis L\u0101cis cess\u00f2 a seguito delle loro dimissioni. Durante i tre anni successivi, la frangia maggiormente intransigente che aveva assunto il potere risult\u00f2 responsabile del licenziamento di circa 2000 comunisti nazionali, relegati a incarichi di basso spessore in campagna o in Russia.\nIl cambiamento, oltre che politico, fu anche demografico: dal primo censimento del dopoguerra, eseguito nel 1959, evince che il numero di lettoni rispetto al 1935 era sceso di 170.000 persone, mentre i russi era saliti di 388.000, i bielorussi di 35.000 e gli ucraini di 28.000.\nPoich\u00e9 la Lettonia disponeva di una rete infrastrutturale tutto sommata ben sviluppata e di specialisti istruiti, a Mosca fu deciso che parte della manifattura pi\u00f9 avanzata dell'Unione Sovietica avrebbe dovuto avere sede in Lettonia. Su verific\u00f2 cos\u00ec una nuova ventata per il mondo industriale, con l'installazione - tra le varie - di un'importante fabbrica di macchinari RAF e fabbriche elettrotecniche, nonch\u00e9 alcuni impianti di lavorazione del petrolio e del cibo. Le trasmissioni televisive da Riga iniziarono ad essere diffuse nel 1954, le prime in assoluto nei Paesi Baltici.\nMandato di Pel'\u0161e, 1959-1966.\nDurante il 1959-1962 i principali comunisti nazionalisti lettoni furono epurati quando Arvid Pel'\u0161e impose il suo potere. Per quasi 30 anni il Partito Comunista e il governo erano stati guidati da conservatori lettoni di etnia russa.\nIl marxista ortodosso di Pel'\u0161e \u00e8 spesso ricordato per il divieto ufficiale nel 1961 delle celebrazioni j\u0101\u0146i nel solstizio d'estate e per la cancellazione di altre tradizioni e costumi popolari nazionali. Il politico segu\u00ec lo schema dell'obbedienza totale a Mosca e aument\u00f2 la russificazione della Lettonia, in particolare nella capitale Riga.\nTra il 1959 e il 1968 quasi 130.000 madrelingua russi emigrarono in Lettonia e cominciarono a lavorare nel settore manifatturiero: a chi si fosse trasferito, veniva garantito un appartamento nei micro distretti di nuova costruzione nelle diverse citt\u00e0. Ben presto, prese forma un modello industriale per cui operavano decine di migliaia di immigrati giunti di recente e completamente dipendenti dalle risorse delle lontane regioni sovietiche; i prodotti finiti finivano perlopi\u00f9 in altre repubbliche sovietiche. I nuovi impianti erano sotto la gestione del ministero di tutta l'Unione e dell'amministrazione militare, operando cos\u00ec al di fuori dell'economia pianificata della Lettonia sovietica. Gli stabilimenti della VEF (\"Valsts elektrotehnisk\u0101 fabrika\", \"Industria elettrotecnica statale\") e della \"Radiotehnika\" della Lettonia si specializzarono nella produzione di radio, telefoni e sistemi audio. La maggior parte dei vagoni ferroviari sovietici venivano prodotti dalla \"R\u012bgas Vagonb\u016bves R\u016bpn\u012bca\", mentre i minibus dalla \"R\u012bgas Autobusu Fabrika\".\nNel 1962 Riga inizi\u00f2 a ricevere gas russo per esigenze industriali e riscaldamento domestico. Ci\u00f2 permise l'inizio della costruzione su larga scala di nuovi quartieri cittadini e grattacieli. Nel 1965 la centrale idroelettrica di P\u013cavi\u0146as inizi\u00f2 a produrre elettricit\u00e0.\nMandato di Voss, 1966-1984.\nLa fase di ricrescita economica cess\u00f2 nel periodo della stagnazione, quando Leonid Bre\u017enev era a capo dell'URSS. Poich\u00e9 non c'erano abbastanza persone per gestire le fabbriche di nuova costruzione e per espandere la produzione industriale, ulteriori lavoratori stranieri giunsero nella RSS Lettone (principalmente russi), riducendo notevolmente la proporzione di lettoni etnici. Il processo di russificazione fu influenzato altres\u00ec dal fatto che Riga era il quartier generale del Distretto militare baltico: migliaia di ufficiali attivi o in pensione si trasferirono in loco.\nL'aumento degli investimenti e dei sussidi per le fattorie collettive miglior\u00f2 notevolmente il tenore di vita della popolazione rurale senza aumentare per\u00f2 molto la produzione. La maggior parte dei prodotti della fattoria era ancora coltivata nei piccoli appezzamenti privati e, per ridurre questo fenomeno, si cerc\u00f2 di incentivare il trasferimento in insediamenti di dimensione pi\u00f9 grande in cui erano disponibili immobili di recente realizzazione.\nMentre con Voss procedeva con la campagna di modernizzazione degli anni '60, a met\u00e0 degli anni '70 si verific\u00f2 una palpabile stagnazione. Ci vollero svariati anni per completare edifici di prestigio quali un imponente grattacielo a Riga, l'hotel Latvija e il Ministero dell'Agricoltura. Altrettanto lenta risult\u00f2 la realizzazione dell'aeroporto internazionale e del ponte Van\u0161u sul Daugava.\nIl modello ideologico instauratosi fu quello del \"vivi e lascia vivere\". Al di l\u00e0 dimostrazioni pubbliche di sostegno entusiastico al regime sovietico richieste negli anniversari rivoluzionari, la Lettonia viveva problemi sociali quali la proliferazione del mercato nero, dell'assenteismo e dell'alcolismo. La carenza di cibo e di beni di consumo divenne la normalit\u00e0. Per quanto riguarda invece la vita culturale, nel mondo della musica primeggi\u00f2 Raimonds Pauls, nelle commedie storiche si impose il Riga Film Studio e pure le giornate della poesia divennero col tempo estremamente popolari.\nMandato di Pugo, 1984-1988.\nRisveglio nazionale, 1985-1990.\nNella seconda met\u00e0 degli anni '80, il leader sovietico Michail Gorba\u010d\u00ebv, resosi conto della difficile condizione del Paese, mise in atto riforme politiche ed economiche quali la glasnost' e la perestrojka. Nell'estate del 1987 a Riga si tennero grandi manifestazioni presso il Monumento alla Libert\u00e0, simbolo dell'indipendenza nazionale. Nell'estate del 1988 nacque un movimento nazionale noto come Fronte Popolare Lettone. La RSS Lettone, cos\u00ec come quella Lituana e quella Estone, ricevette maggiore autonomia e nel 1988 fu legalizzata la vecchia bandiera nazionale della Lettonia, la quale rimpiazz\u00f2 presto quella lettone sovietica, non pi\u00f9 ufficiale dal 1990. I candidati pro-indipendentisti del Fronte popolare lettone ottennero una maggioranza di due terzi nel Consiglio supremo nelle elezioni democratiche del marzo 1990.\nFasi della dissoluzione (1990-1991).\nIl 4 maggio 1990 il Consiglio approv\u00f2 la dichiarazione \"Sul ripristino dell'indipendenza della Repubblica di Lettonia\", in cui si affermava l'assenza di valore legale l'annessione sovietica e annunci\u00f2 l'inizio di un percorso di transizione finalizzato all'indipendenza. In merito agli eventi accaduti nel 1940, in particolare, si affermava che l'occupazione violava il diritto internazionale e che la procedura di risoluzione adottata qualche mese dopo per annettere la Lettonia all'URSS era da considerarsi invalida, poich\u00e9 la costituzione lettone del 1922 stabiliva che un mutamento simile dell'equilibrio statale andasse sottoposto a referendum. In ogni caso, la dichiarazione affermava che le elezioni del 1940 si erano svolte sulla base di una legge elettorale incostituzionale, che rendeva ipso facto nulle tutte le azioni dei \"Saeimas del Popolo\". Su queste basi, il Consiglio Supremo sosteneva che la Repubblica di Lettonia, come proclamata nel 1918, esisteva ancora legalmente anche se la sua sovranit\u00e0 era stata de facto persa nel 1940.\nLa Lettonia ritenne di non aver bisogno di seguire il processo di secessione delineato nella costituzione sovietica, sostenendo che, poich\u00e9 l'annessione era illegale e incostituzionale, si trattava semplicemente di riaffermare un'indipendenza ancora esistente ai sensi del diritto internazionale. Ciononostante, Mosca continu\u00f2 a considerare la Lettonia come una repubblica sovietica nel 1990-1991. Nel gennaio 1991, le forze politiche e militari sovietiche tentarono senza successo di rovesciare le autorit\u00e0 della Repubblica di Lettonia occupando la casa editrice centrale di Riga e istituendo un Comitato di salvezza nazionale per usurpare le funzioni governative. Durante il periodo di transizione Mosca mantenne molte autorit\u00e0 statali sovietiche centrali in Lettonia. Il 3 marzo 1991, il 63% di tutti i residenti lettoni conferm\u00f2 di essere favorevole all'indipendenza in un referendum consultivo non vincolante, compreso un gran numero di cittadini di etnia russa. La Repubblica di Lettonia dichiar\u00f2 la fine del periodo di transizione e il ripristino della piena indipendenza il 21 agosto 1991, all'indomani del fallito colpo di stato in Russia (il cosiddetto putsch di agosto). La Lettonia, cos\u00ec come la Lituania e l'Estonia de facto cessarono di essere parte dell'URSS quattro mesi prima che la stessa Unione Sovietica si dissolse (26 dicembre 1991). Presto, il 6 settembre, l'indipendenza dei tre stati baltici fu riconosciuta dall'URSS: essi portano ancora avanti l'idea della continuit\u00e0 legale, ovvero il principio secondo cui gli stati furono sovrani dal 1918 al 1940 senza avere alcun legame con le RSS che si costituirono nei periodi 1940-1941 e 1944-1991. Dall'indipendenza, il Partito Comunista della RSS lettone venne meno e un certo numero di funzionari di alto rango fu sotto indagine in virt\u00f9 del ruolo attivo o omissivo in varie violazioni dei diritti umani avvenute sul suolo lettone. La Lettonia \u00e8 successivamente entrata a far parte della NATO e dell'Unione europea nel 2004.\nEconomia.\nIl periodo sovietico coincise con la ricostruzione e l'aumento della capacit\u00e0 industriale, tra cui meritano di essere segnalate le case automobilistiche (RAF) e gli impianti elettrotecnici (VEF), l'industria alimentare, gli oleodotti e le raffinerie di petrolio presso Ventspils.\nTra gli innumerevoli provvedimenti introdotti nella RSS Lettone, rientr\u00f2 l'introduzione della lingua russa in tutte le sfere della vita pubblica, tanto da diventare un prerequisito per l'ammissione all'istruzione superiore e le migliori occupazioni. Inoltre il suo studio divenne obbligatorio in tutte le scuole lettoni. Il notevole afflusso da est di cittadini che giungevano per lavorare nelle fabbriche da poco operative acceler\u00f2 il processo di russificazione nelle citt\u00e0 pi\u00f9 grandi fino agli anni '80.\nIl reddito nazionale pro capite era pi\u00f9 alto in Lettonia che altrove nell'URSS (42% in pi\u00f9 rispetto alla media sovietica nel 1968); tuttavia la Lettonia contribuiva allo stesso tempo in maniera assolutamente bassa (0,5%) al PIL di Mosca. Dopo la dissoluzione dell'Unione Sovietica, crollarono anche tutti i rami dell'economia ad essa associati. Mentre una significativa presenza russa in Letgallia era antecedente all'Unione Sovietica (circa 30%), l'intensa industrializzazione e la pesante importazione di manodopera dall'Unione Sovietica per sostenerla, condussero ad aumenti significativi della minoranza russa a Riga, tanto che in alcuni periodi i lettoni erano la minoranza in centri quali Daugavpils, R\u0113zekne e Ogre. Si sarebbe trattato anche delle aree pi\u00f9 colpite economicamente dopo il 1990, come evince dalla massiccia disoccupazione che ne segu\u00ec. Il forte disaccordo con la Russia sull'eredit\u00e0 dell'era sovietica port\u00f2 a misure economiche punitive da parte della Russia, inclusa la cessazione del commercio di transito quando la Russia tagli\u00f2 le esportazioni di petrolio attraverso Ventspils nel 2003 (troncando il 99% delle sue spedizioni) dopo che il governo della Lettonia si rifiut\u00f2 di vendere il porto petrolifero alla compagnia petrolifera statale russa Transneft. Dopo vari tentativi di disgelo, ad oggi solo una fetta dell'economia lettone dipende dalla Russia, soprattutto dopo l'adesione all'UE.\nNel 2016, un comitato di storici ed economisti ha pubblicato un rapporto intitolato \"L'industria lettone prima e dopo la restaurazione dell'indipendenza\" stimando il costo complessivo dell'occupazione sovietica negli anni 1940-1990 a 185 miliardi di euro, senza contare i costi non quantificabili delle \"deportazioni e della politica di reclusione\" delle autorit\u00e0 sovietiche.\nL'Armata Rossa sul suolo lettone.\nL'esercito sovietico mise piede sul suolo lettone per la seconda volta (la prima avvenne nel biennio 1918-1920) nell'ottobre del 1939, quando ricevette il places ad installarsi in basi militari localizzate in Curlandia: fu in quel momento che 25.000 soldati circa e un numero imprecisato di mezzi aerei, carri armati e supporto di artiglieria giunsero nella regione. Alla marina sovietica fu permesso di usufruire dei porti di Ventspils e Liep\u0101ja. Oltre ai soldati, si stabilirono altres\u00ec i familiari degli ufficiali e operai edili addetti alla manutenzione delle strutture.\nDurante il primo anno del periodo sovietico, si avvi\u00f2 la costruzione dei nuovi aeroporti militari, spesso con il coinvolgimento la popolazione locale come manodopera gratuita. La marina sovietica assunse il presidio porti marittimi e cantieri navali e molte centinaia di ufficiali sovietici furono trasferiti in appartamenti e case di recente realizzazione. Gli alloggi pi\u00f9 grandi vennero ulteriormente suddivisi per creare appartamenti comuni.\nDopo il 1944, la Lettonia e Riga risultarono pesantemente militarizzate. I soldati e gli ufficiali smobilitati scelsero di trasferirsi a Riga, causando gravi carenze di alloggi. Gran parte delle strutture messe in piedi nei primi anni del dopoguerra fu destinata ai soli ufficiali sovietici di stanza nella capitale.\nL'intera costa curlandese sul Mar Baltico divenne una zona di confine sovietica con limitata libert\u00e0 di movimento per gli abitanti locali e chiusa agli estranei. Le spiagge erano illuminate dai riflettori e arate, per mostrare eventuali impronte. I vecchi villaggi di pescatori in Livonia divennero zone militari chiuse ai non addetto, con il risultato che i pescatori furono trasferiti in citt\u00e0 pi\u00f9 grandi (ad esempio Roja e Kolka). La minoranza livone cess\u00f2 quasi del tutto di avere una propria vita culturale. La costa livoniana divenne testimone della realizzazione di strutture segrete, come il radiotelescopio di Irbene. Il porto di Liep\u0101ja fu disseminato di sottomarini arrugginiti e spiagge con fosforo inesploso.\nEntro la met\u00e0 degli anni '80, oltre ai 350.000 soldati del Distretto militare baltico, un numero imprecisato di truppe del ministero degli interni e del confine si spost\u00f2 nei paesi baltici. Nel 1994 le truppe russe in partenza presentarono un elenco di oltre 3.000 unit\u00e0 militari stazionate in 700 siti che occupavano pi\u00f9 di 120.000 ettari (circa il 10% del territorio lettone).\nOltre al personale militare attivo, Riga acquis\u00ec popolarit\u00e0 come meta degli ufficiali sovietici in pensione, i quali optarono per citt\u00e0 pi\u00f9 piccole rispetto a Mosca o a Kiev. Per accelerare il ritiro dell'esercito russo, la Lettonia accett\u00f2 ufficialmente di consentire a 20.000 ufficiali sovietici in pensione e alle loro famiglie (fino a 50.000 persone) di rimanere in Lettonia senza concedere loro la cittadinanza: la Russia continua a pagare loro le pensioni.\nL'addestramento militare veniva fornito dalla Scuola politica militare superiore di Riga e dalla Scuola di ingegneria dell'aviazione militare superiore di Riga.\nStatus internazionale.\nLa Corte europea dei diritti dell'uomo, il governo della Lettonia, il Dipartimento di Stato degli Stati Uniti d'America, il Consiglio per i diritti umani delle Nazioni Unite e l'Unione europea considerano l'annessione da parte dell'URSS nel 1940 alla stregua di un'occupazione in base alle disposizioni del patto Molotov-Ribbentrop del 1939. Il Parlamento europeo, riconoscendo come illegittima l'occupazione degli Stati baltici dal 1940 fino allo scioglimento dell'Unione Sovietica, ha portato alla rapida accettazione degli Stati baltici nella NATO.\nFonti sovietiche antecedenti alla perestrojka.\nFino alla rivalutazione della storia sovietica iniziata durante la Perestrojka, che port\u00f2 alla condanna ufficiale del protocollo segreto del 1939 da parte del governo sovietico, la posizione sovietica sugli eventi del 1939-1940 \u00e8 riassunta come segue.\nIl governo dell'Unione Sovietica ha suggerito al governo della Repubblica di Lettonia di concludere un trattato di mutua assistenza tra i due paesi. Le pressioni dei lavoratori lettoni hanno costretto il governo lettone ad accettare questa offerta. \u00c8 stato firmato un Patto di mutua assistenza che consente all'URSS di stazionare un numero limitato di unit\u00e0 dell'Armata Rossa in Lettonia. Difficolt\u00e0 economiche, insoddisfazione delle politiche del governo lettone \"che avevano sabotato l'adempimento del Patto e del governo lettone\" e l'orientamento politico filo-nazista hanno portato allo scoppio di una rivoluzione culminata nel giugno del 1940. Per garantire l'adempimento del Patto, hanno fatto il loro ingresso ulteriori unit\u00e0 militari sovietiche Lettonia, accolte dai lavoratori lettoni che hanno chiesto a gran voce le dimissioni del governo lettone capitalista e del suo leader fascista, K\u0101rlis Ulmanis. Lo stesso giugno, sotto la guida del Partito comunista lettone, i lavoratori lettoni hanno tenuto manifestazioni e quel giorno \u00e8 stato rovesciato il governo fascista e si \u00e8 formato un governo popolare. Poco dopo, nel luglio del 1940, si sono svolte le elezioni per il parlamento lettone. L'\"Unione dei lavoratori\", creata su iniziativa del Partito comunista lettone, ricevette la stragrande maggioranza dei voti. Il Parlamento si \u00e8 espresso a favore del ripristino del potere sovietico in Lettonia e ha proclamato la Repubblica Socialista Sovietica Lettone. Il parlamento ha in seguito esplicato il desiderio della Lettonia di aderire liberamente e volentieri all'URSS, adottando una risoluzione in tal senso. Tale richiesta fu approvata dal Soviet Supremo dell'URSS e la Lettonia divenne una repubblica costituente dell'URSS.\nPosizione attuale del governo russo.\nIl governo e gli ufficiali russi sostengono che l'annessione sovietica degli stati baltici fosse legittima e che l'Unione Sovietica abbia liberato i paesi dai nazisti. Inoltre, affermano che Mosca ag\u00ec in risposta alle politiche filo-tedesche adottate dai tre stati baltici che derivavano da presunti colloqui segreti condotti dai governi di questi stati con il governo nazista; il successivo ingresso di ulteriori truppe sovietiche nei paesi baltici nel 1940 avvenne seguendo gli accordi e con il consenso degli allora governi delle repubbliche baltiche. Stando a tale versione, quanto ricostruito dalla storiografia ufficiale sovietica continua a riproporsi senza emendamenti significativi. Inoltre, poich\u00e9 l'URSS non era in stato di guerra e non stava conducendo alcuna attivit\u00e0 di combattimento sul territorio dei tre Stati baltici, il termine \"occupazione\" non pu\u00f2 essere utilizzato. Il ministero degli Esteri russo ha dichiarato che \"Le affermazioni sull'\"occupazione \"da parte dell'Unione Sovietica e le relative deduzioni ignorano tutte le realt\u00e0 legali, storiche e politiche e sono dunque da considerarsi del tutto infondate\"."}
{"id": "572120", "revid": "648716", "url": "https://it.wikipedia.org/wiki?curid=572120", "title": "Sementivae", "text": "Le Sementivae o Feriae Sementivae o Sementina dies erano una festivit\u00e0 romana che segnava la fine della stagione della semina.\nIn origine era una festa mobile, costituita da due giorni separati da una settimana, ma col tempo venne fissata in tre giorni consecutivi di gennaio, il 24, 25 e 26."}
{"id": "572121", "revid": "1372005", "url": "https://it.wikipedia.org/wiki?curid=572121", "title": "Klaus Roth", "text": "Nacque in Germania (la Slesia ne fece parte fino al 1945), ma la famiglia, per evitare le persecuzioni naziste contro gli ebrei, emigr\u00f2 nel Regno Unito nel 1933. Ivi studi\u00f2, dapprima a Londra e poi a Cambridge, ove si laure\u00f2 a Peterhouse nel 1945. Dal 1946 fu ricercatore all'University College London, con la supervisione di Theodor Estermann.\nIl suo risultato pi\u00f9 importante, noto come il \"Teorema di Thue-Siegel-Roth\" o pi\u00f9 semplicemente il \"Teorema di Roth\", \u00e8 un teorema di approssimazione diofantea dei numeri algebrici. Ottenne questo risultato nel 1955, mentre insegnava all'University College di Londra. Grazie a questo risultato ricevette la Medaglia Fields nel 1958. \nDivenne professore all'University College nel 1961, e si spost\u00f2 quindi all'Imperial College di Londra nel 1966, dove rimase fino al 1988."}
{"id": "572122", "revid": "47767", "url": "https://it.wikipedia.org/wiki?curid=572122", "title": "Santuario di Santa Maria del Fonte presso Caravaggio", "text": "La basilica di Santa Maria del Fonte presso Caravaggio \u00e8 un monumentale edificio di culto cattolico situato nel territorio di Caravaggio, in Lombardia, e dedicato al culto di Santa Maria del Fonte, che, secondo la tradizione cattolica, apparve in tale localit\u00e0 il 26 maggio 1432, di fronte alla giovane contadina Giannetta de' Vacchi.\nStoria.\nGi\u00e0 nel 1432 il vicario foraneo del vescovo di Cremona, Bonincontro de' Secchi, aveva posto sul luogo dell'apparizione, il campo del Mezzolengo, la prima pietra per l'erezione di una cappelletta; per accogliere i numerosi infermi che si recavano in pellegrinaggio presso il luogo dell'apparizione fu edificato anche un piccolo ospedale, accanto alla cappella.\nLe cronache del 1516 gi\u00e0 descrivono la cappella come una chiesa \"veramente insigne, con edifizi adatti, ornamenti e pitture venerande\", come recitano le parole del privilegio concesso in quell'anno da papa Leone X al Santuario. Gi\u00e0 pericolante a met\u00e0 del secolo, la chiesetta fu diroccata e venne in seguito ricostruita.\nL'erezione dell'attuale tempio mariano, fortemente voluto dall'arcivescovo di Milano Carlo Borromeo, inizi\u00f2 nel 1575 dietro progetto dell'architetto Pellegrino Tibaldi (detto \"il Pellegrini\"); alternando fasi di sviluppo a lunghi intervalli, l'opera di costruzione si protrasse fino ai primi decenni del XVIII secolo, con numerose modifiche, seppur di poco conto, rispetto al progetto originario del Pellegrini.\nNell'aprile del 1906 papa Pio X lo elev\u00f2 alla dignit\u00e0 di basilica minore.\nIl santuario di Caravaggio, oggi, oltre a fungere da importante luogo di preghiera, ospita un centro d'accoglienza per pellegrini ed ammalati, un centro di consulenza matrimoniale e familiare ed un centro di spiritualit\u00e0. Gli edifici che ospitano tali attivit\u00e0 furono ristrutturati sul finire del XX secolo dagli architetti caravaggini Paolo e Salvatore Ziglioli; l'auditorium ospita pregevoli vetrate del pittore caravaggino Giorgio Versetti. La cappella del centro di spiritualit\u00e0, che venne inaugurata da papa Giovanni Paolo II durante il suo soggiorno presso il santuario nel 1992, ospita sculture ad opera del mozzanichese Mario Toffetti.\nDescrizione.\nUbicazione.\nIl tempio monumentale sorge al centro di una vasta spianata circondata da portici simmetrici su tutti e quattro i lati, che corrono, con 200 arcate, per quasi 800 metri. Nel piazzale antistante il viale di collegamento con il centro cittadino si trova un alto obelisco in marmo con putti bronzei, opera di Rustico Soliveri, che, attraverso le sue iscrizioni, ricorda i diversi miracoli attribuiti dalla tradizione cattolica alla Madonna di Caravaggio. Poco oltre l'obelisco si trova una fontana di grosse dimensioni, la cui acqua passa sotto la chiesa, raccoglie quella del Sacro Fonte e confluisce nel piazzale posteriore, dove viene raccolta in una piscina a disposizione degli infermi per immergere le membra malate.\nUn triplice viale alberato lungo circa 2\u00a0km, completato nel 1709, raccorda il Santuario al centro cittadino; al termine del viale, in corrispondenza dell'ingresso nel centro storico, si trova il trionfale arco di Porta Nuova, che reca nell'attico un gruppo marmoreo dell'Apparizione e fu eretto nel 1709 in occasione della solenne incoronazione della Vergine.\nEsterno.\nL'esterno della chiesa \u00e8 grandioso: l'edificio misura 93 metri per 33, e raggiunge un'altezza di 22 metri che, con la cupola, arriva a 64 metri. L'edificio non \u00e8 rivolto verso il viale di collegamento con la citt\u00e0, che venne costruito in seguito, ma, come dettato dalle consuetudini liturgiche, \u00e8 disposto in maniera tale che il celebrante sia rivolto verso oriente. Esternamente, l'architettura \u00e8 caratterizzata dal grigio dell'intonaco e il rosso dei mattoni. \u00c8 questa l'estetica acquisita dopo i restauri degli anni settanta che eliminarono non senza polemiche il \"giallo di Milano\" che intonacava i muri.\nInterno.\nAll'interno il tempio mariano si presenta ad una sola navata, con una caratteristica pianta a croce latina, ed \u00e8 caratterizzato da uno stile classico, con pilastri dai capitelli ionici.\nIl tempio appare, in verit\u00e0, diviso in due corpi separati: quello occidentale, pi\u00f9 vasto, ospita quattro cappelle riccamente decorate per lato, le cantorie e l'ingresso principale; quello orientale, di dimensioni minori, consente la discesa alla cripta. Le due parti sono separate dal maestoso altare maggiore.\nLa decorazione del tempio \u00e8 opera dei pittori caravaggini Giovanni Moriggia e Luigi Cavenaghi. Giovanni Moriggia dipinse, fra il 1845 ed il 1859, i quattro pennacchi sottostanti la cupola, che rappresentano Giuditta (la fortezza), Rut (la temperanza), Abigaille (la prudenza) ed Ester (la giustizia), oltre alla gloria della cupola stessa (l'Apoteosi di Maria), alle volte dei due bracci a lato dell'altare (La Cacciata di Adamo, La Nativit\u00e0 di Maria, La Presentazione di Maria al tempio, Ges\u00f9 fra i dottori, L'Assunzione di Maria Vergine) e ai lunettoni sull'arco interno delle due facciate (L'Annunciazione, Visita a santa Elisabetta, Lo sposalizio di Maria, La Nativit\u00e0 di Ges\u00f9). Luigi Cavenaghi, fra il 1891 ed il 1901, si occup\u00f2 della decorazione della volta dell'intero edificio.\nL'altare maggiore.\nAl di sopra del Sacro speco, e in corrispondenza della cupola centrale, si trova l'altare maggiore, certamente l'elemento pi\u00f9 ricco e fastoso tra i complessi monumentali del santuario. Si tratta di una struttura rotonda in marmo, caratterizzata da colonne alternate a statue che sorreggono un trono slanciato verso la cupola; quest'ultimo termina in una gloria di angeli che portano una corona di stelle. Il progetto originario dell'altare \u00e8 dell'architetto Filippo Juvarra, che si ispir\u00f2 agli studi di Michelangelo per l'altare della Confessione della basilica vaticana; il complesso fu realizzato fra il 1735 ed il 1750 dall'ingegnere milanese Carlo Giuseppe Merlo, con la collaborazione degli scultori Nava e Mellone.\nLa sagrestia.\nLa parte del santuario pi\u00f9 ricca di opere d'arte \u00e8 la sagrestia, anticamente cappella gentilizia della famiglia Secco; sulla sua volta campeggiano stupendi affreschi di Camillo Procaccini che illustrano episodi della vita di Maria. Le cimase degli elaborati armadi ospitano uno stuolo di putti alati, opera del caravaggino Giacomo Carminati.\nIl Sacro Speco e il Sacro Fonte.\nAl di sotto dell'altare maggiore si trova il Sacro Speco, che ospita il gruppo statuario ligneo che ricostruisce la scena dell'Apparizione. L'opera, dello scultore di Ortisei Leopoldo Moroder, fu inaugurata nel 1932, in occasione dei festeggiamenti per il quinto centenario dell'Apparizione. Il cardinale Schuster, Legato Pontificio, celebr\u00f2 personalmente l'incoronazione della statua, cui \u00e8 possibile accedere direttamente dal braccio orientale della navata principale.\nSotto lo Speco si trova il Sacro Fonte sotterraneo, al quale si accede dall'esterno del tempio, dove si trova una fontana da cui si pu\u00f2 attingere l'acqua. Si tratta, secondo la tradizione, del luogo esatto dove la giovane Giannetta de' Vacchi avrebbe assistito alla prima apparizione della Madonna, la quale, come prova della propria origine divina, avrebbe fatto sgorgare una sorgente d'acqua dal terreno.\nIl sotterraneo d'accesso al Sacro Fonte consiste in un lungo corridoio di circa trenta metri, che attraversa da lato a lato la chiesa e venne rivestito con mosaici dal pittore Mario Busini negli anni cinquanta del XX secolo. Il corridoio appare diviso in cinque celle successive; nella prima, tre nicchie ricavate dentro le pareti accolgono una Madonna marmorea, la ghigliottina e il catenaccio spezzato, a ricordo dei diversi miracoli attribuiti alla Vergine del Fonte.\nAlla base della Madonna si trova un'epigrafe gotica, uno dei pi\u00f9 importanti documenti risalenti all'epoca dell'Apparizione; il testo si compone di sei esametri latini, e recita\nOrgano a canne.\nL'imponente strumento \u00e8 collocato all'interno di una delle pi\u00f9 grandi e maestose casse lignee d'Italia. \u00c8 stata costruita dai Fratelli Carminati di Caravaggio tra il 1739 e il 1747.\nLa facciata \u00e8 composta da 54 canne disposte in 8 campate; la canna centrale appartiene al Do1 del Principale 16'.\nL'organo attuale \u00e8 il risultato dell'ultima delle varie modifiche che lo strumento ha subito nel tempo. Nel 1955 la ditta Balbiani Vegezzi Bossi di Milano riforma e amplia lo strumento, creandone uno di stile sinfonico.\nSulla cantoria opposta si trova la consolle originale Balbiani Vegezzi Bossi; 4 manuali di 61 note (Do1-Do6) con una pedaliera concavo-radiale di 32 note (Do1-Sol3).\nUn ultimo intervento non radicale ma degno di nota \u00e8 stato effettuato dalla ditta Pietro Corna di Leffe: \u00e8 stata aggiunta una nuova consolle mobile elettronica di 4 manuali con pedaliera concavo-parallela e il precedente organo corale Balbiani Vegezzi Bossi, prima ubicato nel transetto sud, \u00e8 stato collocato all'interno della struttura di uno dei confessionali e, quindi, integrato al resto dello strumento. \nL'organo attuale nel complesso conta pi\u00f9 di 6100 canne circa, disposte in quattro diverse collocazioni: il corpo maggiore (I-II-III manuale e pedaliera) nella cantoria sul lato sud della navata, l'Organo Corale (IV manuale) dietro la consolle nella cantoria opposta, l'Organo Eco Espressivo (IV manuale) in cupola e, infine, il secondo organo corale (IV manuale, comandato solamente dalla nuova consolle Pietro Corna) nel transetto sud.\nTrasporti.\nOltre alla viabilit\u00e0 locale, il Santuario di Caravaggio pu\u00f2 essere raggiunto tramite il casello autostradale di Caravaggio della Autostrada A35 (BreBeMi), la quale dista circa 4\u00a0km dall'ingresso del Santuario.\nInoltre, il Santuario si trova a 15 minuti a piedi dalla stazione ferroviaria di Caravaggio, presso la quale fermano i treni regionali della linea Treviglio-Cremona."}
{"id": "572125", "revid": "1605525", "url": "https://it.wikipedia.org/wiki?curid=572125", "title": "La morte non dimentica", "text": "La morte non dimentica (\"Mystic River\") \u00e8 un romanzo \"noir\" scritto da Dennis Lehane e pubblicato nel 2001.\nDa questo libro nel 2003 \u00e8 stato tratto il film \"Mystic River\" diretto da Clint Eastwood e interpretato da Sean Penn, Kevin Bacon, Tim Robbins e Laura Linney.\nTrama.\nIl romanzo ruota intorno alla vita di tre ragazzini, Dave Boyle, Sean Devine e Jimmy Marcus, che crescono insieme a Boston. All'inizio della storia, Dave viene adescato e rapito da due pedofili falsi poliziotti e riesce a fuggire solo dopo quattro giorni tornando a casa completamente sconvolto dall'esperienza.\nIl racconto si sposta in avanti di 25 anni: Jimmy ha alle spalle un passato criminale cui ha rinunciato - dopo la morte della moglie - per amore della figlia Katie. Ora \u00e8 un rispettabile commerciante di quartiere, proprietario di un negozio di alimentari all'angolo. Si \u00e8 risposato con Annabeth e con lei ha avuto altre due figlie. Sean \u00e8 diventato un detective della omicidi ed \u00e8 ossessionato dal ricordo della moglie che lo ha lasciato da poco. Pensa che sia da qualche parte a New York, da dove lo chiama, senza dirgli una parola. Dave \u00e8 sposato e ha un figlio.\nUna delle figlie di Jimmy scompare e viene trovata brutalmente assassinata in un parco della citt\u00e0 e proprio a Sean vengono assegnate le indagini sull'omicidio. Cos\u00ec, dall'infanzia, i tre amici sono nuovamente coinvolti in una dolorosa vicenda ancor pi\u00f9 complessa e crudele.\nSean accetta il caso nonostante sappia che dovr\u00e0 riaprire antiche ferite: le indagini lo portano presto a scavare nelle attivit\u00e0 criminali di Jimmy e nei comportamenti sempre pi\u00f9 sospetti di Dave. Quest'ultimo mente su alcuni punti chiave della vicenda: ha dichiarato di essere rientrato a casa poco dopo l'una - la notte dell'omicidio - mentre testimoni attendibili l'hanno visto in macchina molto pi\u00f9 tardi, e racconta una storia poco credibile per giustificare una brutta ferita alla mano e il sangue di cui era coperto, quando \u00e8 rientrato a casa all'alba.\nJimmy non intende aspettare la polizia \u00e8 spinto dal dolore, ma soprattutto dalla rabbia, infatti si domanda: \"\"Riesco gi\u00e0 a provare qualcosa?\" \"\u00c8 dolore\" disse la voce. \"\u00c8 tristezza.\" \"Non \u00e8 dolore ne' tristezza: \u00e8 rabbia\"\". Riprende i panni del boss e mobilita i suoi scagnozzi per condurre un'indagine parallela a quella della polizia. Sean capisce che, se non scoprir\u00e0 rapidamente il killer, Jimmy si far\u00e0 giustizia da solo. Le azioni di ogni personaggio sono strettamente intrecciate in una storia magistralmente scritta con durezza, dialoghi realistici e parallelismi simbolici che incrociano la trama rafforzandola.\nLehane confronta l'attitudine con cui Dave e Jimmy si relazionano con le proprie mogli, cui devono confessare di aver ucciso una persona: Dave cerca di attenuare il suo gesto, contraddicendosi e mentendo fino a perdere completamente la fiducia di Celeste. In questo modo ne compromette l'equilibrio e si trova solo e scoperto di fronte ad altri lupi ben pi\u00f9 crudeli di lui. Jimmy al contrario dichiara a sua moglie Annabeth la cruda verit\u00e0, e la loro intesa, anche sessuale, viene supportata da un forte senso di potere e controllo. La risposta di Annabeth \u00e8 totale: ricorda a Jimmy che \u00e8 \"Un re, non un principe e nonostante il dolore intollerabile, per la morte di Katie ... \u00e8 certa che far\u00e0 tutto quello che deve fare per coloro che ama\" Questa, che \u00e8 una delle scene pi\u00f9 agghiaccianti e accattivanti del romanzo, viene riportata magistralmente sullo schermo da Sean Penn che, con una grande spada celtica tatuata sulla schiena, guarda nel vuoto, come un antico sovrano barbaro cui sia stato chiesto il sacrificio di una vita per una vita.\nAnche Sean, nonostante il grave disagio in cui si trova per la mancanza della moglie, \u00e8 capace di interrogarsi: \"Suo padre era un uomo di silenzi e mezze frasi che lasciava cadere nel nulla, e Sean aveva trascorso gran parte della sua vita a interpretare quei silenzi, a riempire gli spazi vuoti lasciati nella scia di quei puntini di sospensione ... Si chiedeva se anche lui fosse una creatura dei silenzi.\"\nMystic River non \u00e8 un semplice thriller, ma una storia ben coesa, uno scavo psicologico a ciglio asciutto su personaggi memorabili che attraversano una vita tragica, condizionati dalle proprie inclinazioni, utilizzando tutte le risorse di cui dispongono. Che ci sia posto per l'amore in una vita violenta e - al contrario - che l'innocenza non salvi chi \u00e8 incapace di empatia, sono solo alcune delle questioni morali che ci vengono poste attraverso l'azione di questi personaggi.\nRiconoscimenti.\nMystic River \u00e8 stato finalista per il PEN/Winship Award e ha vinto il Premio Anthony Award e il Premio Barry Award per il miglior romanzo, cos\u00ec come il Massachusetts Book Award per la Fiction, del Massachusetts Center for the Book."}
{"id": "572126", "revid": "287204", "url": "https://it.wikipedia.org/wiki?curid=572126", "title": "Aisne (fiume)", "text": "L'Aisne \u00e8 un fiume della Francia settentrionale. Nasce a Sommaisne, scorre poi verso nordovest a dividere i dipartimenti della Mosa e della Marna, per confluire nell'Oise a Compi\u00e8gne.\nTre aspre battaglie della Prima guerra mondiale vennero combattute nella valle dell'Aisne.\nNel suo corso tocca i seguenti dipartimenti, e principali citt\u00e0:\nNavigazione.\nIl fiume \u00e8 navigabile da piccoli natanti per gran parte del suo corso. \u00c8 inoltre unito da canali con la Senna e la Mosa. Insieme col \"Canal Lat\u00e9ral \u00e0 l'Aisne\" (Canale laterale dell'Aisne) d\u00e0 accesso alle citt\u00e0 agricole di Soissons e Vailly-sur-Aisne, grandi produttrici di cereali. La via d'acqua unisce inoltre l'Europa del nord col porto fluviale di Reims, le cui industrie metallurgiche dipendono dal trasporto per via d'acqua. L'Aisne \u00e8 poi connesso con la vasta rete fluviale francese dal fiume Oise, dal \"Canal de l'Aisne \u00e0 l'Oise\", dal \"Canal des Ardennes\" e dal \"Canal de l'Aisne \u00e0 la Marne\".\nStoria.\nSi tratta del famoso fiume \"Axona\" menzionato da Gaio Giulio Cesare nel suo \"De bello Gallico\" durante la conquista della Gallia."}
{"id": "572130", "revid": "232551", "url": "https://it.wikipedia.org/wiki?curid=572130", "title": "Nissa", "text": ""}
{"id": "572131", "revid": "2160814", "url": "https://it.wikipedia.org/wiki?curid=572131", "title": "Scrittura gotica", "text": "La scrittura gotica \u00e8 un particolare tipo di scrittura consistente in una grafia minuscola derivata dall'alfabeto latino. Sviluppatasi nell'Europa settentrionale a partire dall'XI secolo, si diffuse poi in tutto il continente. La denominazione di scrittura gotica \u00e8 un'invenzione degli umanisti, i quali vollero indicarla in senso dispregiativo in quanto legata al mondo medievale dei barbari Goti: i contemporanei della gotica, invece, la definirono come \"littera textualis\" o \"textus fractus\".\nStoria.\nDalle origini al XV secolo.\nIl passaggio dalla carolina alla gotica: la fase di transizione.\nIl passaggio da carolina a gotica avvenne tramite una scrittura intermedia, definita oggi dagli studiosi \"minuscola di transizione\", che aveva infatti caratteristiche intermedie fra il vecchio modello e il nuovo. Inizialmente per le lettere versali e le capitali erano usate le maiuscole longobarde, vennero poi create delle maiuscole gotiche vere e proprie pi\u00f9 omogenee al corpo del testo.\nLa rivoluzione scritturale in Francia e Inghilterra.\nLe lettere gotiche furono sviluppate da amanuensi della Francia settentrionale tra l'XI secolo e il XII secolo, che si vollero allontanare dalla minuscola carolina, allora ancora generalmente in uso. Questo passaggio \u00e8 in qualche modo il corrispettivo grafico della transizione tra lo stile romanico e lo stile gotico in architettura, dove anche si assiste ad una sostituzione della linea tonda con la linea interrotta e a una marcata propensione alla spinta verticale.\nL'introduzione della gotica fu influenzata da una serie di fattori, sia strettamente tecnici, e quindi legati alla paleografia, sia socio-culturali:\nLa diffusione in Europa e le sue varianti (XIII-XIV secolo).\nIl XII secolo vide gi\u00e0 una grande diffusione di questo tipo di scrittura, e nel XIII secolo la sua affermazione fu pressoch\u00e9 generale in tutti i paesi europei, anche se con marcate differenze: se in Francia e in Inghilterra (nazioni d'origine della gotica) e poi in Germania, questa assunse i tratti spigolosi e geometrici che la caratterizzano, in nazioni dalla forte tradizione antiquaria come l'Italia la gotica non assunse mai queste caratteristiche, mantenendo un aspetto tondeggiante e privo della marcatura spigolosa e geometrica propria dei Paesi d'Oltralpe.\nXIV e XV secolo.\nIl trionfo della scrittura gotica si ebbe con la grande diffusione della \"textura\", grafia molto elaborata che prende il nome dal fatto che, dando un colpo d'occhio, la pagina scritta appariva come un complesso intreccio. Il suo successo \u00e8 testimoniato dall'uso che il magontino Johannes Gutenberg (\u2020 1468) ne fece, allorch\u00e9 fuse proprio in \"textura\" i primi caratteri a stampa mobili della storia, e in questo stile stamp\u00f2 la sua famosissima Bibbia. Dalla \"Textura\" si svilupparono poi forme miste di scrittura, destinate ad usi pi\u00f9 commerciali o meno ufficiali. Tra queste si ricorda la Bastarda, che ebbe un notevole successo nel XIV secolo.\nNella maggior parte dei paesi europei, la scrittura gotica scompare gradualmente a partire dal XV secolo, soppiantata dalla scrittura umanistica e dai suoi derivati. Non cos\u00ec nei paesi di lingua tedesca, dove invece, con l'affermazione della \"Schwabacher\" e successivamente della \"Fraktur\", immuni a questo cambiamento, le scritture \"spezzate\" furono usate ed apprezzate fino ai tempi moderni.\nDal XVI secolo ad oggi.\nA parte qualche contestazione durante il classicismo del tardo XVIII secolo, le grafie gotiche rimasero le grafie pi\u00f9 diffuse per tutto il XIX secolo. Nel XX secolo il nazionalismo le considerava le uniche \"vere\" scritture tedesche ammesse nel Reich e cos\u00ec stabilirono sulle prime anche i nazionalsocialisti.\nPoco dopo lo scoppio della guerra si diffuse, per\u00f2, in ambiente nazionalsocialista l'idea che la Schwabacher avesse avuto un'origine giudaica e cos\u00ec nel 1941, con un improvviso mutamento di idea, fu fatto divieto di usare i caratteri gotici in quanto \"Judenlettern\" e si pass\u00f2 all'antiqua.\nDopo la guerra, anche in Germania la scrittura gotica cadde in disuso. Ancora Hermann Hesse voleva pubblicare con questo carattere di stampa il suo \"Narciso e Boccadoro\", ma dovette cedere alla ragione dell'editore che obiettava la difficile leggibilit\u00e0 del gotico per le pi\u00f9 giovani generazioni.\nCaratteristiche paleografiche.\nAnalisi delle lettere.\nLe lettere sono caratterizzate da una minore spaziatura rispetto al modello grafico della carolina, sopra e sotto sono rimarcate da spessi tratti, e si riduce anche lo spazio tra le righe. L'effetto che si ottiene \u00e8 quello di una scrittura alta e spigolosa, molto elegante, ma scura e di pi\u00f9 difficile lettura. Questo \u00e8 il motivo per il quale nei paesi di lingua inglese questo tipo di lettere sono definite \"black letters\" (\"lettere nere\"). Nei paesi di lingua tedesca invece si usa definirle con il pi\u00f9 tecnico \"Gebrochene Schriften\" (\"grafie spezzate\" o \"interrotte\"). In generale, la gotica presenta la \u3008s\u3009 maiuscola in fondo di parola (al contrario della carolina che prediligeva l'uso della \u3008s\u3009 minuscola) e varie lettere maiuscole quali capitali e onciali in generale. Non \u00e8 raro trovare la presenza di \u3008u\u3009 uncinata e alta all\u2019inizio di parola.\nAbbreviazioni e segni diacritici.\nIn generale, la gotica si presenta nei codici per la presenza delle seguenti caratteristiche:\nLe regole di Meyer.\nIl paleografo e filologo classico tedesco Wilhelm Meyer (1845-1917) nel saggio \"Die Buchstaben-Verbindungen der sogennanten gothischen Schrift\" formul\u00f2 tre regole per individuare le caratteristiche proprie della \"littera textualis\", che egli formul\u00f2 in questi termini: \nTipologie.\nLa scrittura gotica fu dapprima una deformazione della minuscola carolina. Le prime forme erano ancora abbastanza arrotondate. Poi si svilupparono gradualmente le scritture gotiche medioevali, caratterizzate dalla forte \"spezzatura\", ed infine le pi\u00f9 elaborate grafie barocche.\nFraktur.\nFraktur \u00e8 una forma di lettera nera che divenne il pi\u00f9 comune carattere tedesco entro la met\u00e0 del XVI secolo. Il suo uso \u00e8 talmente comune che spesso il carattere \u00e8 chiamato Fraktur in Germania. Alcune caratteristiche del Fraktur sono:"}
{"id": "572138", "revid": "124411640", "url": "https://it.wikipedia.org/wiki?curid=572138", "title": "Virgilio Giotti", "text": "Biografia.\nNacque a Trieste, all'epoca ancora parte dell'Impero austro-ungarico, il 15 gennaio 1885, figlio di Riccardo Sch\u00f6nbeck, triestino d'origini in parte germano-boeme, e di Emilia Ghiotto, veneta, dal cui cognome desunse il suo d'arte. Nel 1907 si trasfer\u00ec con la famiglia a Firenze per sfuggire alla leva asburgica e per diversi anni fece il viaggiatore di commercio, recandosi soprattutto in Svizzera. Secondo la testimonianza di Prezzolini, non ebbe contatti con \"La Voce\". Nel 1912 conobbe la moscovita Nina Schekotoff, che presto diventer\u00e0 la sua compagna e dalla quale avr\u00e0 tre figli: la piccola Tanda (Natalia), e Paolo e Franco che perderanno la vita in Russia durante la seconda guerra mondiale.\nNel 1920 ritorn\u00f2 a Trieste, ma, pur pubblicando prose e soprattutto liriche in alcune importanti riviste (tra cui \"Solaria\" e \"Riviera Ligure\") cui lo avvicinavano gli intellettuali triestini - in particolare Giani Stuparich -, visse isolato fino alla morte (21 settembre 1957) lavorando prima come edicolante e in seguito come impiegato presso l'Ospedale Maggiore di Trieste. \nImportante nella sua formazione l'amicizia con il poeta Umberto Saba e il filosofo Giorgio Fano, il quale spos\u00f2 in prime nozze sua sorella Maria. Tuttavia, quando Giorgio la lasci\u00f2 per la scrittrice Anna Curiel, Maria si suicid\u00f2 portando con s\u00e9 nella morte il figlioletto malato; questa tragedia \u00e8 narrata nei dettagli nel libro \"Giorgio e io\". Esord\u00ec a Firenze nel 1914 con il \"Piccolo canzoniere in dialetto triestino\" a cui fecero seguito \"Caprizzi, Canzonete e St\u00f2rie\" pubblicate nell'edizione di \"Solaria\" nel 1928, \"Colori\" nel 1941, \"Sera\" nel 1946, \"Versi\" nel 1953. Il poeta sottopose sempre i suoi testi a rigorosa elaborazione di cui si conservano ancora numerose redazioni a mano o dattiloscritte.\nFu autore anche di delicate poesie in lingua, come \"Liriche e idilli\" pubblicate dall'edizione di \"Solaria\" nel 1931, oltre che di un diario privato, \"Appunti inutili\", che \u00e8 stato pubblicato recentemente e di alcuni racconti; tradusse nel 1946, dal russo, la \u201cLettera alla madre\u201d del poeta Esenin.\nLa sua lirica in triestino fu sempre ben apprezzata fin dal 1937 quando il critico Pietro Pancrazi dedic\u00f2 al poeta triestino un articolo sul \"Corriere della Sera\". Altri famosi critici, come il Fubini, il Sapegno, il Segre, il Contini ne scrissero parole positive. Pier Paolo Pasolini scrisse di Giotti un ritratto molto veritiero cos\u00ec come Stuparich nel 1944 in \"Trieste nei miei ricordi\".\nPoetica.\nNei primi versi di Giotti si avverte l'influenza di Pascoli, di Gozzano e dei crepuscolari, nello stile e nei temi; a partire da \"Caprizzi, Canzonete e St\u00f2rie\" nei suoi versi domineranno i motivi melodici che lo avvicineranno a Di Giacomo e a certa produzione di Saba.\nIl dialetto di Giotti \u00e8 un dialetto che, pur rimanendo naturale, non \u00e8 vernacolare ma intellettualistico e sembra contrastare con il carattere dei suoi temi legati al quotidiano di una Trieste molto interiorizzata. Diversamente da Svevo e Saba, la Trieste di Giotti non \u00e8 il porto asburgico della Mitteleuropa quanto piuttosto un quadro semplice di affetti e persone: la sua triestinit\u00e0, aliena dalla ricerca del pittoresco e del folclorico, risiede nell'uso del dialetto e nell'ambientazione, sfondo per una poesia di elevata tensione lirica.\nNei suoi versi prevale la quartina di endecasillabi ritmati in modo parziale con tipiche inversioni metriche (\"Dei purziteri,/ ne le vetrine\") che rendono ben bilanciate le figure sintattico-ritmiche \"le feste/ de Pasqua xe vignude, e vign\u00f9 xe/ l'ist\u00e0\").\nTipico di Giotti \u00e8 anche l'uso dell'enjambement, soprattutto nella seconda raccolta, che arriva a dividere non solo i gruppi sintattici tra strofa e strofa o tra verso e verso, ma anche la stessa parola in due parti (\"veda-/r\u00f2\"; \"de con-/ tentezze\"). Il periodo spesso non coincide con la strofa e viene spezzato al centro da forti pause e la punteggiatura \u00e8 fittissima e analitica. Per trovare un accordo maggiormente colloquiale, tra sintassi e metro bisogna arrivare all'ultima raccolta, pi\u00f9 vicina a certi versi di Saba, dove l'endecasillabo diventa discorsivo ed elegiaco.\nRiconoscimenti.\nNel 1957, l'Accademia Nazionale dei Lincei gli ha conferito il Premio Feltrinelli per la Letteratura."}
{"id": "572139", "revid": "647919", "url": "https://it.wikipedia.org/wiki?curid=572139", "title": "Look what the cat dragged in", "text": ""}
{"id": "572140", "revid": "49141", "url": "https://it.wikipedia.org/wiki?curid=572140", "title": "Orkhon", "text": ""}
{"id": "572144", "revid": "857138", "url": "https://it.wikipedia.org/wiki?curid=572144", "title": "Orhon", "text": ""}
{"id": "572147", "revid": "438678", "url": "https://it.wikipedia.org/wiki?curid=572147", "title": "MD5", "text": "L'MD5 \u00e8 una funzione hash crittografica realizzata da Ronald Rivest nel 1991 e standardizzata con la RFC 1321.\n\u00c8 una funzione unidirezionale diversa dalla codifica e dalla cifratura perch\u00e9 irreversibile.\nQuesta funzione prende in input una stringa di lunghezza arbitraria e ne produce in output un'altra a 128 bit.\nIl processo avviene molto velocemente e l'output (noto anche come \"MD5 Checksum\" o \"MD5 Hash\") restituito \u00e8 tale per cui \u00e8 altamente improbabile ottenere con due diverse stringhe in input uno stesso valore hash in output. Ad oggi sono disponibili molte risorse online che hanno buone probabilit\u00e0 di riuscire a decriptare parole comuni codificate.\nA oggi, la disponibilit\u00e0 di algoritmi efficienti capaci di generare stringhe che collidono (ossia che producono in output lo stesso valore di hash) in un tempo ragionevole ha reso MD5 sfavorito rispetto ad altri algoritmi di hashing (vedi WHIRLPOOL, SHA-256 o RIPEMD-160), sebbene la sua diffusione sia a tutt'oggi molto estesa (basti pensare che il controllo di integrit\u00e0 pi\u00f9 frequente su file si basa proprio su MD5).\nStoria e crittanalisi.\nI \"Message Digest\" sono una serie di algoritmi progettati dal professor Ronald Rivest al MIT. Quando studi analitici (realizzati dal crittografo tedesco Hans Dobbertin) indicarono che il predecessore dell'MD5, l'MD4, era insicuro, l'MD5 fu progettato nel 1991 come rimpiazzo. \nNel 1993 Der Boer e Bosselaers ottennero un primo risultato, anche se limitato, trovando una \"pseudo-collisione\" dell'algoritmo MD5; cio\u00e8 due diversi vettori di inizializzazione \"I\" e \"J\" con 4 bit di differenza tali che:\nNel 1996 Dobbertin annunci\u00f2 una collisione della funzione di compressione MD5. Anche se non rappresentava un attacco alla funzione hash MD5 completa, fu sufficiente a molti crittografi per raccomandare di passare ad un sostituto come il WHIRLPOOL, SHA-1 o RIPEMD-160.\nLa dimensione dell'hash a 128 bit era abbastanza piccola per contemplare un attacco del compleanno. Nel marzo 2004 inizi\u00f2 il progetto distribuito MD5CRK con lo scopo di dimostrare che l'MD5 fosse un algoritmo insicuro, trovando una collisione, usando un attacco birthday.\nMD5CRK dur\u00f2 fino a che, il 17 agosto 2004, fu trovata una collisione da Xiaoyun Wang, Dengguo Feng, Xuejia Lai e Hongbo Yu. Il loro attacco su un cluster IBM p690 impieg\u00f2 solo un'ora.\nIl 1\u00ba marzo 2005 Arjen Lenstra, Xiaoyun Wang e Benne de Weger dimostrarono la costruzione di due certificati X.509 con differenti chiavi pubbliche e lo stesso MD5 hash, di fatto una collisione. La costruzione funzionava sia per le chiavi private che per quelle pubbliche. Dopo pochi giorni Vlastimil Klima descrisse un algoritmo migliorato, capace di costruire collisioni MD5 in poche ore su un singolo computer. Il 18 marzo 2006, Klima pubblic\u00f2 un algoritmo che riusciva a trovare una collisione in un minuto su un singolo computer, usando un metodo che chiam\u00f2 \"tunneling\".\nApplicazione pratica dell'MD5.\nLa crittografia tramite algoritmo MD5 viene applicata in tutti i settori dell'informatica che lavorano con il supporto delle firme digitali o che comunque trattano dati sensibili:\nAd esempio, viene utilizzata per controllare che uno scambio di dati sia avvenuto senza perdite, semplicemente attraverso il confronto della stringa prodotta dal file inviato con quella prodotta dal file ricevuto. Con lo stesso metodo si pu\u00f2 verificare se il contenuto di un file \u00e8 cambiato (funzione utilizzata dai motori di ricerca per capire se una pagina deve essere nuovamente indicizzata).\n\u00c8 diffuso anche come supporto per l'autenticazione degli utenti attraverso i linguaggi di scripting Web server-side (PHP in particolare): durante la registrazione di un utente su un portale internet, la password scelta durante il processo verr\u00e0 codificata tramite MD5 e la sua firma digitale verr\u00e0 memorizzata nel database (o in qualsivoglia contenitore di dati). Successivamente, durante il login la password immessa dall'utente subir\u00e0 lo stesso trattamento e verr\u00e0 confrontata con la copia in possesso del server, per avere la certezza dell'autenticit\u00e0 del login.\nEsempio applicativo in PHP.\n&lt;?php\n //Assegno a una variabile la stringa che voglio codificare con l'algoritmo MD5\n $my_var = 'Questa \u00e8 la stringa che voglio codificare';\n //Stampo a video la codifica MD5 della stringa memorizzata nella variabile\n echo md5($my_var);\n?&gt;\nQuesto script in PHP assegna innanzitutto la stringa che vogliamo codificare a una variabile chiamata \"$my_var\" (sar\u00e0 l'input dell'algoritmo). Successivamente (attraverso l'utilizzo di \"echo\", che visualizza una stringa) stampa a video il valore di quella variabile in MD5 (ovvero l'output dell'algoritmo).\nIl message digest prodotto in questo esempio sar\u00e0 \"88f2dff0f2029570a20c4d50167286b1\", che corrisponde alla stringa memorizzata nella variabile.\nBisogna comunque informare che per quanto l'utilizzo di md5 sia discretamente sicuro \u00e8 anche vero che in rete esistono database ricchissimi di parole in ogni lingua registrate secondo la loro forma codificata in md5. Queste liste sono quotidianamente aggiornate e risultano spesso utili per gli attacchi brute force.\nAl fine di evitare anche questo possibile attacco \u00e8 opportuno che i programmatori codifichino in md5 il risultato di una codifica md5 precedente, cos\u00ec come nell'esempio sottostante\n&lt;?php\n // Si fa l'md5 del risultato di un altro md5\n $my_var = \"miapassword\";\n echo md5(md5($my_var));\n?&gt;\nPer superare questo problema si dovrebbe tenere un ulteriore database doppiamente pi\u00f9 grande per memorizzare le codifiche md5 di tutte le codifiche md5 di tutte le parole.\nInoltre il numero di codifiche \u00e8 teoricamente illimitato:\n&lt;?php\n echo md5(md5(md5(md5(md5(md5(md5(md5(md5(md5(md5(md5(\"mia_password\"))))))))))));\nUn altro metodo comune per rendere gli hash MD5 resistenti agli attacchi a vocabolario o a forza bruta \u00e8 quello di aggiungere del \"salt\" alla stringa da criptare, cio\u00e8 un'altra stringa.\n&lt;?php\n $salt=\"NaCl\";\n echo md5($salt . \"mia_password\");\nQuesto metodo \u00e8 comunque sensibile, come tutti gli hash MD5, agli attacchi per ricerca di collisioni.\nEsempi.\nL'hash MD5 a 128 bit (16 byte) (anche chiamato \"message digest\") \u00e8 rappresentato come una sequenza di 32 cifre esadecimali. Il seguente esempio mostra una stringa ASCII di 47 byte e il corrispondente hash MD5:\n MD5(\"Cantami o diva del pelide Achille l'ira funesta\")\n = b4dd7f0b0ca6c25dd46cc096e45158eb\nUn piccolo cambiamento nel messaggio provocher\u00e0 (molto probabilmente) un hash risultante molto differente,\nper esempio sostituendo codice_1 con codice_2 si ottiene:\n MD5(\"C\"o\"ntami o diva del pelide Achille l'ira funesta\")\n = f065b51db9c592bf6ecf66a76e39f8d0\nAltri esempi:\n MD5(\"Hello world\")\n = 3e25960a79dbc69b674cd4ec67a72c62\n MD5(\"md5\")\n = 1bc29b36f623ba82aaf6724fd3b16718\nL'hash corrispondente alla stringa vuota \u00e8:\n MD5(\"\")\n = d41d8cd98f00b204e9800998ecf8427e\nLinux.\nIl metodo di controllo md5 viene usato da numerose distribuzioni Linux: di ogni immagine ISO viene pubblicato anche il codice hash, in modo da consentire all'utente la verifica dell'integrit\u00e0 dello stesso file ISO; ci\u00f2 viene fatto anche sotto i sistemi operativi della famiglia Microsoft Windows."}
{"id": "572148", "revid": "121196852", "url": "https://it.wikipedia.org/wiki?curid=572148", "title": "Alfabeto dell'Orhon", "text": "L'alfabeto dell'Orhon o dell'Orkhon (noto anche come scrittura G\u00f6kt\u00fcrk, scrittura Orkhon, scrittura Orkhon-Yenisey) \u00e8 il pi\u00f9 antico alfabeto turco che si conosca.\nEsso \u00e8 l'alfabeto usato dai G\u00f6kt\u00fcrk e dai primi khanati turchi durante l'VIII e il X secolo per scrivere il turco antico.\nLa scrittura aveva andamento da destra a sinistra.\nScoperta.\nLe iscrizioni della Valle dell'Orhon furono scoperte nel 1889 nel corso di una spedizione guidata dall'esploratore Nikolay Yadrintsev tra i monumenti della Valle dell'Orhon (Orkhon), in Mongolia.\nRisalenti all'inizio dell'ottavo secolo, esse furono pubblicate da Vasilij Radlov e in seguito decifrate dal filologo danese Vilhelm Thomsen nel 1893.\nCaratteristiche.\nLa scrittura \u00e8 molto simile a quella presente sui monumenti lasciati dai Tu-jue () in Cina durante la Dinastia Tang.\nSi pensa che la scrittura sia stata ispirata dal sogdiano non corsivo.\nGli Avari la portarono con s\u00e9 in Europa.\nEssa fu successivamente utilizzata dall'Impero uiguro.\nUna variante \"Yenisei\" \u00e8 nota dal IX secolo ed \u00e8 presente in alcune iscrizioni Kirghize ed \u00e8 probabilmente la stessa presente nella valle di Talas nel Turkestan e forse nelle iscrizioni Szekler presenti in Ungheria.\nLa scrittura dell'Orhon viene talvolta indicata come \"runiforme\" a causa della sua somiglianza esteriore con l'alfabeto runico. Questa somiglianza \u00e8 dovuta probabilmente al fatto che entrambi i tipi di scrittura venivano scolpiti nella pietra o nel legno piuttosto che scritti.\nEsempio di scrittura.\n \u2014 iscrizione\nT\u00b2NGR\u00b2I \u2014 traslitterazione\n \u2014 trascrizione\nte\u00f1ri \u2014 equivalente moderno\nDio \u2014 significato\nCorpus.\nIl corpus delle iscrizioni \u00e8 composto da due monumenti eretti nella Valle dell'Orkhon tra il 732 ed il 735 in onore di due sovrani G\u00f6kt\u00fcrk, il principe K\u00fcl Tigin e l'imperatore Bilg\u00e4 Q\u0101gh\u0101n, ed altre iscrizioni ritrovate in un'area pi\u00f9 vasta.\nLe iscrizioni dell'Orkhon sono gli esempi pi\u00f9 antichi di scrittura turca e sono scolpite su obelischi risalenti al 720 (obelisco di Tonyuquq), al 732 (obelisco di K\u00fcltigin), ed al 735 (obelisco di Bilg\u00e4 Q\u0101gh\u0101n)."}
{"id": "572151", "revid": "1318658", "url": "https://it.wikipedia.org/wiki?curid=572151", "title": "Castello di Hellbrunn", "text": "Il castello di Hellbrunn (in lingua tedesca: Schloss Hellbrunn) si trova pochi chilometri a sud di Salisburgo, in Austria.\nStoria e descrizione.\nFu edificato tra il 1613 e il 1615 per volont\u00e0 dell'arcivescovo Marco Sitticus von Hohenems, che affid\u00f2 l'incarico all'architetto italiano Santino Solari, e rappresenta un importante esempio di residenza suburbana barocca.\n\u00c8 famoso per i suoi giochi d'acqua, che richiamano molti turisti nella stagione estiva.\nI giochi d'acqua.\nNel grande parco attorno al castello sono disseminate numerose fontane, ancora funzionanti, che l'arcivescovo fece posizionare con l'intento di fare arguti scherzi agli ospiti della sua residenza e che ancora oggi sono utilizzate per sorprendere e divertire i numerosi visitatori.\nLa pi\u00f9 celebre di esse \u00e8 posizionata in corrispondenza del tavolo per i banchetti, formato da un grande tavolo di pietra e da numerosi sedili anch'essi di pietra. \nNel giardino vi \u00e8 anche una grotta artificiale, immancabile per una residenza di epoca barocca; anche all'interno di essa furono preparati alcuni scherzi, prevalentemente sotto forma di improvvisi spruzzi d'acqua provenienti dalle pareti, ma la cosa pi\u00f9 interessante della grotta \u00e8 la fontana dove si trova una corona che viene fatta salire e scendere molto rapidamente attraverso improvvisi schizzi d'acqua per simboleggiare il potere che va e viene nei secoli.\nOltre agli scherzi, nella reggia l'acqua \u00e8 utilizzata anche per muovere numerose figure in legno, creando scene che ritraggono il lavoro o gli scherzi di uomini e donne dell'epoca; la scena pi\u00f9 maestosa \u00e8 quella realizzata sotto forma di un teatro meccanico in miniatura, un imponente congegno automatico con musica prodotta da un organo idraulico e alcune centinaia di figure animate soltanto attraverso lo scorrere dell'acqua; il teatro \u00e8 una costruzione successiva all'epoca del fondatore, risalente al 1750.\nCollegato ai grandi giardini del castello, oggi sorge lo zoo di Salisburgo, originariamente la tenute di caccia della propriet\u00e0, collegato al parco."}
{"id": "572152", "revid": "768068", "url": "https://it.wikipedia.org/wiki?curid=572152", "title": "Schwabacher", "text": "Schwabacher \u00e8 un particolare tipo di caratteri gotici.\nFu inventato nel tardo XV secolo, nei paesi tedeschi, come risposta all'invenzione dell'Antiqua da parte degli umanisti italiani, che aveva segnato il ritorno definitivo (in tutti i paesi europei a parte quelli di lingua tedesca) alle scritture rotonde.\nDeriva dal carattere Textura, ma, rispetto al suo predecessore \u00e8 pi\u00f9 tondeggiante e vi si possono notare forti influenze dalle forme bastarde delle grafie gotiche tardo-medievali.\nEbbe grande diffusione durante la Riforma e negli anni successivi. A partire dal XVII secolo fu per\u00f2 soppiantata dalla Fraktur. Verso la fine del XIX secolo ebbe un periodo di riscoperta; alcuni libri furono stampati con questo carattere di stampa, e ancora nel 1949 Ernst Penzoldt volle far stampare in Schwabacher il suo romanzo \"Die Powenzbande. Zoologie einer Familie\"."}
{"id": "572160", "revid": "1501558", "url": "https://it.wikipedia.org/wiki?curid=572160", "title": "Nazionale di calcio dell'Etiopia", "text": "La nazionale di calcio dell'Etiopia \u00e8 la rappresentativa calcistica dell'Etiopia ed \u00e8 posta sotto l'egida della Ethiopian Football Federation.\nLa federcalcio etiope venne fondata nel 1943 e si affili\u00f2 alla FIFA nel 1953 e alla CAF nel 1957. La nazionale etiope esord\u00ec nel 1943 e partecip\u00f2 nel 1957 (con e ) alla prima Coppa d'Africa, chiusa al secondo posto dopo la sconfitta in finale (4-0) contro l'. Si rifece nell'edizione organizzata in casa del 1962 ai danni proprio degli egiziani, battuti dopo i tempi supplementari con il punteggio di 4-2. Anche a causa della raggiunta indipendenza di molte nazioni africane, sul finire degli anni sessanta la nazionale etiope perse il proprio ruolo da protagonista nella scena continentale e da l\u00ec in poi \u00e8 stata capace di vincere solamente dei tornei a carattere regionale.\nNella graduatoria FIFA in vigore da agosto 1993 il miglior posizionamento raggiunto \u00e8 stato l'86\u00ba posto nel settembre 2006, mentre il peggiore \u00e8 stato il 155\u00ba posto di dicembre 2001; al dicembre 2021 occupa il 137\u00ba posto della graduatoria.\nStoria.\nOrigini e prime esperienze in Coppa d'Africa (1950-1959).\nDopo la fine della seconda guerra mondiale e la fine del colonialismo italiano la nazionale etiope, costituita gi\u00e0 nel 1943, fece il proprio debutto il 5 dicembre 1947 in occasione di una partita contro la Somalia francese, che fu battuta per 5-0. La maggior parte dei calciatori della nazionale faceva parte del club pi\u00f9 importante del paese, il Saint-George SA (fondato nel 1936), il cui allenatore era spesso anche il selezionatore della nazionale. La scelta dei calciatori da convocare in nazionale era compiuta da un comitato tecnico presieduto da Ydnekatchew Tessema, che si insedi\u00f2 nel 1950. L'organo rimase operativo sino al 1976.\nAll'inizio degli anni cinquanta l'Etiopia affront\u00f2 in partite ufficiali sia squadre nazionali sia squadre di club. Incontr\u00f2 gli svedesi del Norrk\u00f6ping (prima squadra straniera a giocare in Etiopia) nel 1950 e i greci del nel 1952, prima di partire per una tourn\u00e9e in Europa. La Ethiopian Football Federation (EFF) fu fondata nel 1952 e si affili\u00f2 alla FIFA nel 1953 e alla CAF nel 1957. Nel 1954 l'Etiopia annett\u00e9 l'antica colonia italiana d'Eritrea, incorporandone totalmente la struttura calcistica: i club eritrei furono autorizzati a prendere parte al campionato etiope di calcio e i giocatori eritrei divennero selezionabili per la nazionale etiope.\nNel 1956, su impulso del capitano Ydnekatchew Tessema, divenuto contemporaneamente dirigente federale e fervente sostenitore delle Olimpiadi, la federazione iscrisse la nazionale alle eliminatorie delle Olimpiadi di Melbourne 1956. Il sorteggio individu\u00f2 nell' l'avversario degli etiopi. Nel luglio 1956 il match di andata ad Addis Abeba fu la prima partita ufficiale per entrambe le selezioni e si concluse con una vittoria egiziana per 4-1. La partita di ritorno vide un altro largo successo degli egiziani, che al Cairo vinse per 5-1 e si qualific\u00f2 per le Olimpiadi.\nDal 10 al 16 febbraio 1957 si tenne a Khartoum, in Sudan, l'edizione inaugurale della Coppa d'Africa. Al torneo partecipavano le selezioni di Etiopia, , Egitto e , in rappresentanza dei quattro paesi fondatori della CAF, che avrebbe visto la luce qualche mese pi\u00f9 tardi. Il primo incontro oppose gli etiopi ai sudafricani, mentre l'altra semifinale si sfidarono egiziani e sudanesi. A causa del rifiuto della federazione sudafricana di costituire una squadra mista di calciatori bianchi e neri per via della vigente politica dell'apartheid, la nazionale sudafricana fu esclusa dalla manifestazione, di conseguenza l'Etiopia fu ammessa alla finale. Contro l'Egitto la squadra etiope perse nuovamente, stavolta per 4-0 (quadripletta di Mohamed Ad-Diba).\nNella , disputata nella Repubblica Araba Unita (oggi Egitto), l'Etiopia ritrov\u00f2 le due altre nazionali fondatrici della CAF. Questa volta il formato del torneo prevede un girone unico. Gli etiopi, guidati dal cecoslovacco Jiri Starosta, perdono contro la Repubblica Araba Unita per 4-0 e contro il Sudan per 1-0, terminando il torneo al terzo posto, senza riuscire a segnare un gol.\nUn'altra dimensione sportiva e la vittoria in Coppa d'Africa (1961-1962).\nIl 1961 segn\u00f2 una svolta nella storia della nazionale etiope. Per la prima volta la squadra fu impegnata nelle qualificazioni al campionato del mondo. In vista di il sorteggio pose l'Etiopia nel gruppo 7 della zona Europa, insieme a tre squadre europee (, e ) e una squadra del Medio Oriente, , all'epoca affiliato all'AFC. Allenati dallo jugoslavo Slavko Milo\u0161evi\u0107, gli etiopi entrarono in scena al secondo turno contro Israele, che nel turno precedente aveva eliminato Cipro dopo due partite giocate nel marzo 1961 ad Israele. Il primo incontro, giocato al Ramat Gan di Tel Aviv, vide gli israeliani vincere grazie ad un gol di Yehoshua Glazer. La seconda partita, ad Haifa, vide un altro successo israeliano per 3-2, con gol etiopi pervenuti due volte al pareggio, con Metaferia e Luciano Vassallo. La seconda sconfitta caus\u00f2 l'eliminazione degli africani.\nPrevista inizialmente per il 1960, ma spostata al gennaio 1962 (per via del colpo di stato del dicembre 1960 contro l'imperatore Hail\u00e9 Selassi\u00e9, ma anche per consentire il rinnovamento dello Stadio Addis Abeba), la terza edizione della Coppa d'Africa si tenne in Etiopia. Fu la prima edizione a prevedere turni di qualificazione, cui parteciparono nove selezioni che si contendevano tre posti. Oltre a queste tre squadra partecipava al torneo la squadra campione in carica, vale a dire la Repubblica Araba Unita, vincitrice del trofeo tre anni prima. A causa dell'incertezza sull'effettiva organizzazione della coppa ad Addis Abeba, l'Etiopia prese parte alle eliminatorie, dove elimin\u00f2 il . Dopo aver ottenuto la qualificazione l'Etiopia ricevette dalla CAF l'incarico di organizzare la terza edizione del massimo torneo continentale e la qualificazione automatica, fatto che comport\u00f2 il ripescaggio del Kenya.\nAd Addis Abeba gli etiopi padroni di casa, sostenuti dal proprio pubblico, batterono la (che era all'esordio in Coppa d'Africa) per 4-2 in semifinale, ottenendo l'accesso alla finale contro la Repubblica Araba Unita. Stavolta fu l'Etiopia a vincere, con il punteggio di 4-2 dopo tempi supplementari. Mengistu Worku e l'egiziano Abdel Fattah Badawi segnarono tre gol ciascuno, ma fu Worku a vincere il titolo di capocannoniere in quanto il regolamento prevedeva in tal caso che il titolo fosse assegnato al calciatore della squadra che avesse vinto il trofeo. La squadra, capitanata da Luciano Vassallo e allenata da Ydnekatchew Tessema e Slavko Milo\u0161evi\u0107, mise cos\u00ec in bacheca il primo e unico titolo nella storia della nazionale etiope.\nNell'autunno del 1962 la nazionale tenne una tourn\u00e9e in Europa, dove molte squadre vollero affrontare i campioni d'Africa, anche se molte partite svoltesi dal settembre al dicembre 1962 non sono riconosciute dalla FIFA nelle statistiche ufficiali. La compagine di Milo\u0161evi\u0107 affront\u00f2 la , la , la , la Francia B, . Poco pi\u00f9 tardi la selezione etiope disput\u00f2 una serie di amichevoli casalinghe allo Stadio Addis Abeba in doppia sfida contro Turchia, e Romania B, match che funsero da preparazione alla . Il bilancio di queste amichevoli fu piuttosto deludent e: tre vittorie (tutte in casa, due contro Tanzania e una contro la Romania B), un pareggio (ad Addis Abeba contro la Turchia) e nove sconfitte.\nAi vertici del calcio continentale (1963-1969).\nQualificata d'ufficio alla in quanto campione continentale in carica, l'Etiopia termin\u00f2 il torneo, allargato a sei squadre, al quarto posto, dopo aver perso per 3-0 la finale di consolazione contro la Repubblica Araba Unita. Nel 1965 fu eliminata al primo turno della Coppa d'Africa, terminando all'ultimo posto il girone dietro e con un bilancio di una sola vittoria, un solo gol segnato (dall'italo-etiope Luciano Vassalo contro il Senegal) e soprattutto nove gol subiti in due incontri. Nello stesso anno si ritir\u00f2 dalle qualificazioni al (dopo essere stata opposta dal sorteggio al ) per protestare contro la decisione della FIFA di non attribuire che un solo posto nella fase finale alle squadre di Africa, Asia e Oceania.\nNel gennaio 1968 l'Etiopia ospit\u00f2 per la seconda volta la Coppa d'Africa. Dopo aver concluso la fase a gironi al primo posto del proprio girone in virt\u00f9 di tre successi contro , e , gli etiopi uscirono in semifinale contro il (2-3 dopo i tempi supplementari) e persero la finale per il terzo posto contro la COsta d'Avorio, chiudendo quarti.\nNel 1969 l'Etiopia fu impegnata nelle qualificazioni al mondiale di . Eliminata la (sconfitta per 2-0 a Tripoli e vittoria per 5-1 ad Addis Abeba), la squadra del neo-tecnico Luciano Vassallo, nominato CT da qualche settimana, se la vide contro il , che prevalse grazie al successo per 3-1 a Karthoum dopo l'1-1 di Addis Abeba. Nell'ottobre del 1969 la squadra di Vassallo gioc\u00f2 le qualificazioni alla , organizzata dal Sudan. Esentata dal primo turno, l'Etiopia affront\u00f2 al secondo turno la Tanzania, vincitrice sul Kenya, e la elimin\u00f2 nel primo confronto tra le due nazionali. Ad Addis Abeba l'Etiopia si impose con un sonoro 7-0, pi\u00f9 larga vittoria di sempre per la selezione etiope, e vinse anche a Dar es Salaam nel ritorno (2-1). La qualificazione per la Coppa d'Africa era dunque cosa fatta e consent\u00ec alla nazionale etiope di divenire l'unica selezione africana a partecipare a tutte le edizioni del torneo del 1957 ad allora.\nIl declino (1970-1982).\nNel gennaio 1970 la Coppa d'Africa dell'Etiopia si concluse con tre sconfitte in altrettante partite, contro i padroni di casa del Sudan (3-0), il (3-2) e la Costa d'Avorio (6-1). Mengistu Worku segn\u00f2 l'unico gol etiope nel torneo. Il declino prosegu\u00ec alla in Camerun, dove l'Etiopia fu assente per la prima volta nella sua storia perch\u00e9 eliminata nel turno preliminare dal Kenya a causa di due sconfitte (0-1 e 0-2). Negli ultimi mesi del 1972 la squadra fu impegnata nelle qualificazioni al mondiale di contro la Tanzania. Dopo due match finiti in parit\u00e0 (1-1 in Tanzania e 0-0 ad Addis Abeba) nel match di spareggio prevalsero gli etiopi (3-0), che per\u00f2 furono eliminati al turno successivo (0-0 in casa e 4-2 a Lusaka) dallo , poi qualificatosi per il mondiale tedesco.\nNel settembre 1973 l'Etiopia manc\u00f2 la qualificazioni alla nona edizione della Coppa d'Africa. Contro la Tanzania la squadra etiope, allenata dal tedesco Peter Schnittger vinse per 2-1 in casa, ma perse per 3-0 in trasferta e dovette rinunciare alla fase finale del torneo, in programma nel 1974 in Egitto.\nNel marzo 1976 l'Etiopia ospit\u00f2 per la terza volta la Coppa d'Africa. Malgrado il sostegno del pubblico di casa, non and\u00f2 oltre un comunque onorevole terzo posto, dietro e . Verso la fine dell'anno gioc\u00f2 le eliminatorie del . Cadde per 3-0 e per 2-1 contro l'Egitto dell'attaccante Mahmoud Al-Khatib, autore di tutti e cinque i gol segnati dalla sua selezione tra andata e ritorno.\nNel 1977 la federcalcio etiope si affili\u00f2 alla CECAFA (Consiglio delle Associazioni Calcistiche dell'Africa Centrale e Orientale), una delle ramificazioni della Conf\u00e9d\u00e9ration Africaine de Football (CAF) raggruppante le nazionali di calcio dell'Africa centrale e orientale. Dal 1983 partecip\u00f2 dunque alla CECAFA Cup, la competizione contesa dai membri di questa associazione. Nelle eliminatorie della elimin\u00f2 (3-2, 1-0), ma perse il turno successivo contro l'. Nel settembre 1979 furono estromessi dalla corsa per un posto alla , superati al primo turno dalla Libia (2-1 a Tripoli e 1-1 ad Addis Abeba).\nNel 1980 la federazione etiope affid\u00f2 la panchina della nazionale all'ex attaccante Mengistu Worku, con l'obiettivo di ottenere la qualificazione al mondiale di e per la fase finale della in Libia. Worku manc\u00f2 il primo obiettivo, la qualificazione alla Coppa del mondo: opposto allo Zambia, pareggi\u00f2 per 0-0 in casa prima di perdere per 4-0 a Ndola. Dopo quattro eliminazioni consecutive nei turni preliminari, riusc\u00ec tuttavia a qualificare i suoi per la fase finale della Coppa d'Africa. Furono decisivi in due occasioni i tiri di rigore, al primo turno contro il (1-0, 0-1) e al secondo turno contro la (2-2, 1-1). La fase finale fu tuttavia deludente: ultimo posto nel girone dietro , Zambia e , senza vittorie n\u00e9 gol segnati. Fu il primo di una serie di risultati negativi durata vent'anni.\nLa traversata nel deserto (1983-2000).\nNelle eliminatorie della l'Etiopia estromise Mauritius al primo turno dopo i tiri di rigore, ma cadde contro il al secondo turno (vittoria per 2-1 ad Addis Abeba e sconfitta per 3-0 a Lom\u00e9). Non partecip\u00f2 alla e si ritir\u00f2 dalle qualificazioni alla malgrado la vittoria interna per 4-2 nell'andata del turno preliminare contro la Tanzania.\nNell'aprile 1987, dopo aver superato il primo turno per il ritiro dell'Uganda, fu eliminata al secondo turno delle qualificazioni alla dall'Egitto (vittoria per 1-0 in casa e sconfitta per 6-1 in trasferta). Nelle eliminatorie della si ritir\u00f2 nel corso del girone di qualificazione, che termin\u00f2 pertanto all'ultimo posto. Il 24 novembre 1990, infatti, dopo una sconfitta per 2-0 a domicilio contro la Tunisia, la federazione decise di sciogliere i quadri tecnici e di ritirare la nazionale da tutte le competizioni per 18 mesi, fino al maggio 1992. Dopo questo ritiro, il 18 agosto 1992 l'Etiopia conobbe la pi\u00f9 larga sconfitta della propria storia, perdendo per 13-0 contro l' durante un torneo amichevole a Irbid, in Giordania. Perse successivamente due altri match contro l'ES S\u00e9tif (3-2) e la (3-0).\nNelle eliminatorie della gli etiopi conclusero il girone al terzo posto, dietro Nigeria e Uganda. La spirale negativa si prolung\u00f2 per le due successive campagne di qualificazione, quelle per la e per la , chiuse entrambe all'ultimo posto nel girone. L'Etiopia dichiar\u00f2 forfait nelle eliminatorie della per ragioni diplomatiche, dopo che il sorteggio aveva decretato che gli etiopi avrebbero dovuto affrontare l', a causa dei rapporti tesi tra i due stati dovuti all'indipendenza dell'Eritrea proclamata nel 1992.\nLe campagne di qualificazione ai mondiali non ebbero migliore fortuna per gli etiopi, eliminati al primo turno dal Kenya (2-1, 3-3) nelle eliminatorie di , terzi nel girone dietro e Tunisia nelle eliminatorie di e non presenti nelle eliminatorie di e .\nIn questo periodo di magra l'Etiopia riusc\u00ec comunque a conquistare un trofeo, la CECAFA Cup del 1987. Dopo l'esordio nel 1983 nel torneo (in cui non ottenne alcuna vittoria nella fase a gironi), l'Etiopia ospit\u00f2 la manifestazione proprio nel 1987. Conclusa la fase a gironi al secondo posto dietro a e davanti a Kenya e Tanzania, batt\u00e9 agilmente l'Uganda per 3-0 e in finale si impose ai tiri di rigore contro lo detentore del titolo. Nel 1988 ottenne il terzo posto nel girone di prima fase dietro lo Zambia (futuro finalista) e lo Zimbabwe. Non partecip\u00f2 alla CECAFA Cup dal 1989 al 1991, mentre nel 1992 si piazz\u00f2 quarta nella fase a gironi. Nel 1995 perse la finale ai tiri di rigore contro Zanzibar, nel 1999 fu eliminata ai quarti di finale dal Ruanda B.\nAlti e bassi (2000-2008).\nNell'aprile 2000, contro il , la nazionale etiope dovette prematuramente abbandonare la campagna di qualificazione al , dopo aver perso per 1-2 in casa all'andata e per 3-0 in trasferta. L'Etiopia manc\u00f2 inoltre la qualificazione anche alla , battuta tra andata e ritorno dallo Zambia (vittoria 1-0 ad Addis Abeba e sconfitta per 2-0 a Lusaka). Due anni pi\u00f9 tardi la campagna di qualificazione alla si concluse negativamente per gli etiopi, che si fermarono al terzo posto dietro e nel proprio girone, sconfitti all'ultima giornata per 3-0 a Conakry dai guineani ed esclusi dunque dalla fase finale in programma in Tunisia.\nLe qualificazioni al mondiale di disputate dal 2003 al 2005 funsero anche da qualificazioni alla , in programma in Egitto. L'Etiopia usc\u00ec gi\u00e0\u00f2 al primo turno, sconfitta in casa dal per 1-3 nella gara di andata giocata nell'ottobre 2003 e incapace di andare oltre un pari a reti bianche nella partita di ritorno a Lilongwe nel novembre seguente. Non and\u00f2 meglio la campagna di qualificazione alla , conclusa dall'Etiopia all'ultimo posto del girone, dietro , e .\nA livello regionale, in questo periodo i risultati dell'Etiopia furono molto migliori. La squadra si aggiudic\u00f2 per tre volte la CECAFA Cup nel giro di quattro anni. Nel 2001 vinse in Ruanda la finale contro il Kenya per 2-1 sotto la guida di Asrat Haile. Nel 2004, nell'edizione giocata in casa, sconfisse in finale il per 3-0 e nel 2005 prevalse sul Ruanda per 1-0 esprimendo il miglior attacco del torneo, con 17 gol segnati in 6 partite\nLa principale causa dei cattivi risultati ottenuti in ambito continentale fu l'instabilit\u00e0 della guida tecnica. Dal 2000 al 2008 la selezione cambi\u00f2, infatti, ben 11 allenatori, spesso rimasti in carica per poco tempo ad interim e spesso sollevati dall'incarico dopo qualche mese. Per esempio Asrat Haile diresse la squadra in tre distinte riprese, vincendo la CECAFA Cup per due volte (2001 e 2004). Fu l'arrivo di Abraham Teklehaimanot, nel gennaio 2008, a dare stabilit\u00e0 alla squadra: il tecnico rimase in sella quasi due anni.\nSospensione internazionale e instabilit\u00e0 (2008-2011).\nNel luglio 2008 una commissione di emergenza della FIFA decise di sospendere la federcalcio etiope (EFF) perch\u00e9 non aveva rispettato la road map prescritta dal massimo organo calcistico mondiale e firmata unanimemente dalla CAF e dalla stessa federcalcio etiope nel febbraio 2008, documento che prevedeva la \"normalizzazione\" nella gestione della federazione africana dell'Etiopia a seguito di interferenze governative.\nLa sanzione di esclusione, con decorrenza dal 29 luglio 2009, ebbe come effetto anche l'estromissione della nazionale etiope dalle eliminatorie del mondiale della , in cui l'Etiopia era gi\u00e0 scesa in campo quattro volte (2 vittorie e 2 sconfitte). La nazionale si ritir\u00f2 anche dalla CECAFA Cup del 2008 e il 12 settembre 2009 fu costretta a dare forfait anche dalle eliminatorie del mondiale di , coincidenti con le eliminatorie della Coppa d'Africa 2010.\nNel luglio 2009 una votazione dell'assemblea generale straordinaria voluta dalla FIFA consent\u00ec di eleggere un nuovo comitato dirigenziale in seno alla federazione calcistica dell'Etiopia. La FIFA, nella seduta del suo comitato esecutivo del maggio 2009, aveva posto la votazione come condicio sine qua non per l'annullamento della sospensione. La federaziojne internazionale, soddisfatta dell'esito dell'assemblea generale e della tenuta delle elezioni, decise dunque di sospendere le sanzioni nei confronti della federazione etiope.\nTornata alle competizioni ufficiali, la nazionale etiope guidata da Abraham Teklehaimanot ottenne il terzo posto nella CECAFA Cup 2009, dopo la vittoria per 5-0 contro e due sconfitte con e . Nella CECAFA Cup 2010 la squadra si piazz\u00f2 quarta dopo aver perso per 1-0 la semifinale contro la e per 4-3 la finale di consolazione contro l'.\nNell'aprile 2011 la federazione decise di esonerare il CT scozzese Ifem Onuora a soli nove mesi dalla nomina, dopo la sconfitta per 4-0 ad Abuja contro la nelle eliminatorie della . In 11 partite il tecnico ottenne 4 vittorie, un pari e 6 sconfitte. Il mese dopo l'EFF nomin\u00f2 CT il belga Tom Saintfiet, ex commissario tecnico dello e della . Anch'egli ebbe vita breve sulla panchina etiope: lasci\u00f2 l'incarico nell'ottobre 2011 dopo cinque mesi in carica, tre settimane prima dell'inizio delle eliminatorie del . Il motivo delle dimissioni furono, a suo dire, \"accordi non onorati\" dalla federazione. Sotto la sua gestione, durata quattro partite, l'Etiopia ottenne un pari per 2-2 contro la Nigeria, risultato che precluse ai nigeriani la qualificazione alla fase finale della .\nDelusioni in Coppa d'Africa (2011-oggi).\nSotto la guida del nuovo CT, l'etiope Sewnet Bishaw, gi\u00e0 alla guida della squadra dal 2005 al 2006, la squadra si qualific\u00f2 per la fase a gruppi delle eliminatorie CAF del mondiale di , dopo aver eliminato i vicini della (0-0 all'andata a Gibuti e 5-0 allo Stadio Addis Abeba). Nel gruppo A trov\u00f2 , e . Iniziate le qualificazioni con un 1-1 a Rustenburg contro i sudafricani (gol etiope di Saladin Sa\u00efd), l'Etiopia vinse per 2-0 in casa contro la Repubblica Centrafricana con doppietta di Saladin Said. Questi buoni risultati proiettarono la selezione dell'Africa orientale in testa al girone delle qualificazioni mondiali, prima dell'esordio nelle eliminatorie della .\nNella CECAFA Cup l'Etiopia conferm\u00f2 i propri progressi ottenendo i quarti di finale dell'edizione 2012, dove fu eliminata dall'Uganda (2-0), quando l'anno prima aveva concluso la fase a gironi del torneo all'ultimo posto dietro Malawi, Sudan e Kenya, senza ottenere vittorie.\nLe qualificazioni alla , disputate secondo l'inconsueta formula di turni di andata e ritorno ad eliminazione diretta, misero di fronte Etiopia e : dopo il pareggio a reti inviolate all'andata, gli etiopi superarono il turno grazie alla regola dei gol in trasferta pareggiando per 1-1 allo Stadio dell'Amicizia di Cotonou. Al secondo turno trovarono il Sudan, che aveva raggiunto i quarti di finale della Coppa d'Africa 2012. Sfruttando ancora una volta la regola dei gol in trasferta (sconfitta per 5-3 a Khartoum e vittoria per 2-0 ad Addis Abeba), l'Etiopia si qualific\u00f2 per la fase finale della Coppa d'Africa trentuno anni dopo l'ultima volta. Nelle amichevoli successive i ragazzi di Bishaw si confermarono in ottima forma, vincendo contro (2-1) e , altre nazionali qualificatesi alla Coppa d'Africa 2013, e pareggiando per 1-1 contro la ad Al Wakrah, in Qatar.\nL'Etiopia fu inserita nel girone C con lo Zambia detentore del titolo, la Nigeria il Burkina Faso. Il difficile girone non spavent\u00f2 gli etiopi, che all'esordio fermarono sul pari (1-1) gli zambiani andando a segno con il difensore Adane Girma in un match in cui il portiere etiope Jemal Tassew non effettu\u00f2 neanche una parata nel primo tempo. La seconda partita contro il Burkina Faso termin\u00f2 con una sconfitta per 4-0: malgrado il Burkina fosse in dieci uomini, riusc\u00ec a segnare tre gol nell'ultima mezz'ora. Dall'ultima partita, contro la Nigeria, gli etiopi uscirono ancora una volta sconfitti (2-0), a causa di due gol di Victor Moses realizzati nel finale di gara, e dovettero lasciare il torneo.\nCon due vittorie contro il Botswana (1-0 in casa e 2-1 a Gaborone) l'Etiopia di Bishaw prosegu\u00ec bene le eliminatorie del . Battuto il Sudafrica, principale rivale per il primo posto nel girone, per 2-1 ad Addis Abeba, nel giugno 2013 ottenne l'accesso agli spareggi, vale a dire l'ultima fase delle qualificazioni mondiali. Quindici giorni pi\u00f9 tardi, per\u00f2, la CAF annunci\u00f2 la volont\u00e0 di esaminare il ricorso presentato dalla federcalcio della Repubblica Centrafricana, relativo allo schieramento da parte dell'Etiopia di un calciatore squalificato (Minyahil Teshome) nel match vinto per 2-1 in casa del Botswana. La FIFA pun\u00ec l'Etiopia con la sconfitta a tavolino contro il Sudafrica, ridando speranze di qualificazione ai \"Bafana Bafana\". All'ultima fase delle qualificazioni al mondiale, tuttavia, si qualific\u00f2 l'Etiopia, vittoriosa nel successivo match in casa della Repubblica Centrafricana a settembre. Il sorteggio dello spareggio per l'accesso al mondiale di mise l'Etiopia di fronte ai favoriti nigeriani, freschi campioni continentali. Sconfitti per 1-2 ad Addis Abeba dopo aver aperto le marcature con Behailu Assefa, nella partita di ritorno a Calabar gli etiopi persero per 2-0 e furono eliminati.\nDeludenti furono le eliminatorie della , concluse dagli etiopi all'ultimo posto, esattamente come le eliminatorie della . Nelle qualificazioni al il percorso etiope si arrest\u00f2 al secondo turno contro la , dopo aver superato con difficolt\u00e0 il primo turno contro .\nQuesta serie di risultati negativi spinse la federazione a cambiare pi\u00f9 volte commissario tecnico: dopo Sewnet Bishaw, allontanato nel 2014, in quattro anni si successero senza fortuna cinque CT.\nNel 2021 la nazionale tent\u00f2 di qualificarsi alla Coppa d'Africa, e nonostante la sconfitta per 3-1 contro la Costa d'Avorio, ci riusc\u00ec grazie allo 0-0 tra Madagascar e Niger, concludendo il girone di qualificazione al secondo posto a quota 9 punti. La squadra fu poi eliminata al primo turno della competizione, con 1 punto in 3 partite raccolte nel gruppo A.\nRosa attuale.\nLista dei convocati per la doppia sfida della prima fase delle qualificazioni al Campionato mondiale di calcio 2022 contro il .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "572165", "revid": "767487", "url": "https://it.wikipedia.org/wiki?curid=572165", "title": "Twiggy Ramirez", "text": " \u00c8 noto soprattutto per la sua attivit\u00e0 nel gruppo Marilyn Manson, in cui ha suonato dal 1993 al 2002 e di nuovo a partire dal 2008. \u00c8 stato precedentemente anche bassista degli A Perfect Circle e dei Nine Inch Nails (dal vivo) in pi\u00f9 ha contribuito alle registrazioni delle The Desert Sessions.\nIl suo nome d'arte deriva dall'icona della moda Twiggy e dal serial killer Richard Ramirez.\nBiografia.\nPrimi anni.\nLa sua adolescenza fu alquanto infelice, anche a causa dei suoi capelli lunghi, per i quali veniva preso in giro e addirittura ritenuto una femminuccia. Per smentire ci\u00f2, Jeordie, durante una recita scolastica si abbass\u00f2 i pantaloni, mostrando a tutti il suo vero sesso, venne cos\u00ec espulso dalla scuola.\nI Marilyn Manson (1993-2002).\nDopo poco tempo, Jeordie incontr\u00f2 Brian Warner, e grazie alla comune passione per lo stesso genere musicale, diventarono subito buoni amici. Brian chiese a Twiggy se volesse far parte del suo gruppo, ma quest'ultimo rispose di no, perch\u00e9 suonava gi\u00e0 con una band thrash metal chiamata \"Amboog-a-Lard\". Nonostante ci\u00f2 si continuarono a frequentare, e incisero la prima canzone \"Herpes\": dove Twiggy canta e Brian \u00e8 alla batteria. Nello stesso anno Marilyn Manson, incise un album, con Gidget Gein come bassista, in seguito cacciato per l'eccessivo uso di eroina. Tempo dopo, Manson, ripropose a White di entrare nel gruppo, stavolta quest'ultimo accett\u00f2 l'offerta diventando cos\u00ec Twiggy Ramirez. Nel primo album, \"Portrait of an American Family\", il bassista era ancora Gidget Gein, malgrado nelle foto del CD sia presente Twiggy. Manson ritenne talmente bravo Twiggy, che gli fece suonare alcuni pezzi dell'album \"Antichrist Superstar\", dopo l'abbandono di Daisy Berkowitz.\nDopo i Marilyn Manson (2003-2007).\nTwiggy \u00e8 sempre stato ammirato da tutti i fan, per le sue capacit\u00e0 musicali e per il legame che ha avuto con Manson, ma il 29 maggio 2002, per incompatibilit\u00e0 musicale, a quanto dissero entrambi, Twiggy abbandon\u00f2 la band, lasciando cos\u00ec il posto a Tim Sk\u00f6ld. Dopo aver lasciato la band ha suonato in due show dei Mondo Generator e fatto un'audizione con la chitarra ritmica per i Queens of the Stone Age e come bassista dei Metallica. Successivamente collabor\u00f2 attivamente con gli A Perfect Circle, il \"side project\" di Maynard dei Tool, con i quali suon\u00f2 per il tour di Thirteen Step e Emotive. Oltre a questi ultimi Jeordie suona in modo fisso con i Nine Inch Nails di Trent Reznor, collaborando all'album With Teeth e Year Zero. A breve (2007) uscir\u00e0 anche il suo disco semi-solista del suo progetto personale, i Goon Moon, una band nata nel 2005 e improntata su un rock sperimentale.\nIl ritorno con i Marilyn Manson (2008-2017).\nIl 9 gennaio 2008 su MySpace viene annunciato che Twiggy Ramirez \u00e8 ritornato al fianco di Marilyn Manson come bassista sostituendo Tim Skold per completare il resto del Rape of the World Tour. Tuttavia continua ad essere membro dei Goon Moon.\nIl 25 ottobre 2017 viene allontanato dal gruppo dopo le accuse di stupro.\nVita privata.\nIl 26 luglio 2014, Jeordie ha sposato la giovane modella e make up artist Laney Chantal a Los Angeles in California.\nA fine maggio 2018, la ragazza ufficializza sul suo profilo Instagram della loro separazione."}
{"id": "572167", "revid": "112441766", "url": "https://it.wikipedia.org/wiki?curid=572167", "title": "Katia Beni", "text": "\u00c8 nota per la sua interpretazione del personaggio di Tina nella serie televisiva \"Carabinieri\".\nCarriera.\nNasce come comica all'interno del trio tutto femminile Le Galline composto da Erina Maria Lopresti e Sonia Grassi (tutte e tre diplomate negli anni Ottanta presso la Scuola di Teatro di Bologna \"Alessandra Galante Garrone\"). Deve il suo debutto televisivo ad Alessandro Benvenuti.\nHa scritto un libro a quattro mani con Donatella Diamanti: \"Renzino mon amour - Lui, lei e l'arbre magic\" edito dalla \"Loggia de' Lanzi editrice\". Nel 2007 inizia un tour per i teatri che vede riunito, dopo 20 anni, il trio del Le Galline."}
{"id": "572170", "revid": "767487", "url": "https://it.wikipedia.org/wiki?curid=572170", "title": "Anna Vissi", "text": "Anna Vissi ha venduto pi\u00f9 di 4 milioni di dischi. Dal 1995 ha ricevuto 24 dischi di platino. Nel 2005 giunse al primo posto della classifica americana con la canzone \"Call me\", la versione inglese della sua canzone greca \"Eisai Ise\" che interpret\u00f2 dal vivo nella cerimonia di chiusura delle Olimpiadi di Atene 2004.\nAnna Vissi, nella sua carriera trentennale \u00e8 la cantante greca che ha venduto il maggior numero di dischi. Nel 2000 il suo doppio album Kravgi ha ricevuto 7 dischi di platino.\nI mass media parlano di lei come la Madonna greca e i suoi fans la chiamano \"Thea\" (dea).\nHa partecipato a tre edizioni dell'Eurovision Song Contest: nel 1980 per la Grecia con la canzone \"Autostop\" che giunse al 13\u00ba posto, nel 1982 per Cipro con il brano \"Mono i agapi\" (\"Solo amore\") che si piazz\u00f2 in 5\u00aa posizione, il miglior risultato di sempre per l'isola mediterranea fino al 2018, e di nuovo la Grecia nell'edizione casalinga del 2006, con la canzone \"Everything\" (\"Tutto\"), di cui ha scritto le parole, mentre la musica \u00e8 stata composta dal suo ex-marito Nikos Karvelas, e con essa ha conquistato il 9\u00ba posto."}
{"id": "572172", "revid": "767487", "url": "https://it.wikipedia.org/wiki?curid=572172", "title": "Madonna Wayne Gacy", "text": "\u00c8 conosciuto meglio con il soprannome di Pogo, il suo nome d'arte \u00e8 frutto di un mix tra quello della cantante pop statunitense Madonna e John Wayne Gacy, un serial killer. Ha avuto un'infanzia difficile segnata da sindrome da deficit di attenzione e iperattivit\u00e0 che la madre, maestra di scuola elementare, si \u00e8 sempre rifiutata di curare con i farmaci.\nCarriera musicale.\nHa fatto parte dei Marilyn Manson dal 1990 fino al 2005. Il primo incontro con Brian Warner (Marilyn Manson) avviene in un bar, Brian rimane colpito dal look eccentrico e dai modi bizzarri del suo futuro compagno di band. I due ragazzi iniziano a discutere di comuni gusti musicali e Brian gli confida di voler dar vita ad una band. Stephen rivela di essere capace di suonare la batteria, ma avere un batterista non rientra nei primi progetti di Warner, poich\u00e9 la sua intenzione \u00e8 quella di utilizzare una drum machine.\nPer questo motivo inizialmente Stephen non trova posto nella band e gli viene preferito Perry Pandrea (Zsa Zsa Speck) tastierista gi\u00e0 esperto, ma cacciato dopo appena quattro concerti. \"Pogo\" , una volta entrato stabilmente nella line-up, riesce a portare una nuova immagine e delle nuove sonorit\u00e0 nel gruppo, che con il tempo diventeranno inconfondibili. Stephen, come il padre consegue una laurea in Ingegneria Industriale presso l'Universit\u00e0 della Florida e lavora alcuni mesi presso la sede centrale dell'azienda IBM, come ingegnere informatico, ma dopo aver fatto domanda di impiego anche alla NASA, capisce che un lavoro da ingegnere non \u00e8 quello che desidera dalla vita e decide di seguire a tempo pieno il progetto \"Marilyn Manson and the Spooky Kids\", ormai in piena ascesa grazie all'arrivo di Trent Reznor dei Nine Inch Nails come produttore.\nDiventa presto un vero personaggio: si fa costruire la \"Pogo's PlayHouse\", una sorta di gabbia dei divertimenti presente ad ogni live. Musicista totalmente autodidatta, suona anche il sassofono, l'organo e altri particolari strumenti come il theremin, il mellotron e la calliope. Stephen ha inoltre portato nella band l'interesse per la cabala ebraica e la numerologia, elementi fortemente presenti negli album \"Antichrist Superstar\" e \"Holy Wood (In the Shadow of the Valley of Death)\".\nCausa legale contro Marilyn Manson.\nDopo 17 anni di attivit\u00e0 nel gruppo dei Marilyn Manson, Pogo nel 2007 muove una causa da 20 milioni di dollari contro l'ex amico Brian Warner, accusandolo di aver sperperato il denaro del fondo comune del gruppo, accumulato attraverso anni e anni di live e vendite dei cd, per comprare un palazzo, un anello di fidanzamento per Dita von Teese dal valore di centinaia di migliaia di dollari, diversi ordini di sostanze stupefacenti (in particolare cocaina), e reperti nazisti (fra i quali una borsetta appartenuta a Eva Braun e donata alla moglie Dita). Brian rispose alla causa di Bier rivelando che negli ultimi anni nella band, Pogo era diventato \"pigro\" e molte volte si era rifiutato di suonare in sala e comporre nuova musica per il gruppo. La causa si \u00e8 risolta in favore di Warner, ma Stephen riusc\u00ec comunque a ottenere un risarcimento di dollari, dei quali versati direttamente da Warner, e il resto dal suo ex manager.\nNel 2010 \u00e8 tornato in attivit\u00e0 e fa attualmente parte di una band chiamata MMII, di cui \u00e8 fondatore. Collabora inoltre con il fratello minore Billy, anch'egli musicista, nel suo progetto musicale SickWilly.\nVita privata.\nMolto geloso della sua privacy, l'unica relazione sentimentale pubblica \u00e8 stata con la cantante/regista di origine creola Seraphim Ward, conclusa nel 2012."}
{"id": "572173", "revid": "1903739", "url": "https://it.wikipedia.org/wiki?curid=572173", "title": "Kobudo", "text": ""}
{"id": "572178", "revid": "438678", "url": "https://it.wikipedia.org/wiki?curid=572178", "title": "Il buio nella mente", "text": "Il buio nella mente (\"La c\u00e9r\u00e9monie\") \u00e8 un film del 1995 diretto da Claude Chabrol.\nIl soggetto \u00e8 tratto da un romanzo di Ruth Rendell.\nFu presentato in concorso alla 52\u00aa Mostra internazionale d'arte cinematografica di Venezia, dove le due attrici protagoniste, Sandrine Bonnaire e Isabelle Huppert, vinsero la Coppa Volpi per la migliore interpretazione femminile.\nTrama.\nSophie Bonhomme viene assunta come domestica dai Leli\u00e8vre. La famiglia, che vive in una villa isolata della campagna bretone, \u00e8 composta da Catherine, dal marito Georges, e da un figlio e una figlia avuti dai matrimoni precedenti. Gilles \u00e8 il figlio di Catherine e del suo ex-marito, un adolescente solitario che ama la lettura e nutre una forte passione per l'arte; Melinda \u00e8 la figlia di Georges, studia all'universit\u00e0 e trascorre i fine settimana a casa, dove invita il suo ragazzo, J\u00e9r\u00e9mie. Catherine \u2013 che possiede una galleria d'arte - non pu\u00f2 occuparsi della casa, cerca l'aiuto di una cameriera e per questo assume Sophie.\nSophie evita di usare la lavastoviglie, si rifiuta di prendere lezioni di guida (non avendo la patente), compra finti occhiali da vista, e ha problemi nel contare il resto che le viene dato dopo gli acquisti. Verso la fine del film verr\u00e0 chiarito che Sophie \u00e8 analfabeta, e che ha alle spalle una storia di violenza, tanto che \u00e8 sospettata di aver ucciso il padre handicappato, o quanto meno di non averlo aiutato ad uscire dall'incendio scoppiato nella propria casa.\nNon sapendo guidare, Sophie percorre a piedi la strada che porta al paese, e qui conosce Jeanne, impiegata dell'ufficio postale, che fa anche la volontaria presso la parrocchia locale. Jeanne, malvista da Georges, inizia ad avere una cattiva influenza su Sophie; l'impiegata, oltre a essere sempre indisponente e aggressiva verso il prossimo, manomette i pacchi e le lettere destinate ai Leli\u00e8vre. Anche lei ha una storia di violenza alle spalle, essendo stata accusata di aver ucciso la figlia. Le due amiche si incontrano con regolarit\u00e0, sia in paese che nella camera di Sophie in casa dei Leli\u00e8vre per guardare la televisione. Sophie viene ben trattata dai due coniugi, ma la loro condotta sicura e la loro vita senza problemi fa sorgere sentimenti di invidia sia in Sophie che in Jeanne.\nUn giorno la domestica, istigata da Jeanne, ascolta una conversazione telefonica tra Melinda e il suo ragazzo, e scopre che la giovane \u00e8 incinta. Poco dopo, nel corso di un colloquio in cucina, Melinda capisce che la domestica \u00e8 analfabeta; quest'ultima, offesa, minaccia di rivelare la gravidanza della ragazza se rivelasse la cosa ai genitori. La ragazza, in preda al pianto, rivela ai genitori di essere stata ricattata, e anche il problema di Sophie: il padre decide allora di licenziarla, dandole una settimana di tempo per organizzarsi. Jeanne racconta poi all'amica di come accidentalmente avesse ucciso il figlio anni prima e di come la giustizia fosse stata poco incline a crederle, mentre non chiara rimane l'implicazione di Sophie nel rogo in cui mor\u00ec il padre.\nDi notte, mentre la famiglia Leli\u00e8vre si accomoda in salotto a vedere il \"Don Giovanni\" di Mozart, le due donne entrano in casa senza farsi notare. Vanno nella camera dei coniugi, strappano i loro vestiti, rompono le fotografie di famiglia, cospargono di cioccolata le loro lenzuola. Poi scendono in cucina, caricano i fucili da caccia di Georges, e attirano l'uomo in cucina col frastuono. Questi interrompe controvoglia la visione dell'opera, e in cucina Sophie lo uccide. Le due donne uccidono poi il resto della famiglia.\nJeanne lascia con la sua Citroen il luogo del delitto, e viene poi uccisa in un incidente stradale dal prete che l'aveva allontanata dal lavoro di volontariato. Sophie si allontana dalla villa dopo aver rimosso le proprie impronte digitali dai fucili, non facendosi notare dalle macchine della polizia che arrivano sul posto. I titoli di coda iniziano con la musica dell'opera che viene diffusa dal registratore di Melinda, che Sophie aveva rubato e portato nella sua auto. Alla fine dei titoli si sentono gli spari e la voce di Jeanne."}
{"id": "572180", "revid": "17654", "url": "https://it.wikipedia.org/wiki?curid=572180", "title": "Hellbrunn", "text": ""}
{"id": "572185", "revid": "17654", "url": "https://it.wikipedia.org/wiki?curid=572185", "title": "Polygram", "text": ""}
{"id": "572188", "revid": "599013", "url": "https://it.wikipedia.org/wiki?curid=572188", "title": "Fulvia", "text": ""}
{"id": "572201", "revid": "6923", "url": "https://it.wikipedia.org/wiki?curid=572201", "title": "Albert Theodor Otto von Emmich", "text": "Entr\u00f2 nell'esercito nel 1866 e partecip\u00f2 alla guerra franco-prussiana del 1870-71. Raggiunse il grado di generale di fanteria nel 1909, e nel 1912 fu posto al comando del X Corpo d'armata con sede ad Hannover. \nFu elevato alla nobilt\u00e0 nel 1913.\nDurante i primi giorni della guerra, nel 1914, comand\u00f2 l'Armata della Mosa alla battaglia di Liegi, citt\u00e0 in cui entr\u00f2 il 7 agosto. Per il successo conseguito ricevette, primo durante il conflitto, la decorazione \"Pour le M\u00e9rite\".\nEbbe quindi una parte nella Prima battaglia della Marna, sempre al comando del X Corpo d'armata.\nL'anno successivo consegu\u00ec un'importante vittoria sul fronte orientale a Biskupice (29-30 luglio 1915).\nLo stesso anno mor\u00ec improvvisamente ad Hannover.\nAd Hannover si trova una piazza a lui dedicata, cos\u00ec come una caserma, un tempo scuola ufficiali dell'esercito e successivamente scuola dei \"Feldj\u00e4ger\"."}
{"id": "572226", "revid": "594715", "url": "https://it.wikipedia.org/wiki?curid=572226", "title": "Equalizzazione", "text": "Con equalizzazione, nel campo del trattamento dei segnali audio, si indica l'operazione di livellamento delle varie parti dello spettro di frequenze che compongono un segnale audio.\nDescrizione.\nL'equalizzazione \u00e8 una tecnica di trattamento dei segnali audio e rappresenta il procedimento di filtraggio a cui \u00e8 sottoposto un segnale audio per variarne il contenuto timbrico e si effettua con un apparecchio detto equalizzatore, che pu\u00f2 essere di vari tipi, sia analogici che digitali.\nI campi di applicazione dell'equalizzazione sono molteplici:\nTipi di equalizzatori.\nA seconda della tipologia di progettazione, gli equalizzatori si dividono essenzialmente in equalizzatori grafici ed equalizzatori parametrici.\nGli equalizzatori grafici dividono l'intero spettro musicale in pi\u00f9 porzioni e l'utente pu\u00f2 regolare per mezzo dei regolatori a cursore il livello di quella determinata porzione, che corrisponder\u00e0 ad esempio ai bassi, oppure medio bassi, ecc ecc.\nIl numero di tali porzioni e le frequenza centrali di ogni porzione dipendono dall'applicazione d'uso: un semplice amplificatore da hi-fi possiede un equalizzatore a 2 bande (porzioni) ovvero bassi ed acuti.\nEqualizzatori pi\u00f9 sofisticati possiedono anche una terza banda (medi), o 5 bande (bassi, medio-bassi, medi, medio-acuti, acuti), o 7 bande (e in tal caso si parlarla di equalizzatore \"a ottava\", essendo le frequenze centrali di ogni banda il doppio della precedente, come le ottave musicali), o ancora a 15 bande (a 2/3 di ottava).\nGli equalizzatori destinati all'uso professionale arrivano ad avere 31 bande di regolazione e sono detti \"a terzi d'ottava\" poich\u00e9 ogni cursore copre 1/3 di ogni ottava, da 20\u00a0Hz a 20.000\u00a0Hz con passi minimi (esempio 16\u00a0Hz - 20 - 25 31 40 50 63 80 100 120 150 e sono particolarmente adatti nelle operazioni di mastering e di correzione dell'acustica dell'impianto audio installato).\nGli equalizzatori parametrici sono pi\u00f9 complessi, ma permettono di effettuare correzioni evitando particolari danni al segnale, essendo utilizzati particolarmente nelle riprese dei suoni in spettacoli dal vivo, dove gli errori e le pesanti correzioni timbriche possono essere dannosi.\nUn equalizzatore parametrico \u00e8 in media dotato nei mixer analogici di 4 filtri invece di 7, 15 o ancora 31 come nei tipi grafici, ma ognuno di questi filtri pu\u00f2 essere regolato nei suoi parametri, da cui il nome. Oltre al livello della banda di frequenza interessata, \u00e8 possibile \"sintonizzare\" il filtro su una determinata frequenza di intervento ed \u00e8 inoltre possibile regolare l'ampiezza di tale porzione, detta \"Q\". Tali possibilit\u00e0 di regolazione consente al fonico di intervenire in maniera chirurgica su risonanze, inneschi e quant'altro, senza influenzare pesantemente il segnale audio come avverrebbe ad esempio con un equalizzatore grafico a poche bande. Va detto poi che nella maggior parte dei mixer professionali la sezione filtri incorpora sia almeno 4 equalizzatori parametrici, che due grafici (bassi e acuti) detti shelving, atti a velocizzare le operazioni, oltre alla presenza di filtri passa alto regolabili (utili a diminuire i rumori dei calpestii sul palco). L'arrivo della tecnologia digitale di qualit\u00e0 nel campo dei mixer audio professionali ha esteso la possibilit\u00e0 di avere ancora pi\u00f9 filtri ed addirittura di configurarli in una data maniera, richiamabile a piacere.\nCollocazione dell'equalizzatore.\nAll'interno di una sequenza di effetti e processori di segnale, dove l'input \u00e8 costituito da un segnale da amplificare (es. microfono, chitarra, basso...) e l'output \u00e8 costituito dal cosiddetto \"finale di potenza\" che alimenta il segnale elaborato e lo passa alle casse acustiche, l'equalizzatore viene tipicamente posto nella parte finale della catena, in modo che il suono possa essere opportunamente regolato sulla base della timbrica e dell'acustica \"di ritorno\", cio\u00e8 dell'effettiva sensazione acustica di chi ascolta. Nei sistemi di amplificazione compatti, l'equalizzazione \u00e8 una regolazione posta sull'amplificatore stesso. Ci\u00f2 non toglie che l'equalizzatore possa essere utilizzato, all'interno della catena di effetti e processori di segnale, anche in altre posizioni, per ottenere una pre-elaborazione del segnale di ingresso e riuscire cos\u00ec ad amplificare o ridurre frequenze che saranno poi elaborate da altri processori di effetti.\nFiltri.\nUn dispositivo equalizzatore classico ha lo scopo di compensare le variazioni della risposta all'impulso del canale, in modo che tutto il sistema, compreso l'equalizzatore stesso, possa comportarsi come un filtro di Nyquist. In pratica \u00e8 un filtro digitale, quindi \u00e8 costituito da un filtro digitale e da un sistema che tramite un opportuno algoritmo (ad esempio LMS - least mean square) aggiusta i coefficienti del filtro sulla base della sequenza di training.\nIl procedimento \u00e8 attuato mediante appositi filtri equalizzatori che modificano la forma d'onda risultante della funzione di trasferimento del sistema. Una particolare equalizzazione standardizzata, definita curva RIAA, \u00e8 utilizzata da decenni nella procedura di incisione dei dischi in vinile, e viene impiegata al solo scopo di ovviare all'impossibilit\u00e0 di poter trasferire nel solco del disco tutto il range dinamico di un brano musicale; questa equalizzazione comprime il livello delle frequenze basse ed espande il livello di quelle alte, la stessa equalizzazione con parametri invertiti viene usata durante la riproduzione del brano; in tal modo, questa doppia equalizzazione permette di ascoltare il brano audio originale senza alcuna alterazione, il circuito elettrico, relativamente semplice \u00e8 costituito da una rete di resistori e condensatori.\nTipologie.\nI circuiti che costituiscono un equalizzatore possono essere molto semplici, come il circuito RIAA di riproduzione o quelli in dotazione agli impianti Hi-Fi ed apparecchi portatili; altri pi\u00f9 complessi sono in dotazione alle apparecchiature utilizzate negli studi di registrazione e mastering. Molto sofisticati sono gli equalizzatori d'ambiente, progettati unicamente per aiutare a linearizzare al meglio la risposta in frequenza di un ambiente destinato all'ascolto della musica; si interviene sugli elementi di arredo e dislocando in punti appropriati, elementi fissi in materiale fonoassorbente, dedicati ad attenuare di una certa misura determinate frequenze, una volta equalizzato l'ambiente, l'apparecchio non si usa pi\u00f9, il suo funzionamento consiste nel generare un segnale audio, il quale inizia dalla frequenza udibile pi\u00f9 bassa e sale linearmente fino alla pi\u00f9 alta; contemporaneamente, tramite un microfono campione posizionato nel punto di ascolto, analizza il segnale restituito dal microfono, fornendo graficamente su un display, la risposta in frequenza dell'ambiente, ripetendo la prova pi\u00f9 volte dopo aver variato la dislocazione degli elementi di arredo, si giunge infine ad ottenete per successive approssimazioni, la migliore risposta dell'ambiente.\nEqualizzazione dei ritardi.\nNell'ambito delle reti di telecomunicazioni il termine equalizzatore \u00e8 usato per identificare un particolare componente hardware, utilizzato in ricezione all'interno dei dispositivi di rete interni o nei terminali, per equalizzare ovvero eliminare il ritardo variabile che pacchetti IP, trasportati secondo la classica commutazione di pacchetto, subiscono nel transito sulla rete di trasporto quando a questo flusso di dati \u00e8 associata una comunicazione sensibile ai ritardi e alla variabilit\u00e0 del ritardi di propagazione come ad esempio le comunicazioni \"real-time\" (es. fonia) specie in reti integrate nei servizi. Tipicamente si tratta di buffer di ricezione che vengono riempiti dai pacchetti in arrivo e che subiscono la successiva ritrasmissione ad un tasso di emissione costante. Questo tipo di equalizzazione \u00e8 presente ad esempio nella tecnologia VOIP e nello streaming audio-video."}
{"id": "572237", "revid": "287204", "url": "https://it.wikipedia.org/wiki?curid=572237", "title": "Eugen von Bohm-Bawerk", "text": ""}
{"id": "572243", "revid": "78273", "url": "https://it.wikipedia.org/wiki?curid=572243", "title": "Pi Il teorema del delirio", "text": ""}
{"id": "572244", "revid": "287204", "url": "https://it.wikipedia.org/wiki?curid=572244", "title": ".ms", "text": ".ms \u00e8 il dominio di primo livello nazionale (ccTLD) assegnato all'isola di Montserrat."}
{"id": "572245", "revid": "529641", "url": "https://it.wikipedia.org/wiki?curid=572245", "title": ".mt", "text": ".mt \u00e8 il dominio di primo livello nazionale (ccTLD) assegnato a Malta."}
{"id": "572246", "revid": "529641", "url": "https://it.wikipedia.org/wiki?curid=572246", "title": ".mx", "text": ".mx \u00e8 il dominio di primo livello nazionale (ccTLD) assegnato al Messico."}
{"id": "572247", "revid": "400694", "url": "https://it.wikipedia.org/wiki?curid=572247", "title": ".my", "text": ".my \u00e8 il dominio di primo livello nazionale (ccTLD) assegnato alla Malaysia (\"Malaysia\" in inglese)."}
{"id": "572249", "revid": "172", "url": "https://it.wikipedia.org/wiki?curid=572249", "title": "Hepatica triloba", "text": ""}
{"id": "572250", "revid": "1543377", "url": "https://it.wikipedia.org/wiki?curid=572250", "title": ".nl", "text": ".nl \u00e8 il dominio di primo livello nazionale (ccTLD) assegnato ai Paesi Bassi.\nIl nome \u00e8 basato sulla sigla dei Paesi Bassi in lingua madre (\"Nederland\")."}
{"id": "572251", "revid": "172", "url": "https://it.wikipedia.org/wiki?curid=572251", "title": "Erba ruggine", "text": ""}
{"id": "572252", "revid": "2068264", "url": "https://it.wikipedia.org/wiki?curid=572252", "title": ".no", "text": ".no \u00e8 il dominio di primo livello nazionale (ccTLD) assegnato alla Norvegia."}
{"id": "572253", "revid": "228587", "url": "https://it.wikipedia.org/wiki?curid=572253", "title": "Fsm", "text": ""}
{"id": "572254", "revid": "529641", "url": "https://it.wikipedia.org/wiki?curid=572254", "title": ".nu", "text": ".nu \u00e8 il dominio di primo livello nazionale (ccTLD) assegnato all'isola di Niue."}
{"id": "572255", "revid": "110157", "url": "https://it.wikipedia.org/wiki?curid=572255", "title": ".nz", "text": ".nz \u00e8 il dominio di primo livello nazionale (ccTLD) assegnato alla Nuova Zelanda."}
{"id": "572256", "revid": "172", "url": "https://it.wikipedia.org/wiki?curid=572256", "title": "Erba brusca", "text": ""}
{"id": "572257", "revid": "172", "url": "https://it.wikipedia.org/wiki?curid=572257", "title": "Erba soleggiata", "text": ""}
{"id": "572258", "revid": "1412967", "url": "https://it.wikipedia.org/wiki?curid=572258", "title": ".om", "text": ".om \u00e8 il dominio di primo livello nazionale (ccTLD) assegnato all'Oman."}
{"id": "572260", "revid": "529641", "url": "https://it.wikipedia.org/wiki?curid=572260", "title": ".ph", "text": ".ph \u00e8 il dominio di primo livello nazionale (ccTLD) assegnato alle Filippine.\nLa registrazione \u00e8 permessa liberamente a chiunque."}
{"id": "572261", "revid": "1305772", "url": "https://it.wikipedia.org/wiki?curid=572261", "title": "Erba stella", "text": "Come erba stella sono note alcune piante:"}
{"id": "572262", "revid": "36426", "url": "https://it.wikipedia.org/wiki?curid=572262", "title": "Palazzo dei Mozzi", "text": "Il palazzo dei Mozzi \u00e8 uno dei pi\u00f9 importanti palazzi trecenteschi a Firenze. Si trova su via San Niccol\u00f2, alla fine di Via de Bardi, all'altezza della piazza de' Mozzi da dove si accede al ponte alle Grazie.\nStoria.\nI Mozzi.\nFormidabilmente vasto, fu costruito tra il 1266 e 1273 riunendo alcune costruzioni esistenti e appartenenti alla famiglia Mozzi, dopo la distruzione delle loro torri nel 1260. Il nuovo palazzo assunse la nuova forma pi\u00f9 ampia rispetto alla casa-torre, ma non rinunci\u00f2 a un severo aspetto fortificato.\nI Mozzi furono banchieri ricchissimi ed ebbero la gestione della tesoreria pontificia. Come cassieri della Santa Sede, ospitarono nel loro palazzo tutti i personaggi importanti addetti alla Corte Romana, specialmente nel periodo in cui i papi risiedettero ad Avignone (1309-1411). Nel 1273 papa Gregorio X venne qui alloggiato, come ricorda una targa oggi sulla facciata del vicino Museo Bardini, quindi all'epoca doveva essere la costruzione pi\u00f9 notabile della citt\u00e0.\nInsieme al papa c'erano il re di Napoli, Carlo I d'Angi\u00f2 e Baldovino II imperatore di Costantinopoli, cacciato dal trono. Il 2 luglio 1273 il papa, il re, l'imperatore, la signoria, i capi dei partiti Guelfi e Ghibellini (e molta folla) si riunirono nei pressi del ponte di Rubaconte. I Ghibellini giurarono di far pace coi Guelfi e questa pace fu firmata nel palazzo. Essa dur\u00f2 solo quattro giorni e il papa, sdegnato, part\u00ec per Lione, dando la scomunica contro il Comune, che fu revocata solo tre anni dopo da papa Innocenzo V. Ma, appena era stata fatta la pace, Gregorio X aveva posto la prima pietra della chiesa di San Gregorio, ora non pi\u00f9 esistente. \nNel palazzo dei Mozzi fu ospite Piero, fratello del Re Roberto di Napoli e suo vicario in Toscana ed egli combin\u00f2 la pace tra Fiorentini e Aretini il 23 settembre 1314, che fu firmata in questo palazzo. Anche Gualtieri VI di Brienne, duca di Atene, venuto a Firenze come vicario del Duca di Calabria, alloggi\u00f2 nel palazzo dei Mozzi, nel maggio del 1326. Sulla facciata esiste lo stemma della famiglia, croce d'oro in campo rosso. Il palazzo venne ceduto per difficolt\u00e0 economiche ai primi del Quattrocento, ma un secolo dopo i Mozzi ne ridivennero proprietari, tenendolo fino a met\u00e0 dell'Ottocento.\nStefano Bardini.\nPass\u00f2 allora ai principi Carolath-Beuthen, che lo fecero restaurare.\nA fine del XIX secolo il complesso fu acquistato dall'antiquario Stefano Bardini, che vi sistem\u00f2 le sue collezioni, mentre il giardino veniva decorato da statue e reperti provenienti dalle demolizioni del centro storico. In un secondo tempo nel giardino vennero edificate anche la loggia e la scalinata. Restaurato dopo il 2000 a cura di un istituto Bancario, \u00e8 stato riaperto come giardino Bardini ed oggi si pu\u00f2 visitare con lo stesso biglietto per il giardino di Boboli. \nDopo la morte del figlio di Bardini, il palazzo \u00e8 rimasto per lungo tempo in abbandono per una lunga controversia ereditaria. In seguito \u00e8 stato acquistato dallo Stato Italiano per essere destinato a mostre ed attivit\u00e0 culturali. Attualmente \u00e8 in restauro.\nDescrizione.\nTra gli esempi pi\u00f9 notevoli dello stile di transizione sviluppatosi tra l'ultimo quarto del Duecento e agli inizi del Trecento, \u00e8 una specie di grande palazzo-fortezza con caratteri da una parte ancora riferibili all'architettura delle torri dall'altra ai grandi palazzi pubblici che si stavano costruendo in quel periodo (palazzo del Bargello, palazzo della Signoria). Fu costruito anche nella posizione strategica per la difesa del ponte di Rubaconte, oggi ponte alle Grazie.\nDietro il palazzo si estende un grande giardino collinare in forte pendenza che fu acquistato dalla famiglia nel XVI secolo ed era originariamente un uliveto. \nL'edificio prospiciente invece, dove esisteva l'antica chiesa di San Gregorio della Pace, venne restaurato in un nuovo \"involucro\" mantenendo il pi\u00f9 possibile all'interno le strutture originali. Oggi in questo secondo palazzo \u00e8 ospitato il Museo Bardini.\nCuriosit\u00e0.\nIl Palazzo dei Mozzi \u00e8 stato la prima sede della massonica \"Loggia Concordia\" nata nel 1861, pochi mesi dopo la proclamazione del Regno d\u2019Italia e intesa come equilibrio, accordo e corrispondenza di idee tra i fratelli. Per oltre sessant\u2019anni, fino all\u2019avvento del fascismo, rappresent\u00f2 la pi\u00f9 importante organizzazione massonica della citt\u00e0. \nLe antiche logge \u201cAusonia\u201d di Torino e \u201cConcordia\u201d di Firenze, ebbero un ruolo chiave nella fondazione del Grande Oriente d'Italia. Nel 1865, nonostante l\u2019una fosse di impostazione monarchica e l\u2019altra repubblicana, lavorarono fianco a fianco, attraverso i loro delegati, alla costituzione del Goi. Firenze ha la pi\u00f9 alta concentrazione di logge d'Italia. La prima loggia massonica della penisola fu fondata a Firenze nel 1732 da alcuni sudditi della regina d'Inghilterra. Pochi anni dopo le officine erano gi\u00e0 diverse centinaia, numerose soprattutto in Toscana."}
{"id": "572264", "revid": "36426", "url": "https://it.wikipedia.org/wiki?curid=572264", "title": "Palazzo de' Mozzi", "text": ""}
{"id": "572265", "revid": "1305772", "url": "https://it.wikipedia.org/wiki?curid=572265", "title": "Erba cimicina", "text": "Come erba cimicina sono note alcune piante:"}
{"id": "572266", "revid": "3115", "url": "https://it.wikipedia.org/wiki?curid=572266", "title": "Nessun dorma", "text": "Nessun dorma \u00e8 una celebre romanza per tenore della \"Turandot\" di Giacomo Puccini, considerata come una delle pi\u00f9 grandi romanze della storia della musica.\n\u00c8 intonata dal personaggio di Calaf all'inizio del terzo atto. Immerso nella notte di Pechino, in totale solitudine, il \"Principe ignoto\" attende il sorgere del giorno, quando potr\u00e0 finalmente conquistare l'amore di Turandot, la principessa di ghiaccio. \nIl primo tenore a cantarla \u00e8 stato Miguel Fleta nel 1926.\nLa musica.\nLa struttura della romanza \u00e8 basata sull'alternanza tra strofa e ritornello.\nDurante la strofa il canto del tenore non si espande oltre lo stile di un arioso e il discorso musicale \u00e8 condotto dall'orchestra, le cui armonie, estremamente piccanti, sono addolcite da una timbrica diafana, basata su archi con sordina, arpa, celesta e legni.\nLa strofa sfocia senza soluzione di continuit\u00e0 in un ritornello costituito da una frase di otto battute basata su una melodia in re maggiore di ampio respiro, costruita su versi novenari ben cadenzati, con gli accenti fissi sulle sedi quarta e ottava. Il canto \u00e8 reso espressivo dalle delicate dissonanze di \"seconda\" tra le note accentate (che coincidono con le sillabe pari) e gli accordi dell'orchestra.\nDopo una ripresa scorciata della strofa, di sole quattro battute, la melodia del ritornello viene intonata dal coro dietro la scena, che sostenuto dal tremolo degli archi riprende le parole del principe, mostrando il rovescio della medaglia, ossia rammentando le minacce di morte della principessa, qualora prima dell'alba nessuno fosse riuscito a scoprire il nome dello straniero (\u00abIl nome suo nessun sapr\u00e0 / E noi dovremo, ahim\u00e8, morir!\u00bb). Calaf completa la melodia con nuovo slancio e la romanza termina con una breve coda sulla parola \u00abvincer\u00f2\u00bb. La voce del tenore tocca il si acuto, ma l'impeto eroico \u00e8 ammorbidito, alla maniera di Puccini, facendo scivolare la voce alla nota inferiore, mentre l'orchestra riprende a tutta forza la melodia principale in una perorazione finale.\nIl brano non conclude con una cadenza, bens\u00ec modula immediatamente nel successivo quartettino tra Calaf e le tre Maschere. Per ragioni pratiche, quando la romanza \u00e8 eseguita in forma di concerto, vi si aggiunge una sbrigativa e prevedibile cadenza finale, lontana dallo stile dell'autore.\nIl testo poetico.\nNell'atto precedente a quest'aria, Calaf ha correttamente risposto ai tre enigmi fatti a tutti i potenziali pretendenti della principessa Turandot. Nondimeno, la donna indietreggia al pensiero del matrimonio con lui. Calaf le offre un'altra possibilit\u00e0 sfidandola a indovinare il suo nome all'alba. Mentre si inginocchia davanti a lei, il tema \"Nessun dorma\" fa la sua prima apparizione, secondo le sue parole, \"Il mio nome non sai!\". Lei pu\u00f2 ucciderlo se indovina correttamente il suo nome; ma se non lo fa, deve sposarlo. La principessa crudele ed emotivamente fredda decreta quindi che nessuno dei suoi sudditi dormir\u00e0 quella notte fino a quando non verr\u00e0 scoperto il suo nome. Se falliscono, tutti verranno uccisi.\nQuando si apre l'atto finale, \u00e8 notte. Calaf \u00e8 solo nei giardini del palazzo illuminati dalla luna. In lontananza, sente gli araldi di Turandot che proclamano i suoi comandi. La sua aria inizia con un'eco del loro pianto e una riflessione sulla principessa Turandot:\nNel cinema.\nLa romanza \u00e8 stata utilizzata in numerosi film, tra cui"}
{"id": "572269", "revid": "1543377", "url": "https://it.wikipedia.org/wiki?curid=572269", "title": ".pl", "text": ".pl \u00e8 il dominio di primo livello nazionale (ccTLD) assegnato alla Polonia."}
{"id": "572270", "revid": "172", "url": "https://it.wikipedia.org/wiki?curid=572270", "title": "Erba bergamotta", "text": ""}
{"id": "572271", "revid": "172", "url": "https://it.wikipedia.org/wiki?curid=572271", "title": "Erba limoncina", "text": ""}
{"id": "572272", "revid": "172", "url": "https://it.wikipedia.org/wiki?curid=572272", "title": "Erba limona", "text": ""}
{"id": "572274", "revid": "172", "url": "https://it.wikipedia.org/wiki?curid=572274", "title": "Erba cedrata", "text": ""}
{"id": "572275", "revid": "172", "url": "https://it.wikipedia.org/wiki?curid=572275", "title": "Erba citronella", "text": ""}
{"id": "572276", "revid": "442848", "url": "https://it.wikipedia.org/wiki?curid=572276", "title": "Lago \u00dclemiste", "text": "Il lago \u00dclemiste (in estone: \"\u00dclemiste j\u00e4rv\") \u00e8 un lago situato nei pressi di Tallinn e rappresenta la principale fonte di approvvigionamento idrico della citt\u00e0. Il lago \u00e8 alimentato soprattutto dai fiumi Kurna e Pirita, attraverso il canale Vaskjala-\u00dclemiste.\nAmministrativamente appartiene al distretto di Kesklinn, si trova nella zona centrale di Tallinn e sulla riva orientale \u00e8 situato l'Aeroporto di Tallinn,\nMiti e leggende.\nAll'interno della superficie lacustre sorge una pietra chiamata \"Lindakivi\" (che significa \"la pietra di Linda\"). Nella mitologia ugro-finnica, si ritiene che fosse una delle grosse pietre trasportate da Linda per erigere la tomba di Kalev a Toompea, ma che poi le cadde accidentalmente. Dopo esservi seduta sopra, Linda pianse per la morte del marito, e le sue lacrime generarono il lago.\nUn'altra leggenda della mitologia ugro-finnica, legata al lago \u00dclemiste, narra del cosiddetto \"vecchio di \u00dclemiste\" (in estone: \"\u00dclemiste vanake\"). Stando al racconto, un uomo di et\u00e0 avanzata riposerebbe al di sotto le acque del lago, ma di tanto in tanto si risveglierebbe per recarsi alle porte di Tallinn e chiedere alle guardie se la costruzione della citt\u00e0 sia stata ultimata. Se le guardie rispondessero affermativamente, il vecchio non tarderebbe a liberare le acque del lago (che \u00e8 in posizione rialzata rispetto a Tallinn) ed a sommergerla. Per questa ragione le guardie devono sempre stare sveglie ed all'erta su chi gli si pone davanti, rispondendo in ogni caso che la citt\u00e0 non \u00e8 stata ancora finita di costruire. A vigilare sulla loro prontezza ci penserebbe il Vana Toomas (il vecchio Tommaso), la statuetta posta in cima alla guglia della torre del municipio gotico (Raekoda) della citt\u00e0 vecchia (Vanalinn)."}
{"id": "572279", "revid": "1305772", "url": "https://it.wikipedia.org/wiki?curid=572279", "title": "Erba limone", "text": "Come erba limone, erba cedrina, erba cedronella, erba citronella, erba limona, erba limoncina o erba cedrata, sono note alcune piante:\nCon il nome di cedronella \u00e8 comunemente nota la farfalla"}
{"id": "572280", "revid": "125999057", "url": "https://it.wikipedia.org/wiki?curid=572280", "title": "Richard Harrison", "text": "Biografia.\nLavor\u00f2 dapprima come fotomodello in riviste di sport e di culturismo prima di diventare attore presso lo studio American International Pictures, in stretta relazione di coproduzione e importazione con il cinema italiano. All'inizio degli anni sessanta si trasfer\u00ec in Italia dove fu protagonista di molti film di genere, generalmente considerati b-movies: peplum, spaghetti-western, poliziotteschi e film di spionaggio. Lavor\u00f2 anche in televisione, dove apparve, fra l'altro, nello sceneggiato Rai \"Il balordo\" (1978), al fianco di Tino Buazzelli.\nFra i suoi maggiori successi cinematografici, vanno citati \"Il gladiatore invincibile\" (1961), \"Duello nel Texas\" (1963), \"Colpo maestro al servizio di Sua Maest\u00e0 britannica\" (1967) e \"Le spie uccidono a Beirut\" (1965). In quest'ultimo film interpret\u00f2 l'agente Bob Fleming 077, palesemente ispirato alla figura di James Bond.\nHarrison fu inoltre in lizza per la parte dell\"'Uomo senza nome\" della trilogia del dollaro. Secondo quanto afferma lui stesso, rifiut\u00f2 il ruolo perch\u00e9 poco convinto dalla sceneggiatura e dalla paga, e consigli\u00f2 alla produzione il collega Clint Eastwood\nLa carriera di Harrison declin\u00f2 a met\u00e0 degli anni settanta, per cui apparve in vari film di produzione orientale, girati a Hong Kong, Taiwan e nelle Filippine. Negli anni ottanta, fu protagonista di vari film ninja di scarso livello artistico e girati a Hong Kong, che furono poi venduti sotto vari e assurdi titoli, mischiati al montaggio ad altri film orientali. Deluso da quell'esperienza, nel 1987 decise di ritornare negli Stati Uniti, dopodich\u00e9 si ritir\u00f2 definitivamente dal cinema dopo pochi film girati in patria."}
{"id": "572281", "revid": "767487", "url": "https://it.wikipedia.org/wiki?curid=572281", "title": "Figli della stessa rabbia", "text": "Figli della stessa rabbia \u00e8 il primo disco della Banda Bassotti, uscito nel 1992.\nIl disco presenta delle canzoni politicamente di sinistra e contro il razzismo. Le canzoni pi\u00f9 conosciute sono \"Figli della stessa rabbia\" e \"Ska against racism\"."}
{"id": "572282", "revid": "697352", "url": "https://it.wikipedia.org/wiki?curid=572282", "title": "Maria Cristina", "text": ""}
{"id": "572283", "revid": "1543377", "url": "https://it.wikipedia.org/wiki?curid=572283", "title": ".pr", "text": ".pr \u00e8 il dominio di primo livello nazionale (ccTLD) assegnato a Porto Rico."}
{"id": "572284", "revid": "1543377", "url": "https://it.wikipedia.org/wiki?curid=572284", "title": ".pt", "text": ".pt \u00e8 il dominio di primo livello nazionale (ccTLD) assegnato al Portogallo."}
{"id": "572286", "revid": "536103", "url": "https://it.wikipedia.org/wiki?curid=572286", "title": ".ro", "text": ".ro \u00e8 il dominio di primo livello nazionale (ccTLD) assegnato alla Romania."}
{"id": "572291", "revid": "93556", "url": "https://it.wikipedia.org/wiki?curid=572291", "title": ".ru", "text": ".ru \u00e8 il dominio di primo livello nazionale (ccTLD) assegnato alla Russia.\nFino al 1990 all'Unione Sovietica venne assegnato il dominio .su, dominio che \u00e8 rimasto attivo e ha conosciuto un fenomeno di revival di \"modernariato\" nonostante il codice ISO sia stato dismesso."}
{"id": "572292", "revid": "1652635", "url": "https://it.wikipedia.org/wiki?curid=572292", "title": "Gordon Mitchell", "text": "Culturista e professore di ginnastica, nel cinema italiano ha interpretato svariati ruoli tra cui Maciste nel film peplum \"Maciste nella terra dei ciclopi\".\nBiografia.\nNel 1960 si trasferisce in Italia, richiamato da produttori cinematografici, dove inizia una lunga carriera di attore (spesso protagonista) in vari film di serie B, fra cui numerosissimi peplum e western all'italiana.\nRitorna negli Stati Uniti alla fine degli anni ottanta e lavora come manager presso la catena di palestre World Gym International, diretta da Joe Gold e Arnold Schwarzenegger."}
{"id": "572294", "revid": "118962990", "url": "https://it.wikipedia.org/wiki?curid=572294", "title": "La donna \u00e8 mobile", "text": "La donna \u00e8 mobile \u00e8 l'aria che il Duca di Mantova (tenore) intona nel terzo ed ultimo atto di \"Rigoletto\" di Giuseppe Verdi (1851).\n\u00c8 uno dei brani operistici pi\u00f9 popolari, grazie alla sua estrema orecchiabilit\u00e0 e al suo accompagnamento danzante. Si racconta che Verdi ne avesse proibito la diffusione prima dell'andata in scena dell'opera, al Teatro La Fenice di Venezia, per non rovinarne l'effetto.\nLe tre presentazioni.\nIn realt\u00e0 \"La donna \u00e8 mobile\" \u00e8 musica da ascoltare nel suo contesto drammaturgico. Il suo carattere triviale riflette il luogo, i bassifondi della citt\u00e0 di Mantova, e la situazione. Con superficiale leggerezza, perfettamente incarnata dalla musica, il duca riflette sulla personale visione di vacuit\u00e0 e imperscrutabilit\u00e0 femminile, ove la donna \u00e8 vista come \"piuma al vento\", suscettibile di cambiamenti tanto nei pensieri quanto nelle parole al primo mutare dell'umore e del corso degli eventi. Di fatto egli si prepara all'incontro con una donna di strada: Maddalena, sorella di Sparafucile, il sicario incaricato da Rigoletto di ucciderlo. \nDopo la prima esposizione, in forma completa in due strofe, il senso dell'aria si rivela compiutamente nei due successivi ritorni. Il primo avviene mentre il Duca sale le scale della casa di Sparafucile per andare a sonnecchiare nel granaio, in attesa che Maddalena lo raggiunga. Il brano viene solo canticchiato, rivelandosi realmente per quello che \u00e8, cio\u00e8 una canzonetta che il Duca si diverte ad intonare (ossia quella che i musicologi definiscono musica di scena). I frammenti di melodia che il Duca omette qua e l\u00e0 sono intonati dal clarinetto, che in questo modo ci d\u00e0 l'immagine del suo pensiero che continua a seguire la melodia anche quando la voce non la intona. Ancora pi\u00f9 interessante \u00e8 l'ultima occorrenza, dopo che Sparafucile, su insistente richiesta di Maddalena, ha ucciso un viandante (di fatto la figlia di Rigoletto, in abiti maschili) in luogo del Duca. N\u00e9 questi n\u00e9 Rigoletto sanno quanto \u00e8 accaduto, anzi Rigoletto crede che il corpo che il sicario gli ha consegnato in un sacco sia quello del suo padrone e signore e si appresta trionfante a gettarlo nel fiume Mincio. \u00c8 proprio a questo punto che il protagonista sente la voce del Duca che, di lontano, intona la solita canzone e \"La donna \u00e8 mobile\" si rivela per quello che \u00e8: un capolavoro di ironia tragica, giacch\u00e9 solo il carattere triviale della musica le consente di stridere con tanta forza nel contesto drammaturgico.\nSi noti che solo in quest'ultima occasione Verdi prescrive l'acuto finale ma piano, \"perdendosi poco a poco in lontano\", a rimarcare l'effetto della beffa.\nI versi.\nI versi di Francesco Maria Piave sono divisi in due strofe. Ogni strofa si articola in due terzine formate da due quinari e un quinario doppio: un'irregolarit\u00e0 che costituisce un vezzo metrico sotto il quale si nasconde una pi\u00f9 semplice struttura in quattro doppi quinari.\n\"La donna \u00e8 mobile\"\n\"Qual piuma al vento,\"\n\"Muta d'accento - e di pensiero.\"\n\"Sempre un amabile,\"\n\"Leggiadro viso,\"\n\"In pianto o in riso, - \u00e8 menzognero.\"\n\"\u00c8 sempre misero\"\n\"Chi a lei s'affida,\"\n\"Chi le confida - mal cauto il core!\"\n\"Pur mai non sentesi\"\n\"Felice appieno\"\n\"Chi su quel seno - non liba amore!\"\nQuesti versi sono ispirati a una frase di Francesco I di Francia:\n\u00abSouvent femme varie, \u2013 Bien fol est qui s'y fie!\u00bb\nA sua volta la frase fu ripresa da Victor Hugo nel dramma \"Le Roi s'amuse\", da cui \u00e8 tratto \"Rigoletto\". Hugo vi aggiunse il verso:\n\u00abUne femme souvent \u2013 N'est qu'une plume au vent!\u00bb\nLa musica.\nLa prima esposizione, in si maggiore, \u00e8 in tempo di allegretto. Il movimento ternario (in 3/8) \u00e8 sottolineato dall'articolazione dell'inciso d'accompagnamento, il cui battere coincide col basso affidato agli archi gravi. Bench\u00e9 l'orchestra includa anche la sezione degli archi, la scrittura \u00e8 di tipo bandistico: la melodia del tenore, con le sue caratteristiche ricadute, \u00e8 annunciata in modo pesante (a dispetto dall'indicazione di \"pianissimo\") da tutti i legni, oltre che da violini e violoncelli.\nIl carattere popolaresco, quasi di stornello, \u00e8 ribadito dalla semplice cadenza che chiude la strofa \"con forza\". Segue una seconda strofa, identica alla prima tranne che per il testo, che in passato era frequentemente omessa nelle esecuzioni. La seconda esposizione, mentre il Duca sale nel granaio, oltre che per gli interventi del clarinetto, differisce dalla prima per la condotta pi\u00f9 legata, meno brillante della melodia. D'altronde, come la didascalia specifica, il personaggio termina il suo canto \"addormentandosi a poco a poco\".\nGli impertinenti staccati iniziali (\"La - don - na \u00e8...\") e gli accenti aggiunti sul secondo movimento di battuta, a mo' di mazurca (\"mo - b\u00ecl\" ... \"ven - t\u00f2\"), tornano invece nell'ultima esposizione, spezzata dal drammatico declamato di Rigoletto e conclusa sul Si acuto. La presenza dell'acuto finale nelle precedenti esposizioni nasce da una tradizione che non tiene conto della volont\u00e0 dell'autore."}
{"id": "572295", "revid": "172", "url": "https://it.wikipedia.org/wiki?curid=572295", "title": "Erba pepina", "text": ""}
{"id": "572297", "revid": "172", "url": "https://it.wikipedia.org/wiki?curid=572297", "title": "Erba peperina", "text": ""}
{"id": "572298", "revid": "17654", "url": "https://it.wikipedia.org/wiki?curid=572298", "title": "Erba pepe", "text": "Come erba pepe, erba pepina o erba peperina sono note alcune piante:"}
{"id": "572299", "revid": "1543377", "url": "https://it.wikipedia.org/wiki?curid=572299", "title": ".rw", "text": ".rw \u00e8 il dominio di primo livello nazionale (ccTLD) assegnato al Ruanda."}
{"id": "572302", "revid": "287204", "url": "https://it.wikipedia.org/wiki?curid=572302", "title": "Disney Channel +1", "text": ""}
{"id": "572304", "revid": "1337338", "url": "https://it.wikipedia.org/wiki?curid=572304", "title": ".sc", "text": ".sc \u00e8 il dominio di primo livello nazionale (ccTLD) assegnato alle Seychelles."}
{"id": "572305", "revid": "172", "url": "https://it.wikipedia.org/wiki?curid=572305", "title": "Erba da gatti", "text": ""}
{"id": "572306", "revid": "172", "url": "https://it.wikipedia.org/wiki?curid=572306", "title": "Erba gattaia", "text": ""}
{"id": "572307", "revid": "409613", "url": "https://it.wikipedia.org/wiki?curid=572307", "title": ".se", "text": ".se \u00e8 il dominio di primo livello nazionale (ccTLD) assegnato alla Svezia.\nLa registrazione \u00e8 permessa liberamente a chiunque."}
{"id": "572311", "revid": "38120", "url": "https://it.wikipedia.org/wiki?curid=572311", "title": ".sg", "text": ".sg \u00e8 il dominio di primo livello nazionale (ccTLD) assegnato a Singapore."}
{"id": "572313", "revid": "2184720", "url": "https://it.wikipedia.org/wiki?curid=572313", "title": "ATAC", "text": "ATAC S.p.A. Azienda per la mobilit\u00e0 \u00e8 un'azienda pubblica italiana, interamente controllata da Roma Capitale, che gestisce in concessione gran parte del trasporto pubblico locale e i servizi integrativi di Roma, estendendosi in parte anche ad alcuni comuni della citt\u00e0 metropolitana e della provincia di Viterbo. \nATAC, in ultimo acronimo di Azienda Tramvie e Autobus del Comune di Roma, \u00e8 tra i maggiori fornitori di servizio di trasporti d'Italia e d'Europa; in regime di \"in house providing\" gestisce l'80% della rete autobus urbana oltre che la rete filoviaria, metropolitana e tranviaria.\nSi occupa anche della conduzione dei parcheggi pubblici e quelli di parcheggi di interscambio.\nPer conto della Regione Lazio esercisce, in qualit\u00e0 di impresa ferroviaria e gestore dell'infrastruttura, le tre ferrovie isolate Roma-Civita Castellana-Viterbo, Roma-Giardinetti e Roma-Lido.\nIn via residuale l'azienda dispone di un servizio di noleggio con conducente di autobus, prevalentemente gran turismo, e tram storici.\nFondata nel 1909 nell'ambito della municipalizzazione dei servizi capitolini promossa dall'allora sindaco Ernesto Nathan, rinominata durante il fascismo ATAG (\"Azienda Tranvie e Autobus del Governatorato\") e, nel dopoguerra, ATAC (dapprima come acronimo di \"Azienda Tranviaria Autofiloviaria Comunale\" e, a seguire, \"Azienda Tramvie e Autobus del Comune di Roma\"), l'azienda fu trasformata in societ\u00e0 per azioni nel 1999 e scissa nel 2000 in due componenti separate e trasformata in agenzia per la mobilit\u00e0, con funzioni di pianificazione e coordinazione della mobilit\u00e0 pubblica, e nuovamente nel 2010 con la fusione delle altre due aziende del trasporto pubblico romano, nate con la precedente riforma: Trambus (gestore della rete di superficie e fuoriuscita da ATAC nel 2000) e Met.Ro. (gestore della rete metroferroviaria e fuoriuscita da Cotral nel 2000).\nNel corso degli anni successivi furono scorporate ATAC Patrimonio, proprietaria del patrimonio immobiliare ed incaricata della sua valorizzazione, e Roma Servizi per la Mobilit\u00e0, che assunse le funzioni di agenzia della mobilit\u00e0 del comune che ATAC aveva perfezionato nel 2005 con l'incorporazione della Societ\u00e0 Trasporti Automobilistici (STA).\nNel 2018 l'azienda, a causa del suo grave dissesto finanziario, fu ammessa alla procedura di concordato preventivo e risanata a spese delle casse di Roma Capitale.\nStoria.\nIl trasporto pubblico a Roma.\nNella Roma papalina il servizio di trasporto pubblico era esercitato da societ\u00e0 private su mezzi a trazione animale chiamati \"omnibus\".\nLa prima di esse, a met\u00e0 XIX secolo, effettuava servizio tra piazza Venezia e la basilica di San Paolo fuori le mura.\nSuccessivamente, nel 1856, entr\u00f2 in funzione la Roma-Frascati, prima strada ferrata dello Stato Pontificio.\nQuando Roma fu restituita all'Italia nel 1870 divenendone capitale l'anno seguente, il servizio di trasporto pubblico contava, oltre alle linee citate, anche un omnibus in esercizio tra piazza del Popolo e San Pietro.\nIl primo regolamento di servizio sotto l'amministrazione italiana fu del 1874 e nel 1876 il comune di Roma stipul\u00f2 una convenzione con la compagnia privata di trasporti Societ\u00e0 Romana degli Omnibus (SRO), poi rinnovata per ulteriori 15 anni nel 1885; al Comune spettavano, nel contratto di servizio, l'imposizione di limiti tariffari e la possibilit\u00e0 di chiedere l'istituzione di nuove tratte.\nNel 1886 la SRO cambi\u00f2 ragione sociale in Societ\u00e0 Romana Tramways Omnibus (SRTO) o, pi\u00f9 familiarmente, la \"Romana\" che gi\u00e0 nel 1894 gestiva 11 linee di omnibus e 9 di tranvia a trazione animale, e stava inaugurando la prima linea elettrica tra porta Pinciana e museo Borghese.\nLa municipalizzazione dei servizi di trasporto.\nA inizio XX secolo Roma contava pi\u00f9 di mezzo milione d'abitanti e, grazie alla concessione quasi esclusiva di cui godeva, la SRTO agiva in regime di sostanziale monopolio che, tuttavia, unito all'efficienza non all'altezza delle tariffe di trasporto praticate, inizi\u00f2 a provocare malcontento soprattutto tra i lavoratori che non potevano permettersi mezzi alternativi.\nNel 1905 il parlamento aveva nazionalizzato le ferrovie e due anni prima aveva emanato una legge, la 103/1903 nota come \"legge Giolitti\" dal suo primo promotore, l'allora capo del governo Giovanni Giolitti, con la quale si autorizzavano i Comuni a municipalizzare, prendere in carico o gestire direttamente i servizi di pubblica utilit\u00e0.\nIn forza di tale legge la nuova giunta progressista eletta nel 1907 a Roma e guidata da Ernesto Nathan present\u00f2 l'anno seguente il progetto di rete tranviaria municipale, che il consiglio comunale approv\u00f2 il e che entr\u00f2 in vigore dopo conferma tramite referendum popolare tenutosi il .\nNonostante l'opposizione degli industriali e della vecchia aristocrazia legata al Vaticano, il referendum vide infatti l'approvazione della proposta comunale con voti favorevoli e solo contrari.\nIl entr\u00f2 in servizio la prima linea pubblica dell'Azienda Autonoma Tranviaria Municipale (AATM), nome con cui fu nota all'origine la nuova compagnia di trasporto capitolino: si trattava di un servizio tranviario elettrico in funzione tra piazza Colonna e Santa Croce in Gerusalemme numerato III in cifre romane per distinguerlo dalle linee gestite dalla SRTO.\nProprio nei pressi di Santa Croce in Gerusalemme, a via Carlo Felice (tra porta Maggiore e porta San Giovanni), sorse il primo deposito veicoli dell'AATM.\nAl netto della tariffa piuttosto economica, minore rispetto a quella offerta da SRTO, la societ\u00e0 chiuse in attivo il primo bilancio d'esercizio, all'epoca del quale impiegava 202 dipendenti in forza di una pianificazione di organico stabilita all'interno del regolamento approvato nel 1910 dalla giunta comunale.\nIl vertice politico dell'azienda era costituito da un presidente e una commissione amministratrice nominata dal consiglio comunale, mentre la massima carica interna era quella del direttore tecnico, che riuniva in s\u00e9 le funzioni sia propriamente tecniche che amministrative.\nDal punto di vista occupazionale AATM garantiva alle proprie maestranze un trattamento economico migliore rispetto alla concorrenza: a parte la paga del direttore tecnico ( annue), avventizi e manovali guadagnavano giornaliere; un conducente di prima classe veniva pagato al giorno, mentre uno di seconda classe ne riceveva, sempre su base giornaliera, 3,70 per una settimana lavorativa di 63 ore su 6 giorni: la SRTO, altres\u00ec, pagava rispettivamente e .\nIl 22% degli utili di bilancio era, inoltre, destinato in incentivi al personale in proporzione alla propria paga.\nBench\u00e9 lo stipendio percepito non coprisse la malattia, l'AATM vers\u00f2 per conto dei conducenti un fondo annuale presso una societ\u00e0 di mutuo soccorso; inoltre ai salariati fu possibile accedere al nuovo sistema di previdenza sociale per gli operai previsto dal governo Giolitti, al quale l'AATM contribuiva con 36 lire all'anno per ogni iscritto ripartite in sei quote da 6 lire ciascuna.\nCon la progressiva scadenza delle concessioni della SRTO l'AATM, nel frattempo ribattezzata ATM, Azienda Trasporti Municipali, procedette al graduale assorbimento delle linee; la SRTO si sciolse e fu assorbita dalla Societ\u00e0 Elettro Ferroviaria Italiana, futuro gestore della ferrovia Roma-Lido.\nDopo la Grande Guerra l'ampliamento della rete rese necessaria anche la realizzazione di un nuovo deposito che trov\u00f2 collocazione nel costruendo quartiere Della Vittoria, all'epoca noto come \"Piazza d'Armi\" per la presenza di caserme e comandi militari.\nIl primo dopoguerra e il fascismo.\nAl 1921 l'ATM aveva assorbito i dipendenti dell'ex SRTO oltre alla sua rete tranviaria estesa su .\nIl trasporto pubblico municipale contava quindi su 32 linee tranviarie e 5 linee automobilistiche, su tre delle quali gi\u00e0 fin dal 1920 erano stati collaudati degli autobus elettrici a batteria, e fu avviato uno studio di fattibilit\u00e0 per una linea metropolitana tra piazza Venezia e porta San Paolo, che avrebbe dovuto costituire un'interconnessione con la citata costruenda ferrovia Roma-Lido.\nNel 1924 tuttavia fu ceduta alla societ\u00e0 di trasporti privata Ugolini la rete di trasporto su gomma; l'avvento del fascismo e la trasformazione di Roma da comune a governatorato alle dirette dipendenze del ministero dell'interno cambi\u00f2 le politiche di trasporto nella Capitale: la municipalizzata ricevette ordine di eliminare il trasporto in superficie su ferro dalle aree monumentali; l'ATM fu ribattezzata ATG, Azienda Tramvie del Governatorato, e successivamente, nel 1927, ATAG, Azienda Tramvie e Autobus del Governatorato.\nNel 1928 il Comune aveva acquistato anche la Societ\u00e0 Tramvie e Ferrovie Elettriche di Roma (STEFER), che gestiva le ferrovie extraurbane; dal 1930 fu data attuazione alla politica di Mussolini con la riforma tramviaria e la sostituzione nel centro di Roma del trasporto su ferro con quello su gomma.\nNel 1931 la ferrovia leggera Roma-Tivoli della STEFER pass\u00f2 su gomma in gestione all'ATAG.\nLa scarsit\u00e0 di carburanti liquidi port\u00f2 a sperimentare nuovi modelli di veicolo a trazione a combustione equipaggiati di gassogeno a legna, ma la politica fascista di isolamento delle borgate non permetteva l'espansione alle periferie della rete di trasporto; ulteriori sanzioni inflitte all'Italia dalla Societ\u00e0 delle Nazioni dopo la Guerra d'Etiopia spinsero all'adozione del trasporto elettrico su gomma tramite filobus: furono inaugurate nel 1937 due linee che da piazza del Popolo portavano a Ponte Milvio e a piazza del Risorgimento, numerate rispettivamente 137 e 138.\nNel 1939, ultimo anno di pace prima della seconda guerra mondiale, Roma contava abitanti per una media giornaliera di spostamenti cui l'ATAG faceva fronte con 11 linee su ferro e 56 su gomma di cui 11 elettriche; nel frattempo era stata acquisita anche l'area delle ex officine meccaniche Tabanelli all'inizio della divaricazione di via del Pigneto da via Prenestina, che divennero note come Officine Centrali per la manutenzione del materiale rotabile.\nSe il fascismo aveva chiuso le organizzazioni sindacali e di solidariet\u00e0 tra dipendenti, aveva introdotto forme di corporativismo a tutela degli impieghi pubblici: la consistenza dell'ATAG a fine decennio era di pi\u00f9 di dipendenti dei quali solo poco meno di dediti alla conduzione degli autobus e dei tram, ma ai figli dei quali, fidelizzati al regime fin dall'infanzia con iniziative quali la \"Befana fascista\" fu garantito l'accesso alle scuole professionali per formare nuovi meccanici e conduttori.\nLa guerra richiese pesanti investimenti economici e, sulla scia della campagna \"Oro alla Patria\" della Guerra d'Etiopia del 1935, il regime decise di requisire tutto il ferro utilizzabile per gli armamenti: questo port\u00f2 allo smantellamento dei binari delle linee tranviarie e alla sostituzione del servizio con autobus; contemporaneamte furono messe in campo le aiutanti femminili che furono impiegate nel ruolo di fattorine (ovvero bigliettaie) in sostituzione del personale avviato alle armi.\nIl gli Alleati bombardarono Roma per la prima volta con obiettivo lo scalo ferroviario San Lorenzo: le officine centrali e il deposito di Porta Maggiore, nelle vicinanze del bersaglio del raid, subirono ingenti danni e anche il servizio perse regolarit\u00e0, anche perch\u00e9, oltre alle vetture fuori uso, molte di quelle ancora efficienti dovettero trasportare i feriti e trasformarsi di fatto in ambulanze; tre settimane pi\u00f9 tardi, il 13 agosto, i bombardamenti riguardarono di nuovo la zona tra via Tiburtina e via Casilina, e anche diversi dipendenti dell'ATAG, residenti nel noto \"Quartiere dei Tranvieri\" presso viale Castrense, rimasero uccisi.\nDopo l'8 settembre Roma fu occupata dalle truppe naziste e i mezzi furono requisiti, con ci\u00f2 sancendo la fine del servizio di trasporto fino a termine conflitto; il comando tedesco ordin\u00f2 al governatorato di Roma di consegnare 70 mezzi su gomma e di metterne a disposizione degli occupanti anche i relativi autisti.\nI mezzi consegnati furono 70 Alfa Romeo 110A, 6 Alfa Romeo 80N, 10 Lancia Junkers D3C e 20 Fiat 656 BG.\nDal secondo dopoguerra al nuovo millennio.\nCon il decreto luogotenenziale di Umberto II del , Roma cess\u00f2 lo status di governatorato e torn\u00f2 a essere un comune e, a seguire, l'ATAG fu rinomata in ATAC, acronimo di \"Azienda Tramviaria Autofiloviaria Comunale\".\nNel 1946, dopo la proclamazione della repubblica, l'ATAC aveva una consistenza di 26 linee tranviarie, la pi\u00f9 periferica delle quali era il 35 che giungeva fino all'ospedale psichiatrico Santa Maria della Piet\u00e0 alla sommit\u00e0 di Monte Mario; quattro circolari, due esterne e altrettante interne; 8 linee di filobus e 13 linee automobilistiche, che nelle estreme propaggini servivano le zone di Tomba di Nerone, Tufello, Settecamini, Ponte Mammolo, Tor Sapienza, Cecchignola, Trullo e Primavalle; tuttavia l'amministrazione comunale stava incontrando grossi problemi a gestire il servizio perch\u00e9 l'ATAC era gravata da un deficit pregresso cui solo la natura di ente pubblico impediva di evolvere in fallimento giudiziario; in particolare, l'amministrazione non era ancora rientrata delle sofferenze economiche sostenute nel periodo tra l'armistizio e la Liberazione, solo parzialmente attenuate col ricorso all'aumento delle tariffe di viaggio; ancora a tre anni dalla fine del conflitto, il Partito Comunista sollecit\u00f2 il governo con un'interrogazione affinch\u00e9 rimborsasse alla municipalizzata i danni economici subiti durante l'occupazione tedesca e il periodo fino alla fine delle ostilit\u00e0.\nA marzo 1949 fu avviato un piano di ristrutturazione, basato sull'accorpamento linee, che tuttavia non risolveva il problema principale di sostanziale duplicazione di funzioni con la STEFER, anch'essa comunale, che gestiva e apriva nuove linee in proprio senza legame organico n\u00e9 integrazione con quelle dell'ATAC; gli stessi consiglieri che deliberarono l'aumento dei biglietti, e l'istituzione dei primi abbonamenti mensili, si dichiararono consci che senza l'intervento di risarcimento del governo le misure erano destinate ad avere scarso effetto.\nAncora a fine 1951, sei anni e mezzo dopo la fine della guerra, il quotidiano \"l'Unit\u00e0\" accus\u00f2 la dirigenza ATAC di inefficienza per affidarsi solo al rincaro dei titoli di viaggio e il governo per aver risarcito quasi interamente gli operatori del trasporto privato, laddove le due aziende capitoline avevano ricevuto solo minimi rimborsi: in particolare l'ATAC era stata all'epoca destinataria di soli 720 milioni di lire a fronte dei 12 miliardi di sofferenza.\nLa questione dei risarcimenti fu anche all'ordine del giorno della campagna elettorale comunale 1952 del Blocco del Popolo; tuttavia, il sindaco Rebecchini, rieletto dopo che la Democrazia Cristiana vinse le elezioni, lungi dal sollecitare i rimborsi dal governo, ripropose la politica dell'aumento tariffe, che nel 1951 era stato costretto a mettere da parte dopo le sollevazioni in consiglio e tra la cittadinanza; nel 1953 l'azienda era in deficit di circa 2 miliardi e mezzo di lire.\nLa situazione debitoria dell'ATAC, in aggravamento di anno in anno, impediva anche investimenti su mezzi e sviluppo della rete, e una nuova proposta di aumento tariffe, in assenza di una volont\u00e0 politica del comune di Roma di imporsi per pretendere il risarcimento dei danni di guerra, port\u00f2 a manifestazioni contro il carovita organizzati dalle opposizioni e scioperi proclamati dal sindacato.\nCon l'apertura del primo tronco di metropolitana a Roma tra la stazione Termini e Laurentina, in carico alla STEFER, e l'assegnazione alla Capitale delle Olimpiadi del 1960, il comune pens\u00f2 di razionalizzare la spesa con l'accorpamento delle linee d'autobus e l'inizio dello smantellamento delle linee elettriche sia su gomma che su rotaia e conversione in mezzi a combustione.\nNei primi anni anni settanta non manc\u00f2 chi denunci\u00f2 la generalizzata scarsit\u00e0 di trasporto urbano su ferro come risultato delle pressioni dell'industria degli pneumatici e degli automezzi a combustione; al 1974 Roma contava solo tre linee tranviarie complete, tutte passanti per Porta Maggiore: la 12 (poi divenuta 516) e la 14, entrambe con capolinea alla stazione Termini e transitanti su via Prenestina che provenivano rispettivamente dalle zone popolari di Centocelle e dal Quarticciolo, nonch\u00e9 la 13, che da largo Preneste a Porta Maggiore compiva il tragitto in comune con le due citate linee per poi recarsi a san Giovanni e, attraverso Porta San Paolo, Porta Portese e Trastevere si recava a Monteverde Nuovo.\nVi era poi un'ulteriore linea, il 29, che faceva servizio circolare tra Valle Giulia e piazza del Risorgimento appoggiandosi anche a bus sostitutivi; il part\u00ec una nuova linea, la 19, che dallo stesso capolinea del 12 arrivava fino a Porta Maggiore ma poi, dopo aver deviato per lo scalo San Lorenzo, raggiungeva il cimitero del Verano e si fermava a piazza Galeno, lungo viale Regina Margherita, qualche centinaio di metri dopo il Policlinico Umberto I; il fu definitivamente soppressa la linea 29 e rimpiazzata dal 30, tracciato ad anello aperto da piazza del Risorgimento a Monteverde, ricavato sulla linea della vecchia linea 29 fino a valle Giulia, da l\u00ec fino a Porta Maggiore su quello della citata 19 (il cui capolinea nel frattempo era stato spostato proprio a valle Giulia) e a seguire quello della 13 fino a Monteverde.\nLa giunta di sinistra che, per la prima volta, conquist\u00f2 la guida del comune di Roma nel 1975, inizi\u00f2 la ristrutturazione del trasporto pubblico con la messa in cantiere di nuove linee sia su ferro che su gomma; nel 1976 la STEFER, che gestiva una rete autoferrotramviaria parallela, fu fusa insieme alla ferrovia Viterbo-Roma nell'A.CO.TRA.L. (Azienda Consortile Trasporti Laziali) e la rete urbana pass\u00f2 all'ATAC, con relativa rinumerazione delle linee gi\u00e0 esercite dalla STEFER; nel 1979 ATAC oper\u00f2 la ristrutturazione delle zone con rinumerazione delle linee: al centro storico fu assegnato il numero di zona 1, mentre a partire dalla zona Aurelio-Trionfale e in senso orario le zone furono numerate da 2 a 9; la zona fuori dal Grande raccordo anulare ricevette la numerazione zero.\nLe linee sarebbero state identificate dai numeri di zona dei due capilinea (prima e seconda cifra) e un numero progressivo da 0 a 9 pi\u00f9 eventuali lettere dell'alfabeto (tuttavia mai usate) per arrivare a venti linee per coppia di zone; in coerenza con tale sistema furono cambiati anche i numeri delle linee tramviarie 12 e 12 barrato, rispettivamente rinominati 516 e 517.\nNel 1983 fu completato il tratto di binario che collega viale delle Belle Arti a piazza Mancini, dove il di quello stesso anno fu inaugurato il nuovo capolinea del tram 19.\nLa linea divenne di largo utilizzo per il trasporto degli spettatori ai vicini stadi Flaminio e Olimpico.\nGi\u00e0 nel 1990, tuttavia, in occasione del campionato mondiale di calcio organizzato dall'Italia, la linea sub\u00ec un'ulteriore modificazione: terminato il tratto di binario tra piazzale Flaminio e il ministero Difesa Marina, l'ATAC istitu\u00ec una nuova linea veloce di collegamento tra la fermata Flaminio della metro A e piazza Mancini, il 225, contemporaneamente ripristinando il capolinea del 19 a piazza del Risorgimento.\nSocietarizzazione e crisi finanziaria.\nIn ossequio alla riforma del settore del trasporto pubblico locale iniziata a livello statale nel 1997, il consiglio comunale deliber\u00f2 nell'ottobre 1999 la societarizzazione dell'ATAC, trasformandola in ATAC Spa; nel corso del 2000 il Comune deliber\u00f2 la costituzione di diverse societ\u00e0 di servizi integrandole con le aziende della Regione Lazio.\nIl 18 dicembre 2000 la societ\u00e0 fu scissa in due componenti separate: Trambus, a cui fu affidata la gestione operativa della rete di superficie, e ATAC, con funzione di pianificazione, regolazione e controllo del trasporto pubblico romano&lt;ref name=\"deliberazione 173/2000\"&gt;&lt;/ref&gt;.\nProprio sotto questa veste l'azienda gest\u00ec il sub-affidamento di parte della rete autobus diurna e successivamente dell'intera rete notturna in favore del consorzio privato Tevere TPL (formato dalle aziende SITA, APM Perugia e CoTrI). Nel corso del 2001 la societ\u00e0 Met.Ro., gestore della metropolitana di Roma e delle tre ferrovie ex concesse (Roma-Civita Castellana-Viterbo, Roma-Lido e Roma-Pantano), cedette ad ATAC il ramo d'azienda concernente diverse attivit\u00e0: staff patrimonio e vigilanza, affari generali legali e istituzionali (AGLI) e servizi collettivi, funzione amministrazione e finanza, servizio controllo di gestione, funzione innovazioni e ricerca, funzione marketing, comunicazione e commerciale, funzione ingegneria, funzione personale (formazione e sviluppo risorse umane), funzione sistemi informativi e servizi patrimoniali.\nIl 15 luglio 2005 si conclude l'iter di incorporazione di Societ\u00e0 Trasporti Automobilistici (STA), societ\u00e0 interamente controllata dal comune di Roma e incaricata della gestione della sosta tariffata, delle corsie preferenziali, dei semafori, delle zone a traffico limitato (ZTL), dei parcheggi di scambio e dei servizi di car sharing. Successivamente il 20 dicembre 2005, su indirizzo del consiglio comunale di Roma, venne istituita la societ\u00e0 ATAC Patrimonio S.p.A., interamente controllata dalla municipalizzata a cui fu trasferito il patrimonio immobiliare di pertinenza aziendale. Nel corso dell'anno successivo ATAC acquis\u00ec le azioni di Officina Grandi Revisioni S.r.l., azienda costituita dal comune di Roma per officiare la revisione e manutenzione di filobus, tram e treni romani e non.\nCon il 2009 il consiglio comunale approv\u00f2 una delibera per un'ulteriore riorganizzazione del settore: da ATAC fuoriuscirono Roma Patrimonio S.r.l., interamente controllata dal comune di Roma e posta in liquidazione nel 2011 che assunse le competenze di ATAC Patrimonio, e Roma Servizi per la Mobilit\u00e0, che assunse le competenze ereditate da ATAC con l'incorporazione di STA; contestualmente furono incorporate le due societ\u00e0 incaricate della gestione operativa del trasporto pubblico locale su ferro e su gomma, ossia Trambus, e le relative controllate Trambus Electric e Trambus Engineering, e Met.Ro. Inoltre ATAC scelse di portare avanti, coerentemente con gli indirizzi del proprio socio unico, un processo di semplificazione delle proprie partecipate incorporando ATAC Patrimonio e Officina Grandi Revisioni, procedura portata a compimento nel 2014. Da Trambus ATAC eredit\u00f2 anche una partecipazione del 60% in Trambus Open, azienda poi posta in liquidazione nel 2013 e dichiarata fallita nel 2016. Tra i suoi ultimi compiti di agenzia della mobilit\u00e0 ATAC fu la stazione appaltante della gara che assegn\u00f2 il 20% della rete autobus, in parte gi\u00e0 gestito da Tevere TPL, al consorzio privato Roma TPL, costituito in larga parte dai soci del precedente operatore che fu incorporato nel 2011.\nNel 2017 l'azienda, con un debito pari a 1,4 miliardi di euro, su iniziativa del sindaco Virginia Raggi ha richiesto l'ammissione alla procedura di concordato preventivo al tribunale fallimentare. L'istanza \u00e8 stata accolta il 27 settembre 2017 e dopo la presentazione del piano industriale per il rientro del debito il 30 maggio 2018 \u00e8 stata ammessa alla procedura il 27 luglio 2018; successivamente il 9 gennaio 2019 l'assemblea dei creditori ha approvato il piano concordatario con una maggioranza pari a circa il 70% mentre il 25 giugno 2019 il tribunale fallimentare ha emesso il relativo decreto di omologa. Al fine di permettere il regolare svolgimento della procedura Roma Capitale ha prorogato l'affidamento diretto del servizio all'azienda fino a fine 2021; tale scelta \u00e8 stata tuttavia osteggiata da alcuni comitati locali e ha portato all'indizione di un referendum consultivo in cui sono stati espressi due quesiti: il primo riguardava la messa a gara dell'intero sistema di trasporto pubblico locale gestito dall'azienda mentre il secondo riguardava la promozione di nuovi sistemi di trasporto pubblico locale non di linea. Il referendum si \u00e8 tenuto l'11 novembre 2018 dopo un primo rinvio e ha visto la vittoria dei \"S\u00ec\" sia al primo quesito (, pari al 75,5%) che al secondo (, pari al 74,5%). L'ente comunale si \u00e8 tuttavia rifiutato, inizialmente, di riconoscere il risultato per via del mancato raggiungimento del quorum, corrispondente al 33% degli aventi diritto al voto; ad aver votato infatti furono circa in , pari al 16,4% degli aventi diritto. Tuttavia, con due sentenze distinte, il tribunale amministrativo regionale del Lazio si \u00e8 espresso in favore dei promotori del referendum, sostenendo nel primo caso la non necessit\u00e0 del quorum e criticando con la seconda sentenza la condotta dell'ente comunale, richiedendo la proclamazione del risultato. Anche l'Autorit\u00e0 garante della concorrenza e del mercato (AGCM) ha espresso un parere negativo in merito alla proroga del contratto di servizio ritenendola dannosa alla regolare concorrenza.\nAttivit\u00e0.\nTrasporto pubblico locale.\nATAC gestisce gran parte del sistema di trasporto pubblico locale a Roma e in particolare opera: circa 243 linee autobus, due linee filoviarie (74 e 90), tre ferrovie ex concesse (Roma-Civita Castellana-Viterbo, Roma-Giardinetti e Roma-Lido), tre linee della metropolitana (A, B/B1 e C) e sei linee tranviarie (2, 3, 5, 8, 14 e 19).\nL'azienda \u00e8 altres\u00ec responsabile della manutenzione delle fermate autobus, filobus e tram (circa ), delle fermate della metropolitana (73) e delle stazioni ferroviarie (65) oltre che dell'armamento metroferrotranviario.\nATAC serve, nel complesso:\nServizi integrativi.\nLa gestione dei servizi integrativi al trasporto pubblico comprende la gestione e manutenzione degli stalli di parcheggio a pagamento, contrassegnati da una segnaletica orizzontale a strisce blu, e dei parcheggi di scambio, siti presso i principali snodi del trasporto pubblico.\nAl 2020 l'azienda gestisce una media annuale di circa stalli di sosta, tra cui sono ripartiti i parchimetri multifunzione, e 35 parcheggi di scambio, che dispongono di un totale di posti auto.\nAltre attivit\u00e0.\nL'azienda, in via residuale, gestisce un servizio di noleggio con conducente di vetture gran turismo e del proprio tram storico a cui si aggiungono, previa autorizzazione, anche autobus e tram urbani adibiti al servizio di linea utilizzabili in occasione di riprese cinematografiche o eventi particolari.\nDati societari.\nStruttura societaria.\nATAC \u00e8 una societ\u00e0 per azioni unipersonale soggetta alla direzione e al coordinamento da parte dell'ente Roma Capitale, che ne \u00e8 socio unico. Il modello di governo d'impresa \u00e8 di tipo dualistico e si compone di un consiglio di amministrazione o amministratore unico, in entrambi i casi nominati dal socio unico nella persona del Sindaco previa approvazione dell'assemblea dei soci, e di un collegio sindacale, nominato dall'assemblea dei soci e composto da tre sindaci. La gestione dell'impresa \u00e8 assegnata a partire dal 30 giugno 2020 ad un amministratore unico riconosciuto nella persona di Giovanni Mottura.\nDopo la razionalizzazione portata avanti nel 2014 non dispone di societ\u00e0 controllate ma presenta partecipazioni per il 13,5% nel capitale di Le Assicurazioni di Roma (AdiR), societ\u00e0 di mutua assicurazione controllata da Roma Capitale, e per lo 0,03% nel capitale di Tecnopolo S.p.A. In passato ha detenuto partecipazioni in: ATAC Parcheggi e Transel Italia (100%), ATAC Patrimonio e Officine Grandi Revisioni (100%), queste ultime due incorporate nel 2014, Trambus Open (60%), posta in liquidazione nel 2013 e cancellata dal registro delle imprese nel 2015, Bravobus (49%), le cui quote sono state cedute al socio Bravosolution nel 2014, Sicurezza, Mobilit\u00e0, Segnaletica (8%), Societ\u00e0 Trasporti Automobilistici (2,2%), incorporata nel 2005, e Risorse per Roma (1,01%).\nIndicatori economici.\nSecondo i dati del bilancio d'esercizio 2020 il valore della produzione ammonta a \u20ac 887,6 milioni mentre l'utile d'esercizio registra una perdita di \u20ac 22 milioni. In base al bilancio l'azienda ha conseguito:\nImmobili e impianti.\nATAC per le proprie attivit\u00e0 gestisce un ampio patrimonio immobiliare composto in larga parte dalle rimesse aziendali. Nel corso degli anni l'azienda ha anche dismesso gradualmente parte dei propri immobili non pi\u00f9 funzionali all'esercizio tra cui rimesse e sottostazioni elettriche non pi\u00f9 attive.\nRimesse attive.\nATAC possiede 16 impianti aziendali di cui: uno adibito al rimessaggio e officina per i tram, sei adibiti a rimesse ed officine per metropolitana e ferrovie e otto adibite a rimesse e officine per autobus e minibus; a questi si aggiungono le officine centrali in via Prenestina, 45 che ospitano la sede principale dell'azienda nonch\u00e9 parte del parco rotabile tranviario.\nFlotta.\nATAC possiede una flotta di diversi tipi di veicolo.\nParte di essi sono di diretta propriet\u00e0 dell'azienda e altri concessi dal socio unico Roma Capitale o altri soggetti.\nAl 2020 la flotta \u00e8 costituita da:\nAd essi si aggiungono i vari veicoli di servizio, che comprendono trattori stradali, autobotti, camion e furgoni con vari allestimenti, autovetture monovolume per l'ispezione e il pronto intervento oltre che un numero imprecisato di vetture gran turismo."}
{"id": "572314", "revid": "1371441", "url": "https://it.wikipedia.org/wiki?curid=572314", "title": "Enzo G. Castellari", "text": "Ha diretto titoli divenuti di culto, come \"La polizia incrimina, la legge assolve\", \"Il cittadino si ribella\", \"Keoma\", \"Il grande racket\", \"L'ultimo squalo\" e \"Quel maledetto treno blindato\", film di guerra molto amato da Quentin Tarantino, che ha infatti citato il titolo estero della pellicola, \"Inglorious Bastards\", storpiandolo in \"Inglourious Basterds\", titolo originale di \"Bastardi senza gloria\", in cui Castellari appare in un cameo.\nBiografia.\nGli inizi.\nCastellari nasce a Roma il 29 luglio 1938 con il nome di Enzo Girolami (Castellari \u00e8 il cognome materno), figlio del regista Marino Girolami, fratello dell'attore Ennio Girolami e nipote del regista Romolo Guerrieri. Castellari ha studiato al Liceo Artistico, si \u00e8 diplomato in Scenografia all'Accademia di Belle Arti e laureato in Architettura alla Sapienza - Universit\u00e0 di Roma. Entr\u00f2 nel mondo del cinema come attore, quindi continu\u00f2 in veste di assistente alla produzione, aiuto regista, coordinatore degli stunt-man, montatore e sceneggiatore.\nGli spaghetti-western.\nCastellari esord\u00ec nella regia nel 1966, con lo spaghetti-western \"Pochi dollari per Django\", co-diretto insieme a Le\u00f3n Klimovsky. Castellari non fu accreditato alla regia, ma gir\u00f2 lui gran parte del film. Nella prima parte della sua carriera, Castellari diresse cinque spaghetti-western, che hanno fatto entrare il suo nome nella storia del genere.\nIl vero esordio nella regia avvenne nel 1967, con un altro spaghetti-western: \"7 winchester per un massacro\". Il primo grande successo diretto da Castellari fu \"Vado... l'ammazzo e torno\", interpretato da George Hilton. Il regista continu\u00f2 con questo genere, dirigendo altri tre film - da segnalare \"Ammazzali tutti e torna solo\", violento e pop - fino al 1973, quando dirige il suo primo poliziottesco, \"La polizia incrimina, la legge assolve\". Castellari torn\u00f2 a frequentare il genere spaghetti-western nel 1975, con il parodistico \"Cipolla Colt\" e con il pi\u00f9 serio e crepuscolare \"Keoma\", considerato il suo miglior western, interpretato da Franco Nero. Nel 1994, Castellari gir\u00f2 un tardo spaghetti-western, \"Jonathan degli orsi\", ancora interpretato da Franco Nero, quasi un \"sequel\" di \"Keoma. \"Il film \u00e8 stato girato totalmente in Russia. Il villaggio western \u00e8 stato completamente costruito in una base militare vicino a Mosca. L'anteprima mondiale del film \u00e8 stata organizzata e voluta a Montecarlo con la presenza del Principe Alberto.\nI polizieschi italiani.\nNel 1973 Castellari diresse \"La polizia incrimina, la legge assolve\", che codific\u00f2 le regole del genere, iniziato nel 1972 da Stefano Vanzina con \"La polizia ringrazia\", e contribu\u00ec al suo nascente successo. Il film, ispirato a \"Bullitt\" e a \"Il braccio violento della legge\", presenta un inseguimento iniziale che dura dodici minuti e riscosse un enorme successo in tutto il mondo. Castellari divenne cos\u00ec uno dei nomi di punta del cinema italiano di genere, e gli fu offerto di dirigere un sequel de \"La polizia incrimina, la legge assolve\", intitolato \"Roma violenta\". Castellari per\u00f2 rifiut\u00f2 di dirigere il film per un disaccordo sul compenso, cos\u00ec la pellicola fu diretta dal padre Marino nel 1975.\nDopo aver rifiutato \"Roma violenta\", Castellari accett\u00f2 la proposta di Mario Cecchi Gori e diresse nel 1974 \"Il cittadino si ribella\", con il quale affin\u00f2 definitivamente il suo stile, fatto di sequenze al rallentatore, montaggio serrato e un'ottima direzione delle scene d'azione. Il film nacque sulla scia del successo riscosso da \"Il giustiziere della notte\", fu interpretato da Franco Nero e da Renzo Palmer, e incass\u00f2 un miliardo e ottocento milioni di lire, divenendo uno dei pi\u00f9 grandi successi italiani di quell'anno.\nGli altri polizieschi diretti da Castellari sono \"Il grande racket\", del 1976, considerato il suo capolavoro, interpretato da Fabio Testi, che interpret\u00f2 nel 1977 anche \"La via della droga\", e \"Il giorno del Cobra\", interpretato da Franco Nero.\nI film ispirati a \"Lo squalo\".\nCastellari ha diretto anche due pellicole ispirate al grande successo riscosso nel 1975 da \"Lo squalo\": nel 1979 gir\u00f2 \"Il cacciatore di squali\" e nel 1981 \"L'ultimo squalo\". Quest'ultimo film \u00e8 considerato il miglior sequel de \"Lo squalo\", nonostante non sia ritenuto un sequel ufficiale. Il film sbanc\u00f2 i botteghini statunitensi, con il titolo \"The Great White\" incassando oltre 18 milioni di dollari, ma fu bloccato dopo una causa presentata dalla Universal, che si sentiva minacciata dal film italiano e accus\u00f2 la produzione di plagio.\nI postatomici.\nNel 1982 Castellari si dedic\u00f2 al nascente genere post-atomico, con \"1990 - I guerrieri del Bronx\", primo film di una trilogia che comprende anche \"I nuovi barbari\" e \"Fuga dal Bronx\" (sequel di \"1990 - I guerrieri del Bronx\"). Questi film furono molto apprezzati all'estero e ottennero un buon successo di pubblico.\nGli ultimi film e la televisione.\nNella met\u00e0 degli anni ottanta, a causa della crisi del cinema italiano di genere, Castellari gira alcuni film che non usciranno mai nelle sale cinematografiche italiane. Si tratta di due film d'azione girati nel 1987: \"Striker\", scritto da Umberto Lenzi e girato nei Caraibi, e \"Hammer\", girato in Giamaica.\nNel 1991 Castellari filma negli Stati Uniti (Miami) sei episodi della serie \"Detective Extralarge\": la serie \u00e8 interpretata da Bud Spencer, affiancato dal Philip Michael Thomas di Miami Vice e viene trasmessa da Raidue. Nel 1992 vince il Telegatto come miglior serie televisiva dell'anno.\nCastellari torna al grande schermo soltanto nel 1993, con il tardo western \"Jonathan degli orsi\", quindi si dedica nuovamente alla TV.\nNel 1996 completa per la produzione Titanus di Goffredo Lombardo due importanti serie TV: \"Il ritorno di Sandokan\" con Kabir Bedi e subito dopo \"Deserto di fuoco\" con un cast che includeva Claudia Cardinale, Virna Lisi e Vittorio Gassman.\nCastellari dirige e produce un film pilota per la televisione, pieno di avventura e scene d'azione: Gli A\"ngeli dell'isola verde\". Nello stesso periodo dirige un film giallo per la Bideri Produzione: \"Gioco a incastro\".\nNel 2005 ha un piccolo ruolo di attore nel film dei Manetti Bros. \"Piano 17\". Nel 2009 Castellari ritorna nei Caraibi e dirige \"Caribbean Basterds\". Nel 2016 esce la sua autobiografia, dal titolo \"Il bianco spara!\", edita per Bloodbuster.\nProgetti incompiuti.\nDopo l'uscita di \"Vado... l'ammazzo e torno\", a Castellari fu offerta la regia per un western comico interpretato da Bud Spencer e Terence Hill. Il regista inizi\u00f2 a scrivere una sceneggiatura, insieme a Renato Izzo. In seguito, per\u00f2, Hill non fu disponibile poich\u00e9 impegnato su un altro set, e il progetto venne abbandonato.\nCastellari era stato il primo regista scelto per dirigere \"Zombi 2\", ma rifiut\u00f2 perch\u00e9 riteneva di non essere in grado di dirigere un horror. Il film fu poi diretto da Lucio Fulci nel 1979.\nCastellari doveva dirigere un film scritto da Oliver Stone nei primi settanta, intitolato \"Cover-up\". Il film narrava il rapimento, da parte di un gruppo di terroristi, della figlia del presidente degli Stati Uniti. Il film non si gir\u00f2 mai, per dei problemi inerenti alla traduzione in italiano della sceneggiatura.\nStile.\nLo stile di Castellari \u00e8 riconoscibile per una serie di stilemi che tornano in quasi tutti i suoi film:"}
{"id": "572315", "revid": "529641", "url": "https://it.wikipedia.org/wiki?curid=572315", "title": ".sh", "text": ".sh \u00e8 il dominio di primo livello nazionale (ccTLD) assegnato all'Isola di Sant'Elena."}
{"id": "572317", "revid": "172", "url": "https://it.wikipedia.org/wiki?curid=572317", "title": "Erba palmarosa", "text": ""}
{"id": "572318", "revid": "529641", "url": "https://it.wikipedia.org/wiki?curid=572318", "title": ".si", "text": ".si \u00e8 il dominio di primo livello nazionale (ccTLD) assegnato alla Slovenia."}
{"id": "572321", "revid": "59976", "url": "https://it.wikipedia.org/wiki?curid=572321", "title": ".sk", "text": ".sk \u00e8 il dominio di primo livello nazionale (ccTLD) assegnato alla Slovacchia."}
{"id": "572322", "revid": "4457239", "url": "https://it.wikipedia.org/wiki?curid=572322", "title": "Enzo Castellari", "text": ""}
{"id": "572324", "revid": "13833", "url": "https://it.wikipedia.org/wiki?curid=572324", "title": "Comtat Venaissin", "text": ""}
{"id": "572325", "revid": "529641", "url": "https://it.wikipedia.org/wiki?curid=572325", "title": ".sr", "text": ".sr \u00e8 il dominio di primo livello nazionale (ccTLD) assegnato al Suriname.\nLa registrazione \u00e8 permessa liberamente a chiunque."}
{"id": "572330", "revid": "1305772", "url": "https://it.wikipedia.org/wiki?curid=572330", "title": "Uscita di sicurezza (disambigua)", "text": ""}
{"id": "572331", "revid": "1745361", "url": "https://it.wikipedia.org/wiki?curid=572331", "title": "Balera", "text": "La balera \u00e8 un locale da ballo italiano, tendenzialmente orientato verso un pubblico di estrazione popolare.\nMolto diffusa nell'Italia del Nord - - la balera si caratterizza spiccatamente per il tipo di musica che in essa si suona e balla: dal tango a tutte le tipologie di ballo cosiddetto \"liscio\", rigorosamente da eseguire in coppia.\nUn tempo, per i piccoli paesi che non potevano permettersi di edificare una struttura stabile, vi erano \"balere\" mobili che venivano montate per le feste o le sagre, con una struttura in legno, palo centrale che reggeva il telone di copertura, pista in legno costruita a \"spicchi\" che dava forma poligonale alla struttura.\nLa prima balera documentata \u00e8 quella che il violinista Carlo Brighi (detto \"zacl\u00e9n\", \"anatroccolo\") apr\u00ec sulla fine del XIX secolo a Gatteo (FC), chiamata il \"Capannone Brighi\".\nLa parola \"balera\" viene usata in Emilia anche per indicare solamente la \"pista da ballo\" quando questa viene montata all'aperto: quelle vecchie sono formate da pannelli di assi di legno che si incastrano uno nell'altro, quelle nuove sono in metallo.\nA causa delle tipologie musicali praticate, la balera rimane associata ad un divertimento pacato e senza eccessi, tipico delle generazioni nate nella prima met\u00e0 del XX secolo. \nLe generazioni nate a partire dagli anni sessanta si sono allontanate da questo tipo di locale, preferendo frequentare le discoteche.\nNella zona delle quattro province (Genova-Alessandria-Pavia-Piacenza) il ballo tradizionale \u00e8 tuttora molto sentito. Anche le pi\u00f9 piccole frazioni sono dotate di balera, sia per motivi meteorologici che per problemi di spazi agibili legati alle caratteristiche della montagna. Sono locali molto rustici e costruiti a volte con materiali di recupero: uno dei pi\u00f9 particolari \u00e8 quello di Pizzonero, frazione di Ottone in val Boreca, costruito intorno ad un grosso ippocastano con il fondo in terra battuta."}
{"id": "572333", "revid": "90551226", "url": "https://it.wikipedia.org/wiki?curid=572333", "title": "Roundaboutness", "text": "Roundaboutness, o \"metodo di produzione roundabout\", \u00e8 un termine usato per descrivere il processo di formazione del capitale secondo la concezione dell'economista Eugen von B\u00f6hm-Bawerk, uno dei maggiori esponenti della scuola economica austriaca.\nCon questo termine B\u00f6hm-Bawerk intendeva spiegare il concetto secondo il quale la produzione (e quindi investimenti e il saggio di remunerazione del capitale) sono in funzione non solo delle utilit\u00e0 marginali dei consumatori, ma delle preferenze intertemporali dei detentori dei beni capitali originari (terra e lavoro). \nDato che pi\u00f9 il processo produttivo capitalistico \u00e8 articolato, pi\u00f9 processi di lavorazione richiede e pi\u00f9 aumenta il valore aggiunto, secondo B\u00f6hm-Bawerk l'accumulazione di capitale richiede che i detentori di capitale originario siano disposti ad anticipare quanto posseduto a quanti impegnati nelle lavorazioni intermedie.\nIl saggio di interesse, la remunerazione del capitale, \u00e8 direttamente legata, quindi, alla sua \"roundaboutness\"."}
{"id": "572334", "revid": "984922", "url": "https://it.wikipedia.org/wiki?curid=572334", "title": ".st", "text": ".st \u00e8 il dominio di primo livello nazionale (ccTLD) assegnato a S\u00e3o Tom\u00e9 e Pr\u00edncipe."}
{"id": "572335", "revid": "77358", "url": "https://it.wikipedia.org/wiki?curid=572335", "title": "Eugen von Boehm-Bawerk", "text": ""}
{"id": "572337", "revid": "183694", "url": "https://it.wikipedia.org/wiki?curid=572337", "title": "Eugen von B\u00f6hm-Bawerk", "text": "Biografia.\nFormatosi all'Universit\u00e0 di Vienna in giurisprudenza ebbe occasione di leggere i \"Principi di economia\" di Carl Menger. Sebbene non avesse mai studiato con Menger, ader\u00ec presto alle sue teorie. Joseph Schumpeter disse che \"B\u00f6hm-Bawerk era un discepolo di Menger talmente entusiasta, che \u00e8 praticamente inutile cercare altre influenze nel suo pensiero\". In quel periodo all'Universit\u00e0 di Vienna B\u00f6hm-Bawerk divenne molto amico di Friedrich von Wieser, il quale pi\u00f9 tardi divenne suo cognato.\nDopo aver completato gli studi Bawerk venne assunto nel ministero delle finanze austriaco. Negli anni ottanta, precisamente tra il 1881 e il 1889, insegn\u00f2 all\"'Universit\u00e0 di Innsbruck\". Durante questo periodo pubblic\u00f2 i primi due dei tre volumi della sua opera maggiore, \"Kapital und Kapitalzins (Capital and Interest)\". Nel 1889 venne contattato da Vienna dal ministro delle finanze per formulare una riforma in merito alla tassazione. Il sistema fiscale austriaco del tempo era molto pesante, soprattutto durante le guerre, e ci\u00f2 inevitabilmente disincentivava gli investimenti. La proposta di Bawerk fu un sistema di tassazione molto pi\u00f9 leggero e molto pi\u00f9 moderno, che venne approvato ed ebbe successo fin dai primi anni.\nNel 1895 Bawerk divenne ministro delle finanze dell'Impero austro-ungarico, ruolo ricoperto fino al 1904. Come ministro delle finanze cerc\u00f2 di mantenere fisso il rapporto tra oro e scellino austriaco (vedi gold standard), e persegu\u00ec il pareggio di bilancio. Nel 1902 elimin\u00f2 il \"sussidio dello zucchero\", elemento che caratterizzava l'economia austriaca da oltre due secoli. Nel 1904 si dimise per via della richiesta di maggior spesa militare finanziata attraverso maggiore tassazione e deficit pubblico. Lo storico economico Alexander Gerschenkron (formatosi presso la scuola austriaca) critic\u00f2 la politica di Bawerk chiamandola \"taccagna, politica del 'non un centesimo in pi\u00f9'\", caratterizzata da scarsi investimenti in opere pubbliche. Joseph Schumpeter invece esalt\u00f2 la politica economica tenuta da Bawerk, sostenendo che avrebbe dato \"stabilit\u00e0 finanziaria al paese\".\nNel 1904 torn\u00f2 ad insegnare all'Universit\u00e0 di Vienna. Tra i suoi studenti meritano certamente menzione Joseph Schumpeter e Ludwig von Mises. Si spense nel 1914 all'et\u00e0 di 63 anni.\nNonostante la sua teoria molto liberista in economia, non \u00e8 assimilabile nel filone dei radicali libertari che tanto spazio hanno trovato all'interno della scuola austriaca (Murray Rothbard su tutti). Ha spesso scritto di temere una competizione totalmente sregolata, definita da lui \"anarchismo di produzione e di consumo\".\nTra gli anni ottanta e novanta pubblic\u00f2 vari scritti critici del pensiero di Karl Marx, ma ci\u00f2 nonostante, a sostegno della sua autorevolezza accademica, ai suoi corsi partecipavano diversi marxisti. Le critiche al marxismo di Bawerk vennero affrontate in modo approfondito dagli economisti marxisti, in particolare da Nikolaj Ivanovi\u010d Bucharin. Gli economisti della scuola austriaca, in particolare Gottfried Haberler, continuano a considerare la critica di Bawerk come la parola definitiva sulla questione.\nOpere.\nIl primo volume di \"Kapital und Kapitalzins\" (\"Capitale e interesse sul capitale\"), definito da Ludwig von Mises \"il pi\u00f9 importante contributo alla moderna teoria economica\", fu intitolato \"Geschichte und Kritik der Kapitalzinstheorien\" (cio\u00e8 \"Storia e critica delle teorie sull'interesse del capitale\") (1884) ed \u00e8 un esaustivo studio di definizioni e trattazioni alternative dell'interesse: teorie dell'uso, teorie della produttivit\u00e0, teorie dell'assistenza, etc. All'interno dello stesso volume \u00e8 presente una critica alla teoria del plusvalore di Karl Marx. Bawerk sostiene che i capitalisti non sfruttano i loro dipendenti, ma anzi consentano loro di ottenere un guadagno dal fatturato dei prodotti creati.\nIn \"Zum Abschluss des Marxschen Systems\" (1896) Bawerk sottolinea la contraddizione, in merito alla teoria del valore espressa da Marx, tra il terzo libro del Capitale che tratta di profitto e formazione del prezzo, e il primo libro che tratta proprio della teoria del valore. Ha anche criticato Marx per la sottovalutazione del processo di domanda e offerta nella determinazione del prezzo.\nNella pubblicazione intitolata \"Teoria positiva del capitale\" (1889), presentata come il secondo volume di \"Capitale e interesse sul capitale\", spiega i processi delle preferenze economiche temporali che stanno alla base della formazione dell'interesse. Nella seconda parte di questo libro, intitolata \"Valore e prezzo\", Bawerk svilupp\u00f2 il concetto \"mengeriano\" di utilit\u00e0 marginale, concetto solo abbozzato nei \"Principi di Economia\", la pi\u00f9 importante opera di Menger.\n\"Altri saggi su capitale e interesse\" (1921), ovvero il terzo ed ultimo volume di \"Capitale e interesse sul capitale\", originariamente nacque come appendice al secondo. Molti dei lavori di Eugen von B\u00f6hm-Bawerk vennero diffusi negli Stati Uniti grazie a Frederick Nymeyer e al suo \"Libertarian Press\".\nTeoria del capitale.\nSecondo Bawerk il capitale non \u00e8 un fattore originario della produzione, come la terra e il lavoro, ma \u00e8 ad essi riconducibile. Il suo valore, peraltro, non va misurato sulla base del lavoro e della terra impiegati in passato, ma piuttosto della capacit\u00e0 di produrre beni in futuro.\nI beni capitali, secondo Bawerk, non sono altro che il risultato dell'impiego di lavoro e terra per la produzione di beni futuri invece che di beni presenti. Nel suo esempio dell'agricoltore che ha bisogno di acqua potabile, vi sono alternative via via pi\u00f9 \"indirette\": bere dal palmo della mano (la soluzione pi\u00f9 diretta), dedicare una giornata ad abbattere un albero e scavare un blocco di legno per ricavarne un secchio, dedicare pi\u00f9 giornate ad abbattere pi\u00f9 alberi da scavare in modo da realizzare una conduttura che gli porti l'acqua fino a casa.\nI metodi indiretti consistono in un allungamento del processo produttivo, al punto che per Bawerk l'intensit\u00e0 di capitale va misurata in termini di periodo medio di produzione. Ad esempio, se un certo bene \u00e8 il risultato di 100 giornate lavorative, di 20 spese 10 anni prima, altre 20 9 anni prima, 5 in ciascuno degli anni successivi e 20 nell'anno in cui il bene viene finito, il suo periodo medio di produzione \u00e8:\nBawerk credette anche di poter stabilire una legge secondo la quale quanto pi\u00f9 lungo \u00e8 il periodo medio di produzione (quanto maggiore \u00e8 l'intensit\u00e0 di capitale), tanto maggiore \u00e8 il prodotto complessivo, come nell'esempio dell'agricoltore.\nLa teoria di Bawerk ebbe il duplice merito di sottolineare sia l'importanza del fattore tempo, sia l'opportunit\u00e0 di misurare il valore del capitale sulla base del suo prodotto piuttosto che del suo costo di produzione (tale punto verr\u00e0 poi sviluppato da Irving Fisher, che distingue tra il capitale come stock ed il reddito come flusso, valutando il capitale sulla base dei flussi di reddito attesi scontati al tasso d'interesse di mercato).\nTuttavia, come not\u00f2 presto Knut Wicksell, il periodo medio di produzione pu\u00f2 essere accettato come misura corretta solo se si assumono un unico fattore di produzione (ma lo stesso Bawerk ne individua due) e l'inesistenza di preesistente capitale fisso, e se si usano tassi di interessi semplici (Wicksell e Fisher usano, pi\u00f9 correttamente, tassi di interesse composti).\nInoltre, Bawerk ignora del tutto il progresso tecnico, grazie al quale la produttivit\u00e0 del lavoro pu\u00f2 aumentare senza che aumenti il rapporto capitale/prodotto.\nInfine, gli sforzi iniziali di Friedrich von Hayek tesi a conciliare la teoria del capitale di Bawerk con la teoria dell'equilibrio economico generale hanno dato esiti dubbi e molto contestati, e lo stesso Hayek si vide costretto ad abbandonare poi il concetto di periodo medio di produzione nel suo \"The Pure Theory of Capital\" (1941).\nTeoria dell'interesse.\nUn tasso d'interesse, nota Bawerk, esiste ed \u00e8 maggiore di zero in quanto gli individui sono disposti a restituire in futuro una quantit\u00e0 di beni maggiore di quella ricevuta nel presente.\nCi\u00f2 accade, secondo Bawerk, per tre motivi indipendenti:\nQuanto al primo motivo, Bawerk tiene conto della frequenza di casi in cui il reddito futuro \u00e8 minore di quello presente; fa l'esempio di una persona prossima alla pensione, per la quale la pensione sar\u00e0 certamente minore della remunerazione attuale. Tenta di risolvere il problema (considerato da alcuni tale da invalidare il ragionamento) supponendo che persone in quella condizione possono mettere da parte beni durevoli e non deperibili, tra i quali in particolare la moneta.\nIl secondo motivo si presta ad un'ovvia obiezione, avanzata da Friedrich von Wieser in \"Der nat\u00fcrliche Werth\": \u00ab\u00c8 quindi lecito dire che \u00e8 buona regola presso tutti i popoli normalmente sviluppati valutare il presente e il futuro nello stesso modo\u00bb.\nIl terzo motivo risente dei problemi relativi alla teoria del periodo medio di produzione. Inoltre, Irving Fisher dimostra che, anche volendolo ammettere, non \u00e8 indipendente dagli altri due, ovvero non pu\u00f2 da solo giustificare l'esistenza di un tasso d'interesse positivo.\nCi\u00f2 nonostante, la teoria dell'interesse di Bawerk viene considerata da Fisher come \u00abil naturale e corretto punto di partenza per una discussione razionale dell'argomento\u00bb. Sbarazzatosi del terzo motivo, sostituisce i primi due con l'\"impazienza\" come aspetto psicologico o soggettivo, cui poi aggiunge l'opportunit\u00e0 di investimento come aspetto reale basato sulla produttivit\u00e0.."}
{"id": "572339", "revid": "529641", "url": "https://it.wikipedia.org/wiki?curid=572339", "title": ".tc", "text": ".tc \u00e8 il dominio di primo livello nazionale (ccTLD) assegnato a Turks e Caicos."}
{"id": "572342", "revid": "1592097", "url": "https://it.wikipedia.org/wiki?curid=572342", "title": "Lega Etolica", "text": ""}
{"id": "572343", "revid": "547992", "url": "https://it.wikipedia.org/wiki?curid=572343", "title": "Cristina di Borbone-Francia", "text": "Era la figlia del re Enrico IV di Francia e della sua seconda moglie Maria de' Medici.\nBiografia.\nFu chiamata \"Madama Reale\", sia perch\u00e9 sorella di Luigi XIII, sia perch\u00e9 mantenne la reggenza in nome dei due figli piccoli.\nDonna molto bella e sensuale, amante delle feste e dei balli, fu al centro dei pettegolezzi di Corte che le attribuirono varie avventure galanti ed anche un favorito: il conte Filippo d'Agli\u00e8.\nConsapevole del proprio rango di \"Fille de France\", l'ambiziosa Cristina amava firmarsi \"Chrestienne de France, Duchesse de Savoye, Reine de Cypro\", esibendo il titolo (esclusivamente nominale) che i Savoia avevano ereditato nel XV secolo da Anna di Lusignano, ultima erede dei sovrani di Cipro. Giunta a Torino, seppe introdurre, pur in un periodo di ristrettezze economiche, quel gusto francese per il fasto e la ricchezza che caratterizzeranno negli anni a venire il regno del nipote Luigi XIV a Versailles.\nAlla morte del marito, il 7 ottobre 1637, divenne reggente in nome prima del figlio Francesco Giacinto e successivamente, deceduto quest'ultimo, dell'altro figlio Carlo Emanuele, che nel 1648 salir\u00e0 al trono col nome di Carlo Emanuele II di Savoia. In questo periodo dovette fronteggiare sia gli attacchi dei cognati Tommaso Francesco di Savoia, principe di Carignano, che del cardinale Maurizio, entrambi filo-spagnoli, che miravano alla reggenza, sia le mire del cardinale Richelieu, il quale cercava di annettere alla corona di Francia il Ducato di Savoia. Il regno si divise in \"madamisti\" e \"principisti\". Cristina fu costretta a rifugiarsi in Savoia, sotto la protezione francese, per sfuggire ai cognati che occupavano Torino. Successivamente per\u00f2 lo stesso Richelieu fece arrestare il fedele conte d'Agli\u00e8, colpevole di opporsi al protettorato francese. Cristina resistette indomitamente, sfruttando abilmente le rivalit\u00e0 fra francesi e spagnoli e la sua origine regale.\nNel giugno del 1642 la Madama Reale concluse con i cognati un accordo, grazie anche al favorevole sviluppo della guerra franco-spagnola, nel corso della quale le truppe francesi, sue alleate, avevano liberato Torino, occupata dai cognati nell'agosto del 1639. L'accordo le garantiva il ruolo di reggente e assicurava che in caso di morte prematura dell'unico erede maschio lo stato sarebbe rimasto nelle mani dei Savoia: a questo scopo veniva concessa la mano della figlia della reggente, Ludovica (o Luisa Cristina), al cardinal Maurizio (previa dispensa papale per quest'ultimo, che, comunque, non aveva mai preso gli ordini sacri). Inoltre i due cognati entrarono a far parte del Consiglio di Reggenza e ricevettero le luogotenenze di Nizza (cardinal Maurizio) e di Ivrea e Biella (Tommaso Francesco di Savoia).\nNel 1648 il figlio Carlo Emanuele II assunse formalmente il potere e Cristina pot\u00e9 sciogliere il Consiglio di Reggenza, approfittando della lontananza da Torino del principe Tommaso. Ella mantenne comunque in mano le redini del ducato sino alla morte (avvenuta il 26 dicembre 1663), occupandosi degli affari generali, della corrispondenza e ricevendo gli ambasciatori.\nNegli ultimi anni Cristina visse una conversione religiosa che la trasform\u00f2 radicalmente, \u00ab...portando nell'afflizione lo stesso gusto per l'eccesso avuto nel piacere\u00bb, portandola a pratiche penitenziali estreme ed a frequentare con assiduit\u00e0 il convento delle carmelitane scalze, da lei volute a Torino.\nCristina di Borbone fu sepolta, vestita da carmelitana scalza, nella chiesa di Santa Cristina, in piazza San Carlo a Torino, dove rimase fino al 21 settembre 1802 quando, in piena epoca napoleonica, venne traslata nella vicina chiesa di Santa Teresa d'Avila, nella cappella di Sant'Erasmo. Nel 1855, infine, la salma venne spostata in una nicchia sul lato destro dell'edificio, accanto all'ingresso.\nIl suo governo.\nLa reggenza di Cristina di Francia \u00e8 stata oggetto di aspre critiche da parte di una lunga tradizione storiografica, che ha sottolineato soprattutto la licenziosit\u00e0 dei costumi della corte e la sudditanza al regno di Francia. L'azione di governo di Cristina ha comunque avuto il merito di rafforzare la debole amministrazione dello Stato sabaudo, salvaguardandone i territori e i diritti dinastici, nonch\u00e9 dando il suo contributo alle modificazioni urbanistiche (tra le quali l'attuale piazza San Carlo) volte a rendere Torino una capitale europea moderna.\nCristina di Francia \u00e8 stata inoltre mecenate e protettrice di numerosi artisti e architetti, tra i quali Carlo di Castellamonte, che eresse il castello del Valentino, tuttora esistente nell'omonimo parco di Torino, e padre Andrea Costaguta, che ampli\u00f2 per sua commissione la cosiddetta Vigna di Madama Reale, una piccola villa sulla collina torinese sopra il parco del Valentino, facendone un'elegante residenza barocca.\nDiscendenza.\nDal matrimonio con Vittorio Amedeo I, ebbe sette figli:"}
{"id": "572346", "revid": "767487", "url": "https://it.wikipedia.org/wiki?curid=572346", "title": ".th", "text": ".th \u00e8 il dominio di primo livello nazionale (ccTLD) assegnato alla Thailandia."}
{"id": "572353", "revid": "529641", "url": "https://it.wikipedia.org/wiki?curid=572353", "title": ".tj", "text": ".tj \u00e8 il dominio di primo livello nazionale (ccTLD) assegnato al Tagikistan.\nLa registrazione \u00e8 permessa liberamente a chiunque."}
{"id": "572362", "revid": "1566286", "url": "https://it.wikipedia.org/wiki?curid=572362", "title": "Edmund Purdom", "text": "Biografia.\nDapprima allievo di Laurence Olivier, si trasfer\u00ec negli Stati Uniti dove recit\u00f2 a Broadway. Nel 1954 la sua carriera ebbe un'improvvisa svolta, quando sostitu\u00ec l'attore e cantante Mario Lanza nel musical \"Il principe studente\". La grande occasione arriv\u00f2 subito dopo, quando Marlon Brando, reduce dal successo dei film di Elia Kazan e del \"Selvaggio\" di L\u00e1szl\u00f3 Benedek, probabilmente non credendo nel progetto, prefer\u00ec rifiutare il ruolo di protagonista in \"Sinuhe l'egiziano\" (1954) di Michael Curtiz, lasciando il posto a Edmund Purdom, che in questo film consegu\u00ec uno dei maggiori successi della sua carriera. Colto, elegante e dall'espressione del volto spesso accigliata o assorta, dotato di ottimo timbro vocale, l'attore decise di tornare in Europa, richiesto da produzioni spagnole, francesi e soprattutto italiane, quando negli USA il kolossal in costume inizi\u00f2 la strada del declino. Trasferitosi in Italia alla fine degli anni cinquanta, ottenne un certo successo come attore di peplum e film d'avventura, ma la sua carriera conobbe un rapido declino.\nStabilitosi definitivamente a Roma nel 1970, Purdom apparve in numerosi B-movie italiani e interpret\u00f2 la parte del Conte Dracula in \"Fracchia contro Dracula\" (1985) con Paolo Villaggio. Continu\u00f2 a lavorare nel doppiaggio, prestando la sua voce a numerosi film italiani destinati al mercato inglese. Nel 1984 venne chiamato a dirigere un horror demenziale, \"Non aprite prima di Natale!\", che per\u00f2 - come ricord\u00f2 lo stesso attore in un'intervista - venne completamente rimaneggiato in sede di montaggio dal produttore Dick Randall, il quale utilizz\u00f2 materiale girato dal regista di film pornografici Derek Ford e mantenendo della versione originale solo le scene in cui appariva Purdom. \nRitiratosi da diversi anni, Purdom mor\u00ec il giorno di Capodanno del 2009, all'et\u00e0 di 84 anni, a causa di un'insufficienza cardiaca. La notizia fu data dall'ex moglie Anita Philips e dalle sue due figlie, Lilan, giornalista televisiva francese, e Marina Ann.\nVita privata.\nAssai movimentata fu la sua vita sentimentale, con ben 4 matrimoni terminati con 3 divorzi: nel 1951 spos\u00f2 Anita Philips, da cui ebbe le sue uniche due figlie, per poi lasciarla nel 1956 per Alicia Darr, la cui unione durer\u00e0 dal 1957 al 1958. In seguito si leg\u00f2 all'attrice e ballerina messicana Linda Christian, ex-moglie di Tyrone Power e madre di Romina, che sposer\u00e0 nel 1962 per separarsi una terza volta l'anno seguente. L'ultimo matrimonio risale al 2000, con la fotografa Vivienne, con la quale rimarr\u00e0 fino alla morte.\nNote.\nhttps://muromaestro.wordpress.com/2018/12/30/eroi-di-cartapesta-carriere-parallele-a-cinecitta-edmund-purdom-steve-reeves/"}
{"id": "572363", "revid": "529641", "url": "https://it.wikipedia.org/wiki?curid=572363", "title": ".tm", "text": ".tm \u00e8 il dominio di primo livello nazionale (ccTLD) assegnato al Turkmenistan."}
{"id": "572366", "revid": "529641", "url": "https://it.wikipedia.org/wiki?curid=572366", "title": ".tn", "text": ".tn \u00e8 il dominio di primo livello nazionale (ccTLD) assegnato alla Tunisia."}
{"id": "572371", "revid": "2016560", "url": "https://it.wikipedia.org/wiki?curid=572371", "title": ".tr", "text": ".tr \u00e8 il dominio di primo livello nazionale (ccTLD) assegnato alla Turchia."}
{"id": "572372", "revid": "466539", "url": "https://it.wikipedia.org/wiki?curid=572372", "title": "Giuliano Gemma", "text": "Nella sua lunga carriera cinematografica interpret\u00f2 oltre cento film e ricevette numerosi premi, tra cui: il David di Donatello, il premio al Festival Internazionale del cinema di Karlovy Vary come miglior attore, il Globo d'oro, il Nastro d'argento e per tre volte il Premio De Sica.\nBiografia.\nNato a Roma, era figlio unico di Domenico, operaio originario di Ceprano, e Agher Chiarini, casalinga reggiana, che s'erano sposati l'anno prima a Reggio Emilia, dove Giuliano visse dal 1940 al 1948 presso i nonni materni, e dove frequent\u00f2 le scuole elementari: un periodo e un luogo che poi avrebbe portato sempre nel cuore, facendo ritorno nella citt\u00e0 emiliana periodicamente a trovare gli amici d'infanzia, nel quartiere detto \"dal p\u00f2pol gi\u00f3st\" (\u201cdel popolo giusto\u201d in dialetto).\nCon l'adolescenza si appassion\u00f2 allo sport: ginnastica, attrezzistica e soprattutto la boxe, parteciper\u00e0 infatti ad alcuni tornei vincendone diversi. Svolse il servizio di leva come vigile del fuoco nella zona di Capannelle a Roma dove strinse amicizia con il pugile Nino Benvenuti.\nAncor pi\u00f9 grande sar\u00e0 la passione per il cinema. Fin da ragazzo, Gemma fu attratto da ogni tipo di pellicola e fece di Burt Lancaster il suo idolo. Gi\u00e0 a quattordici anni frequentava gli stabilimenti di Cinecitt\u00e0, quando gli capitava di seguire il padre che lavorava come segretario di produzione. A 18 anni decise di indirizzare tutte le sue energie verso il grande schermo e cominci\u00f2 la sua gavetta come stuntman e figurante.\nSul versante privato ebbe numerosi flirt con molte attrici, come Ursula Andress e Stefania Sandrelli. Dalla prima moglie Natalia Roberti (prematuramente scomparsa nel 1995) ebbe due figlie: Giuliana e Vera. Nel 1997 spos\u00f2 in seconde nozze la giornalista Daniela \"Baba\" Richerme e and\u00f2 a vivere a Cerveteri. Negli ultimi anni scopr\u00ec una nuova passione: con sue sculture in bronzo partecip\u00f2 a diverse mostre. Dato che i genitori abitavano a Ceprano, nella Valle Latina, vi faceva ritorno spesso.\nIl 1\u00ba ottobre 2013, a Cerveteri, fu coinvolto in un incidente stradale. Trasportato all'ospedale di Civitavecchia, vi mor\u00ec poco dopo l'arrivo a causa di un arresto cardiaco. \nIl Comune di Roma organizz\u00f2 la camera ardente in Campidoglio, poi i funerali si tennero nella Chiesa di Santa Maria dei Miracoli in Piazza del Popolo: in memoria della sua giovanile esperienza, la bara fu trasportata da una squadra di Vigili del Fuoco. Giuliano Gemma \u00e8 stato quindi sepolto nella tomba di famiglia del Cimitero di Prima Porta, a Roma.\nCarriera.\nGiuliano Gemma arriv\u00f2 al cinema giovanissimo come stuntman per le sue doti atletiche. In seguito Dino Risi lo prese per un piccolo ruolo nel film \"Venezia, la luna e tu\" con Alberto Sordi. Poco dopo William Wyler lo not\u00f2 a Cinecitt\u00e0 e lo scelse per il ruolo di un centurione nel kolossal \"Ben-Hur\", comparsata che gli serv\u00ec da trampolino di lancio.\nIn quel periodo Duccio Tessari lo volle per interpretare da protagonista il biondissimo Krios in \"Arrivano i titani\", pellicola di grandissimo successo commerciale anche all'estero che tratta con ironia il genere mitologico. Fu un generale garibaldino nel \"Gattopardo\" di Luchino Visconti, cui seguirono numerosi film di grande successo come \"Angelica\" e \"Angelica alla corte del re\". Dopo arriv\u00f2 il filone spaghetti western che lo consacr\u00f2 divo, facendo grandi incassi al botteghino (con pellicole di genere firmate da Duccio Tessari, Tonino Valerii, Sergio Corbucci) \"Una pistola per Ringo\", \"Il ritorno di Ringo\", \"Adi\u00f3s gringo\", \"Un dollaro bucato\", \"I lunghi giorni della vendetta\", \"Per pochi dollari ancora\" e \"I giorni dell'ira\". In alcune pellicole, i produttori gli diedero lo pseudonimo di Montgomery Wood. Nel 1969, sempre con Duccio Tessari alla regia, ritrov\u00f2 sul set della pellicola \"Vivi o preferibilmente morti\" il compagno di leva Nino Benvenuti, ormai pugile affermato. Fece coppia con Bud Spencer in \"Anche gli angeli mangiano fagioli\"; successivamente torn\u00f2 sul genere in coppia con Ricky Bruch in \"Anche gli angeli tirano di destro\". Interpret\u00f2 Robin Hood ne \"L'arciere di fuoco\" e un primitivo in \"Quando le donne avevano la coda\". Nel 1970 ebbe la parte del protagonista in Corbari, di Valentino Orsini, dedicato all\u2019eroe e partigiano faentino Silvio Corbari. Nel 1974 partecip\u00f2 al film \"Delitto d'amore\", con Stefania Sandrelli.\nCambiando genere, Gemma apparve in film pi\u00f9 impegnati come \"Il deserto dei Tartari\" di Valerio Zurlini, una delle sue prove migliori, come anche \"Il prefetto di ferro\" e \"Corleone\" di Pasquale Squitieri, assieme all'altrettanto significativa parte in \"Un uomo in ginocchio\" (1979) di Damiano Damiani, film che lo riproporr\u00e0 per ruoli drammatici. Negli anni 1980 prese invece parte a \"Tenebre\" di Dario Argento, \"Claretta\" di Pasquale Squitieri e \"Speriamo che sia femmina\" di Mario Monicelli e diede il volto al celebre personaggio dei fumetti \"Tex Willer\" in \"Tex e il signore degli abissi\", film originariamente pensato per la televisione. Grazie all'enorme successo che i suoi film avevano in Giappone, all'inizio degli anni ottanta la casa automobilistica Suzuki produsse due tipi di scooter con il suo nome. Dalla fine degli anni ottanta lavor\u00f2 soprattutto in produzioni televisive.\nUomo prestante ed energico, con un passato di trapezista circense, anche quando divenne attore affermato gir\u00f2 molte scene pericolose e acrobatiche di persona, senza ricorrere mai a una controfigura.\nDoppiatori italiani.\nGemma venne spesso doppiato, come nei seguenti film:"}
{"id": "572374", "revid": "767487", "url": "https://it.wikipedia.org/wiki?curid=572374", "title": "Marcelo \u00c1lvarez", "text": "Biografia.\nIl suo debutto professionale risale al 1995 nel ruolo di Elvino ne La sonnambula di Bellini al Gran Teatro La Fenice di Venezia.\nAl Teatro Verdi (Trieste) nel 1996 \u00e8 Il Duca di Mantova in Rigoletto, nel 1999 Sir Edgardo di Ravenswood in Lucia di Lammermoor con Stefania Bonfadelli diretto da Daniel Oren e nel 2002 Werther (opera).\nPer il Teatro alla Scala di Milano nel 1998 \u00e8 Carlo in Linda di Chamounix, nel 2002 Alfredo Germont nella prima de La traviata con Roberto Frontali diretto da Riccardo Muti al Teatro degli Arcimboldi e Gennaro nella prima di Lucrezia Borgia di Donizetti con Michele Pertusi, Mariella Devia, Daniela Barcellona e Carlo Bosi diretto da Renato Palumbo ripreso dalla Rai, nel 2003 Rodolfo nella prima di La boh\u00e8me con Cristina Gallardo-Domas, Roberto Servile, Parodi, Natale De Carolis, Angelo Romero e Matteo Peirone diretto da Bruno Bartoletti ripreso da Rai 2, nel 2006 Il duca di Mantova nella prima di Rigoletto con Leo Nucci ed Andrea Rost diretto da Riccardo Chailly, nel 2011 Ein S\u00e4nger nella prima di Der Rosenkavalier con Joyce DiDonato, nel 2012 Mario Cavaradossi in Tosca (opera) diretto da Nicola Luisotti e Rodolfo nella prima di Luisa Miller diretto da Gianandrea Noseda, nel 2013 Riccardo nella prima di Un ballo in maschera con Patrizia Ciofi e nel 2014 Manrico nella prima di Il trovatore con Franco Vassallo e Maria Agresta ripreso dalla Rai.\nAll'Op\u00e9ra national de Paris nello stesso anno \u00e8 Alfredo Germont ne La traviata con Nucci diretto da James Conlon, nel 2000 Il Duca di Mantova in Rigoletto con Juan Pons diretto da Paolo Carignani, nel 2001 Le Chevalier des Grieux in Manon (Massenet) con Ren\u00e9e Fleming, nel 2003 Rodolfo ne La boh\u00e8me, nel 2007 Riccardo in Un ballo in maschera, nel 2009 Andrea Ch\u00e9nier (opera), nel 2011 Rodolfo in Luisa Miller e Don Alvaro ne La forza del destino con Violeta Urmana, nel 2013 Enzo Grimaldo ne La Gioconda con Claudio Sgura e Radames in Aida con Carlo Cigni e nel 2014 Mario Cavaradossi in \"Tosca\".\nAl Royal Opera House, Covent Garden di Londra sempre nel 1998 \u00e8 Alfredo Germont ne La traviata, nel 2000 Hoffmann in Les contes d'Hoffmann con Desir\u00e9e Rancatore ed Angela Gheorghiu, nel 2001 Il duca di Mantova in Rigoletto, nel 2003 Rodolfo in Luisa Miller con Barbara Frittoli e Ferruccio Furlanetto ed Edgardo in Lucia di Lammermoor, nel 2004 Werther diretto da Antonio Pappano, nel 2005 Riccardo (Gustavus III) in Un ballo in maschera con Thomas Hampson (cantante) e Karita Mattila, nel 2006 Mario Cavaradossi in Tosca con Bryn Terfel e Rodolfo ne La boh\u00e8me, nel 2007 Manrico ne Il trovatore, nel 2008 Don Jos\u00e9 in Carmen (opera) e nel 2010 Radames in Aida con Giacomo Prestia raggiungendo le ottanta recite londinesi.\nAl Metropolitan Opera House di New York debutta nel 1998 come Alfredo ne La traviata diretto da James Levine, nel 1999 Il duca di Mantova in Rigoletto con Sumi Jo, nel 2000 Italian Singer in Der Rosenkavalier con Cheryl Studer, nel 2002 Edgardo in Lucia di Lammermoor, nel 2004 Rodolfo ne La boh\u00e8me con Ainhoa Arteta e Paul Plishka, nel 2005 Des Grieux in Manon (Massenet) con la Fleming, nel 2008 Don Jos\u00e9 in Carmen con Lucio Gallo, nel 2009 Manrico ne Il trovatore con Dmitrij Hvorostovskij e Dolora Zajick diretto da Noseda e Cavaradossi in Tosca con la Mattila, nel 2012 Radames in Aida con la Urmana e Riccardo in Un ballo in maschera diretto da Fabio Luisi e nel 2014 Andrea Ch\u00e9nier raggiungendo 108 recite al Met.\nAl Wiener Staatsoper debutta nel 1998 come Alfredo Germont ne \"La traviata\" con Viktorija Luk\"janec', nel 2001 Il Duca di Mantova in \"Rigoletto\", nel 2004 Rom\u00e9o in Romeo e Giulietta (Gounod) diretto da Marcello Viotti con El\u012bna Garan\u010da, nel 2005 \"Werther\", nel 2006 Rodolfo ne \"La boh\u00e8me\" e nel 2013 Mario Cavaradossi in \"Tosca\".\nVive a Milano con la moglie e il figlio."}
{"id": "572380", "revid": "110157", "url": "https://it.wikipedia.org/wiki?curid=572380", "title": "Pulley (album)", "text": "Pulley \u00e8 il terzo album della band californiana hardcore punk Pulley.\nL'album \u00e8 stato pubblicato dall'etichetta Epitaph Records nel 1999. \u00c8 da notare che il disco prende nome dallo stesso gruppo musicale."}
{"id": "572382", "revid": "741067", "url": "https://it.wikipedia.org/wiki?curid=572382", "title": "Brett Halsey", "text": "Biografia.\nDopo aver iniziato la carriera a Hollywood, si trasfer\u00ec all'inizio degli anni sessanta in Italia, dove fu protagonista di vari film di genere, spesso recitando la parte del protagonista in pellicole di cappa e spada come \"Le sette spade del vendicatore\" (1962), \"Il magnifico avventuriero\" (1963) e \"Il ponte dei sospiri\" (1964). Nello spaghetti-western \"Oggi a me... domani a te\" (1968) utilizz\u00f2 il nome di Montgomery Ford. Un altro film dello stesso genere a cui prese parte come protagonista fu \"Roy Colt &amp; Winchester Jack\" (1970) di Mario Bava. All'inizio degli anni settanta torn\u00f2 negli Stati Uniti, dove lavor\u00f2 prevalentemente come attore di soap opera. \nVita privata.\nNel 1954 spos\u00f2 l'attrice Renate Hoy, gi\u00e0 Miss Germania 1952, dalla quale ebbe due figli, Charles Oliver Hand (che divenne membro del gruppo punk Rock Bottom and the Spys) e Tracy Leigh. I due divorziarono nel 1959. Dal 1960 al 1962 fu sposato con l'attrice italiana Luciana Paluzzi, da cui ebbe un figlio, Christian. Nel 1964 Halsey spos\u00f2 l'attrice tedesca Heidi Br\u00fchl, dalla quale ebbe due figli, Clayton Alexander Siegfried e Nicole. Il matrimonio si concluse con il divorzio nel 1976. Oggi Halsey vive a Laguna Hills, in California, insieme all'ultima moglie Victoria Korda.\nDoppiatori italiani.\nNelle versioni in italiano delle opere in cui ha recitato, Brett Halsey \u00e8 stato doppiato da:"}
{"id": "572388", "revid": "172", "url": "https://it.wikipedia.org/wiki?curid=572388", "title": "Erba altissima", "text": ""}
{"id": "572389", "revid": "4457744", "url": "https://it.wikipedia.org/wiki?curid=572389", "title": "Montgomery Ford", "text": ""}
{"id": "572390", "revid": "767487", "url": "https://it.wikipedia.org/wiki?curid=572390", "title": "Invariante topologico", "text": "Un invariante topologico \u00e8 una propriet\u00e0 di uno spazio topologico che vale per tutti gli spazi topologici omeomorfi ad esso.\nPer dimostrare che due spazi topologici \"non\" sono tra loro omeomorfi \u00e8 sufficiente trovare un invariante topologico che non \u00e8 condiviso da entrambi gli spazi.\nEsempi.\nSono invarianti topologici:"}
{"id": "572393", "revid": "529641", "url": "https://it.wikipedia.org/wiki?curid=572393", "title": ".tw", "text": ".tw \u00e8 il dominio di primo livello nazionale (ccTLD) assegnato a Taiwan."}
{"id": "572395", "revid": "38120", "url": "https://it.wikipedia.org/wiki?curid=572395", "title": ".ua", "text": ".ua \u00e8 il dominio di primo livello nazionale (ccTLD) assegnato all'Ucraina."}
{"id": "572403", "revid": "103197215", "url": "https://it.wikipedia.org/wiki?curid=572403", "title": ".us", "text": ".us \u00e8 il dominio di primo livello nazionale (ccTLD) assegnato agli Stati Uniti d'America.\nPer registrare un dominio .us il contatto amministrativo deve avere un indirizzo negli USA ed i nameserver devono essere negli USA.\nDomini di secondo livello amministrati a livello statale.\nLe Samoa Americane, Guam, Porto Rico, e le Isole Vergini americane hanno domini di primo livello."}
{"id": "572407", "revid": "380654", "url": "https://it.wikipedia.org/wiki?curid=572407", "title": "Aldo Maccione", "text": "Fece parte del quintetto comico-musicale dei Brutos. Dopo anni di lavoro nell'ambito del music hall, si afferm\u00f2 come valido comprimario comico in molti film italiani e francesi.\nBiografia.\nDopo aver vinto un concorso radiofonico alla fine degli anni cinquanta entra a far parte del gruppo cabarettistico-musicale torinese dei Brutos, con cui ottiene un grande successo internazionale, esibendosi tra l'altro trionfalmente all\"Olympia\" di Parigi. A met\u00e0 degli anni sessanta esce dal gruppo e ne fonda uno simile, conosciuto come \"Los Tontos\", con cui si esibir\u00e0 per sei anni di fila all\"Emporium\" di Barcellona. Accompagna nelle tourn\u00e9e di Londra e Parigi (ancora all\"Olympia\") Sacha Distel, che conia per lui il soprannome di \"Aldo la Classe\".\nNel 1970 Claude Lelouch, che conosceva Maccione dai tempi dei \"Brutos\" avendolo diretto in alcuni scopitoni, lo fa esordire al cinema da solista con il film \"La canaglia\", e lo richiama nel 1972 in \"L'avventura \u00e8 l'avventura\" dove \u00e8 uno dei quattro protagonisti al fianco di Lino Ventura, Charles Denner e Jacques Brel. L'anno dopo rientra (dopo i poco fortunati film dei \"Brutos\") nel cinema italiano con due film legati al personaggio del \"Colonnello Buttiglione\". Tra gli anni settanta e i primi ottanta Maccione si divide equamente tra cinema italiano e francese, prediligendo in entrambi i casi ruoli brillanti.\nIn Italia la popolarit\u00e0 maggiore arriva grazie ad alcuni film interpretati in coppia con Renato Pozzetto (\"Due cuori, una cappella\", \"Sono fotogenico\", \"Fico d'India\", \"Porca vacca\") e ad alcune commedie scollacciate, in Francia grazie ai film interpretati al fianco di Pierre Richard (\"Sono timido... ma lei mi cura\", \"C'est pas moi, c'est lui\").\nCon gli anni ottanta l'attivit\u00e0 di Maccione si concentra sempre pi\u00f9 in Francia: sono gli anni della sua definitiva consacrazione nei botteghini d'Oltralpe come protagonista in modeste commedie (spesso dirette da Philippe Clair e perlopi\u00f9 inedite in Italia) dove perfeziona il suo personaggio di \"Aldo la Classe\" (gi\u00e0 celebrato nel 1972 anche in una omonima canzone dello stesso Maccione), tipica caricatura del seduttore italiano smargiasso e un po' guascone, dotato di una parlata inconfondibile e di un modo di camminare caratteristico (la \"marche du s\u00e9ducteur\"). Il successo \u00e8 tale che vengono distribuiti anche alcuni vecchi film italiani dove l'attore torinese ha solo ruoli di supporto e che vengono spacciati come i nuovi film di Maccione.\nAlla fine degli anni ottanta, in seguito a un paio di insuccessi, abbandona questo personaggio per provare a spaziare in ruoli diversi. Tra il 1991 e il 1995 interpreta quattro film per la tv nella serie \"Aldo tous risques\". Nel 1994 torna dopo dodici anni a recitare in un film italiano, interpretando un laido impresario in \"Perdiamoci di vista\" di Carlo Verdone. Nel 1997 lavora con Bigas Luna per \"L'immagine del desiderio\" e nel 2002 \u00e8 un padrino per Aldo, Giovanni e Giacomo (\"La leggenda di Al, John e Jack\"). Torna a recitare in una produzione interamente francese dopo pi\u00f9 di tre lustri nel 2005, nel film \"Lavori in casa - Travaux\".\nNel 2010 ha preso parte al reality show \"La Ferme C\u00e9l\u00e9brit\u00e9s\" (lett. \"La fattoria dei famosi\"), da cui si \u00e8 ritirato per problemi di salute. Nel novembre 2010 ha ricevuto il \"Career Award 2010\" al \"MonteCarlo Film Festival\". L'attore compare, ritratto nella sua tipica camminata, come \"guest-star\" nel 29\u00b0 albo della serie \"Asterix\", \"La rosa e il gladio\" (\"La Rose et le Glaive\", 1991), nei panni di un legionario romano che vorrebbe prestare servizio in una legione di donne. La sua camminata \u00e8 imitata dal personaggio di Toni, fan di \"Aldo la Classe\", in una scena sulla spiaggia del film \"\" di Abdellatif Kechiche del 2017. Attualmente risiede a Saint-Paul-de-Vence."}
{"id": "572408", "revid": "610351", "url": "https://it.wikipedia.org/wiki?curid=572408", "title": ".vg", "text": ".vg \u00e8 il dominio di primo livello nazionale (ccTLD) assegnato alle Isole Vergini britanniche."}
{"id": "572409", "revid": "187", "url": "https://it.wikipedia.org/wiki?curid=572409", "title": "Erba di San Pietro", "text": "Come erba di San Pietro sono note alcune piante:"}
{"id": "572416", "revid": "529641", "url": "https://it.wikipedia.org/wiki?curid=572416", "title": ".vn", "text": ".vn \u00e8 il dominio di primo livello nazionale (ccTLD) assegnato al Vietnam."}
{"id": "572417", "revid": "287204", "url": "https://it.wikipedia.org/wiki?curid=572417", "title": "Pasquale Poccianti", "text": "Formazione.\nRimasto orfano del padre pass\u00f2 sotto la tutela dello zio, canonico della cattedrale di Fiesole. Dal 1791 studi\u00f2 architettura all'Accademia di belle arti di Firenze e fu allievo di Gaspare Maria Paoletti.\nNel 1806, in epoca napoleonica, ottenne la carica di ingegnere delle Regie Fabbriche e, appena ventenne, collabor\u00f2 con Giuseppe Cacialli, architetto della corte granducale, nei lavori della Villa medicea di Poggio Imperiale; a Poccianti si deve essenzialmente la sistemazione della parte centrale della facciata, caratterizzata da un portico a cinque arcate sopra il quale \u00e8 impostato un grande loggiato con colonne ioniche. Questo disegno ebbe notevole fortuna, tanto \u00e8 vero che influenz\u00f2 il giovane scenografo toscano Antonio Niccolini nella progettazione della nuova facciata del Teatro San Carlo di Napoli.\nCi\u00f2 nonostante, pochi anni dopo Cacialli ottenne la carica di \"Architetto dei Regi Palazzi e Possessioni\", mentre Poccianti fu inviato a Livorno nel ruolo di architetto della Comune di Livorno.\nQuella che sembr\u00f2 una bocciatura si rivel\u00f2 per\u00f2 un'opportunit\u00e0 unica per l'architetto bibbienese, che nella citt\u00e0 labronica ebbe modo di eseguire i lavori migliori della sua carriera.\nNel 1817, con la Restaurazione, divenne \"Primo architetto\", ruolo che mantenne fino al 1835, anno in cui fu messo in pensione con la carica di \"Architetto consultore\", che gli permise tuttavia di seguire i lavori precedentemente iniziati.\nFrattanto ricevette la carica di \"Ingegnere della Guardia del Fuoco\", mansione che mantenne fino alla morte, avvenuta nel 1858 proprio a seguito di un incidente accaduto durante un'esercitazione del corpo dei pompieri.\nL'architetto venne tumulato nella cappella di Villa Poccianti a Casellina e Torri (oggi Scandicci), acquistata all'inizio dell'Ottocento dalla famiglia Ducci e tutt'oggi abitata dai discendenti dell\u2019architetto.\nAttivit\u00e0.\nLivorno.\nGiunto a Livorno, Poccianti lavor\u00f2 al completamento dell'Acquedotto di Colognole, iniziato da Giuseppe Salvetti a partire dalla fine del XVIII secolo per volont\u00e0 del Granduca Ferdinando III di Toscana e teso al miglioramento del rifornimento idrico della citt\u00e0.\nPoccianti, subentrato a lavori gi\u00e0 avviati, ide\u00f2 il percorso dell'acquedotto come una monumentale passeggiata dalle sorgenti fino ai margini della citt\u00e0 (odierno viale Carducci) e lungo il tracciato ubic\u00f2 alcuni casotti d'ispezione e tre grandi serbatoi: il Cisternino di Pian di Rota, la Gran Conserva e il Cisternino di citt\u00e0.\nTra questi, la Gran Conserva o Cisternone, rappresenta l'opera pi\u00f9 significativa di Poccianti; questo monumentale serbatoio, ancor oggi in funzione, fu progettato a partire dal 1827 e realizzato tra il 1829 e il 1842.\nIn stile neoclassico, presenta un porticato costituito da otto colonne tuscaniche e una facciata sovrastata da una semicupola a cassettoni di stampo rivoluzionario che ancora oggi suscita l'interesse degli storici e degli architetti. Nella facciata, riconducibile ai modelli dell'architettura francese di Boull\u00e9e e Ledoux, sono peraltro riscontrabili le suggestioni derivate dalla conoscenza delle grandi opere idrauliche dell'architettura romana.\nDi alcuni anni posteriori sono gli altri serbatoi, caratterizzati sempre dall'accostamento di masse compatte e volumi puri; il Cisternino di Pian di Rota presenta infatti un impianto fortemente dilatato, con un pronao d'accesso scavato nella compatta massa muraria, mentre il Cisternino di citt\u00e0, aperto da un elegante loggiato ordine ionico di derivazione palladiana, contrappone la leggerezza del colonnato del primo ordine alla pesantezza del massiccio basamento su cui \u00e8 impostato il volume della cisterna.\nSempre a Livorno, Poccianti si dedic\u00f2 alla progettazione di alcuni ponti, espresse il suo parere per la sistemazione della piazza antistante la chiesa di San Benedetto, fu impegnato nel cantiere del palazzo Ciampi di fianco al Cisternone, mentre, tra le ultime opere, si registra la costruzione di un piccolo stabilimento termale nei pressi della citt\u00e0: i Bagnetti della Puzzolente, dal particolare toponimo del luogo, furono portati a termine in breve tempo, ma altrettanto rapidamente la loro attivit\u00e0 cess\u00f2 e furono adibiti ad uso di magazzino.\nFirenze.\nDI maggiori interventi eseguiti dopo la Restaurazione riguardano il cantiere di Palazzo Pitti, dove Poccianti realizz\u00f2 una nuova scala interna, un vestibolo, il basamento dei rond\u00f2 di testata, la sistemazione dei quartieri del secondo piano, la Palazzina della Meridiana e il corridoio di collegamento con la Specola.\nIn particolare, la scala e il vestibolo, riflettono i fasti dell'architettura cinquecentesca. La scala fu portata a termine nel 1847; presenta doppie colonne sovrapposte e misurati inserti decorativi che rendono ariosa la gabbia strutturale; il vestibolo invece \u00e8 caratterizzato da colonne d'ordine tuscanico che suddividono lo spazio in tre navate, con una volta cassettonata al centro.\nAltri importanti lavori furono quelli per la Biblioteca Medicea Laurenziana, dove Poccianti, tramontata una prima ipotesi di ampliamento, aggiunse, a met\u00e0 della sala progettata da Michelangelo, la Sala d'Elci, uno spazio circolare coperto da una cupola che fu inaugurato nel 1841.\nSempre nel medesimo periodo l'architetto ricevette l'incarico per studiare un collegamento tra la Basilica di San Lorenzo e la Cappella dei Principi, ma Poccianti estese il progetto anche alla facciata dell'antica basilica, risolta con una serie di porticati classicheggianti, che tuttavia rimasero su carta.\nTra le altre proposte si ricorda quella per la nuova collocazione del \"David di Michelangelo\" (diversa poi da quella attuata da Emilio De Fabris), alcuni studi per la facciata della cattedrale di Santa Maria del Fiore, i restauri per la Loggia dell'Orcagna, gli ammodernamenti della Villa medicea di Poggio a Caiano e il seminario di Fiesole.\nPoggio a Caiano.\nPoccianti lavor\u00f2 a pi\u00f9 riprese per la Villa medicea di Poggio a Caiano, i suoi annessi e la vasta tenuta che si estendeva sulle due sponde dell'Ombrone Pistoiese.\nTra i suoi interventi in quest'ambito territoriale (in parte ancora da studiare) troviamo le nuove scale monumentali sulla facciata della villa in sostituzione di quelle rettilinee della costruzione originaria. \nNel giardino della villa stessa, Poccianti progetta il grandioso edificio della Limonaia il cui progetto originario prevedeva un possente paramento murario in bozze di pietra, non realizzato; attualmente la struttura svolge egregiamente la sua funzione di riparo delle piante di agrumi del giardino.\nPoco discosto dalla Limonaia troviamo la conserva dell'acqua, una costruzione di forma quasi cubica che serviva come cisterna a servizio del complesso.\nAll'interno della tenuta delle Cascine sull'altra sponda dell'Ombrone Pistoiese, sono attribuiti a Poccianti il Podere San Leopoldo (una rivisitazione neoclassica della tipologia tradizionale dell'edificio colonico toscano) e la rimessa delle barche (che presenta somiglianze con l'impaginazione di facciata della Limonaia).\nAltro.\nA Poccianti, desideroso di mettersi in mostra agli occhi della sovrana Elisa Baciocchi, si deve uno studio per la Villa Reale di Marlia a Lucca, oltre ad una serie di progetti per alcune architetture monumentali da erigersi in citt\u00e0, ma i suoi progetti furono scartati.\nA Pisa si dedic\u00f2 invece all'ampliamento della chiesa di Santo Stefano dei Cavalieri, tuttavia, anche in questo caso, senza successo. Analogo destino per il progetto del Palazzo Pretorio di Pietrasanta, i cui disegni furono per\u00f2 d'ispirazione per successive modifiche apportate al medesimo palazzo.\nTra le altre opere occorre ricordare la Cappella della Santa Vergine a San Romano, i cui lavori, sebbene con notevoli difformit\u00e0 rispetto al progetto originario, furono portati a termine entro il 1833."}
{"id": "572418", "revid": "172", "url": "https://it.wikipedia.org/wiki?curid=572418", "title": "Erba di San Leonardo", "text": ""}
{"id": "572420", "revid": "172", "url": "https://it.wikipedia.org/wiki?curid=572420", "title": "Erba aralda", "text": ""}
{"id": "572423", "revid": "1305772", "url": "https://it.wikipedia.org/wiki?curid=572423", "title": "Valutazione dell'esposizione", "text": "La valutazione dell'esposizione \u00e8 una branca delle scienze ambientali (o della chimica ambientale) che si concentra sui processi che si verificano nell'interfaccia tra un ambiente che contiene determinati elementi inquinanti volta per volta presi in considerazione, e gli organismi che vivono in quell'ambiente.\nQuesti processi sono da considerare come l'ultima fase di un percorso che comprende il rilascio dell'inquinante e i suoi effetti su uno o pi\u00f9 sistemi biologici. La valutazione dell'esposizione cerca di misurare la quantit\u00e0 dell'inquinante che pu\u00f2 venire assorbita da un particolare organismo bersaglio, in quale forma, a che tasso e quanto della sostanza assorbita \u00e8 effettivamente suscettibile di produrre effetti biologici. Anche se il concetto generale di valutazione dell'esposizione si applica a tutti gli organismi viventi, la maggior parte delle applicazioni sono connesse con la tutela della salute pubblica.\nDefinizioni: valutazione dell'esposizione e analisi dell'esposizione.\nLa valutazione dell'esposizione \u00e8 il processo di stima o misurazione della grandezza, frequenza e durata dell'esposizione a un agente inquinante, unitamente al numero e alle caratteristiche della popolazione oggetto dell'esposizione. Idealmente essa dovrebbe descrivere le sorgenti, le vie, i percorsi dell'esposizione oltre che l'incertezza connessa con la valutazione.\nL'analisi dell'esposizione \u00e8 la scienza che descrive come un individuo o una popolazione viene in contatto con un inquinante, includendo la quantificazione della quantit\u00e0 del contatto nello spazio e nel tempo. Valutazione dell'esposizione e analisi dell'esposizione sono spesso usati come sinonimi in molti contesti.\nPrincipali campi di utilizzo.\nLe misure quantitative dell'esposizione sono usate:\nDefinizione di \"esposizione\".\nIn questo contesto esposizione \u00e8 definito come il contatto tra un agente inquinante e un bersaglio. Il contatto avviene su una superficie per un periodo di esposizione. In termini matematici l'esposizione \u00e8 definita come\ndove \"E\" \u00e8 l'esposizione, \"C\"(\"t\") \u00e8 la concentrazione che varia nel tempo intercorrente tra l'inizio e la fine dell'esposizione. Questa quantit\u00e0 \u00e8 correlata alla dose potenziale di inquinante moltiplicando lo stesso per il tasso rilevante di contatto, come ad esempio la frequenza del respiro, la quantit\u00e0 media di cibo ingerita ecc. Il tasso di contatto pu\u00f2 essere a sua volta in funzione del tempo.\nVie di esposizione.\nIl contatto tra un inquinante e un organismo biologico pu\u00f2 avvenire per molte vie. Le possibili vie di esposizione sono:\nL'esposizione ad un inquinante pu\u00f2 e di fatto avviene attraverso molteplici vie, simultaneamente o in tempi differenti. In molti casi la principale via di esposizione non \u00e8 ovvia e deve essere ricercata con attenzione. Per esempio l'esposizione ai prodotti contenenti acqua clorinata pu\u00f2 avvenire con l'ingestione ma anche nuotando e lavandosi o addirittura inalando gocce in sospensione durante la doccia. La proporzione relativa di esposizione delle diverse vie non pu\u00f2 essere determinata a priori.\nMisurazione dell'esposizione.\nLa quantificazione dell'esposizione di particolari individui o popolazioni viene effettuata con due approcci, scelti in base a considerazioni eminentemente pratiche:\nIn generale, i metodi diretti sono pi\u00f9 accurati ma pi\u00f9 costosi in termini di risorse e ricerche sul soggetto che viene sottoposto alla misurazione e possono non essere sempre praticabili, specialmente per uno studio sull'esposizione di una intera popolazione.\nEsempi di metodi diretti includono la raccolta di campioni di aria attraverso una pompa portatile, la raccolta di campioni di cibo accompagnata con informazioni sulle attivit\u00e0 e i luoghi frequentati.\nFattori di esposizione.\nAl contrario di quanto avviene quando si deve determinare l'esposizione di un individui, quando si determina l'esposizione di una popolazione i metodi indiretti utilizzano molto spesso le statistiche rilevanti sulle attivit\u00e0 che possono condurre ad un'esposizione.\nQueste statistiche sono chiamate \"fattori di esposizione\". Esse sono generalmente tratte dalla letteratura scientifica o da statistiche di pubbliche amministrazioni governative. Per esempio possono riportare informazioni come la quantit\u00e0 di differente cibo mangiato da una specifica popolazione divisa per ubicazione, et\u00e0, tasso di natalit\u00e0 e cos\u00ec via. Queste informazioni possono venire combinate con la concentrazione degli inquinanti presa da studi \"ad hoc\" o da reti di monitoraggio, per produrre stime di esposizione nella popolazione oggetto dell'analisi. Queste stime sono utili soprattutto per stabilire gli standard di protezione."}
{"id": "572426", "revid": "1372005", "url": "https://it.wikipedia.org/wiki?curid=572426", "title": "Conti palatini di Lomello", "text": "I conti palatini di Lomello sono una famiglia nobiliare comitale, possessori del feudo di Lomello, che dall'XI secolo ebbe la carica ereditaria di \"conte palatino di Pavia\".\nStoria.\nLa carica di \"comes Sacri Palatii\" di Pavia, capitale del regno d'Italia sin dall'et\u00e0 longobarda, fu inizialmente tenuta da diversi importanti dignitari, tra cui Manfredo, che fu anche conte di Lomello come il figlio Egelrico, deposto nel 962. \nDiversa ascendenza ebbero i conti di Lomello che tennero ereditariamente la carica di conti palatini. Discendevano infatti da un Pietro, amministratore delle terre dell'abbazia di Nonantola, il cui figlio Gaidulfo fu giudice del Sacro Palazzo a Pavia. Dei suoi figli, Pietro fu nominato da Ottone II vescovo di Como, mentre Cuniberto nel 996 fu investito della contea di Lomello.\nNel 999 Ottone III rimosse dalla carica Bernardo conte di Pavia (dal 985) e Arduino conte del Sacro Palazzo, accusati di complicit\u00e0 con il ribelle re Arduino, e chiam\u00f2 a coprire contemporaneamente i due uffici Ottone figlio di Cuniberto. Nell'anno 1000, Ottone, in veste di protospatario, accompagn\u00f2 Ottone III ad Aquisgrana alla tomba di Carlo Magno.. Alla morte del padre Cuniberto, alcuni anni pi\u00f9 tardi, Ottone divenne anche conte di Lomello. \nNei fatti si trattava di una potente famiglia feudale, e al posto del corretto nome di \"conti palatini e di Lomello\", si prese l'abitudine di chiamarli \"conti palatini di Lomello\", anche se di principio la carica di conte palatino era legata a Pavia e non a Lomello.\nNel 1024 i Pavesi distrussero il Sacro Palazzo, inducendo Ottone a fortificarsi nella originaria contea di Lomello, o Lomellina, dove i suoi discendenti risiedettero successivamente per oltre un secolo, mantenendo ereditariamente le cariche di conti palatini, di Lomello e di Pavia. Costituito il Comune di Pavia, esso si volse contro i conti, assoggettandoli tra io 1140 e il 1145, e costringendo il conte palatino Guido a ritornare in citt\u00e0 per tenerlo sotto controllo. La carica di conte palatino divenne quindi quasi solo onorifica, sebbene ad essa fossero associati, fino al XVIII secolo, alcuni particolari diritti, quali quello di creare i notai e legittimare i figli naturali, nonch\u00e9 la precedenza rispetto a tutti gli altri potentati, feudatari o comuni, e \"portar la spada dell'Imperatore in Lombardia\".\nNel corso del XIII secolo la famiglia cominci\u00f2 a suddividersi in molti rami che si denominarono dai castelli della Lomellina in cui avevano i loro principali domini. Nel 1311 questi rami erano rappresentati da:\nMolti di questi rami si estinsero o decaddero rapidamente, mentre altri si conservarono pi\u00f9 a lungo: particolare importanza ebbe quello di Langosco: il citato Filippone fu capo della parte guelfa in Pavia e a lungo signore della citt\u00e0. Questo ramo conserv\u00f2 sempre il feudo di Langosco ed esiste tuttora. Anche il ramo di Gambarana esiste ancora: ebbe anche importanti feudi nell'Oltrep\u00f2 Pavese. Il titolo di Conti di Mede pass\u00f2 a un'ampia consorteria di famiglie eredi del ramo di Mede dei conti palatini. Il ramo dei conti di Sparvara e Cambi\u00f2 (localit\u00e0 distrutte dal Po; l'attuale Cambi\u00f2 Nuovo \u00e8 oggi frazione di Gambarana) si conserv\u00f2 fino al 1769. I rami dei Conti di Nicorvo e dei Conti di Santamaria erano ancora fiorenti alla fine del medioevo.\nAltri casati che presero nome da castelli della Lomellina, come gli Albonese, i Sannazzaro, e gli Olevano, non sembrano invece avere relazione con i conti palatini."}
{"id": "572429", "revid": "110157", "url": "https://it.wikipedia.org/wiki?curid=572429", "title": ".ws", "text": ".ws \u00e8 il dominio di primo livello nazionale (ccTLD) assegnato alla nazione di West Samoa; in seguito \u00e8 stato acquisito e commercializzato in esclusiva da Global Domains International, azienda statunitense.\nI domini WS possono tuttavia essere registrati anche tramite il SamoaNIC ed i pi\u00f9 noti registrar italiani ed internazionali.\nLa campagna internazionale di affiliazione lanciata da Global Domains International punta ad associare l'acronimo WS con la locuzione \"Web site\" , \"Web service\" o \"Web server\". A fine 2008 tuttavia i domini WS non risultavano presenti nella classifica dei dieci domini internazionali pi\u00f9 diffusi.\nA dicembre 2009 il produttore di software per la sicurezza McAfee ha indicato il ccTLD.WS come il terzo per numero di domini che presentano rischi di sicurezza."}
{"id": "572431", "revid": "637682", "url": "https://it.wikipedia.org/wiki?curid=572431", "title": "Erba bozzolina", "text": "Erba bozzolina \u00e8 il nome volgare di alcune piante:"}
{"id": "572434", "revid": "663182", "url": "https://it.wikipedia.org/wiki?curid=572434", "title": "Antonio Margheriti", "text": "Considerato uno dei pi\u00f9 affermati registi di film di genere italiani, durante la sua carriera ha affrontato quasi ogni genere: avventuroso, spaghetti-western, horror, cannibal movie, giallo, guerra e fantascienza, distinguendosi in particolare per quest'ultimo genere.\nBiografia.\nMargheriti firm\u00f2 quasi tutti i suoi film con lo pseudonimo di Anthony M. Dawson, ad eccezione di \"Space Men\" (1960), in cui figura come Anthony Daisies, e del melodramma \"Io ti amo\" (1968), in cui \u00e8 accreditato col suo vero nome. \u00c8 stato uno dei primi e dei pochi registi italiani a occuparsi di cinema di fantascienza con \"Space Men\" e con la quadrilogia della stazione spaziale Gamma 1 del 1965.\nNon accreditato, collabor\u00f2 come regista della seconda unit\u00e0 e ideatore degli effetti speciali con Paul Morrissey, della \"factory\" di Andy Warhol, nella realizzazione dei cult movie \"Il mostro \u00e8 in tavola... barone Frankenstein\" (1973) e \"Dracula cerca sangue di vergine... e mor\u00ec di sete!!!\" (1974).\nNel 1987 diresse - seguendo fedelmente un progetto dello scomparso Renato Castellani - lo sceneggiato televisivo \"L'isola del tesoro\", una tra le pi\u00f9 costose produzioni televisive italiane, il primo kolossal interamente prodotto dalla RAI e la produzione pi\u00f9 cospicua della fantascienza italiana, cinematografica o televisiva.\nNel 2013, per il decimo anniversario dalla sua scomparsa, il figlio Edoardo Margheriti gli ha dedicato una rassegna in collaborazione con la cineteca nazionale e ha realizzato un documentario sulla sua carriera dal titolo \"The Outsider - Il cinema di Antonio Margheriti\", alternando brani di film con interviste ad attori, registi e nomi famosi del cinema italiano e internazionale.\nCiclo di Gamma Uno.\nLa fama di Margheriti nell'ambito della fantascienza \u00e8 legata in particolare al suo ciclo cinematografico di \"Gamma Uno\" della met\u00e0 degli anni sessanta. Quattro diverse trame condividono l'ambientazione comune della stazione spaziale \"Gamma Uno\" e i protagonisti dei primi due film cambiano nei successivi. La serie comprende quattro pellicole a basso costo - \"Il pianeta errante\", \"I diafanoidi vengono da Marte\", \"I criminali della galassia\" e \"La morte viene dal pianeta Aytin\" - girate contemporaneamente nel giro di 12 settimane, sfruttando le stesse scenografie e lo stesso cast. Pur essendo state concepite per il mercato televisivo statunitense, la MGM decise di distribuire le pellicole prima nel mercato cinematografico.\nI film videro la partecipazione di alcuni attori di fama (Claude Rains) o che ebbero successo in seguito (Lisa Gastoni, Ombretta Colli, Franco Nero, Umberto Orsini, Giacomo Rossi Stuart, Enzo Fiermonte e Giuliano Gemma). Vennero girati con l'intenzione di dare vita a un nuovo genere \"made in Italy\" (dopo quello spaghetti western) ed economico, differenziandosi dai lungometraggi americani a elevato budget. Malgrado il cast, il ciclo di \"Gamma Uno\" non riscosse un grande successo, soprattutto a causa dei pesanti limiti imposti da budget ridottissimi, Gamma Uno ispir\u00f2 la Stazione V di .\nInfluenza culturale.\nNel film di Quentin Tarantino \"Bastardi senza gloria\" (2009), \"Antonio Margheriti\" \u00e8 il nome di copertura che il sergente Donnie Donowitz (Eli Roth) usa per introdursi alla premi\u00e8re di \"Stolz der Nation\", con lo scopo di uccidere Adolf Hitler, Joseph Goebbels, Hermann G\u00f6ring e una serie di gerarchi nazisti. Tarantino torna a citarlo nel film \"C'era una volta a... Hollywood\" (2019), dove il protagonista Rick Dalton (Leonardo DiCaprio) durante la sua permanenza in Italia appare come attore in un film diretto da Margheriti."}
{"id": "572436", "revid": "287204", "url": "https://it.wikipedia.org/wiki?curid=572436", "title": "Cochemiea", "text": "Cochemiea, Gruppo di piante succulente della famiglia delle Cactaceae.\nLe \"Cochemiea\" sono considerate un sottogenere delle \"Mammillaria\", ma molti autori preferiscono dividerle da queste ed elevare il gruppo al rango di genere per via di alcune differenze significative.\nLe \"Cochemiea\" infatti hanno fiori grandi e asimmetrici, caratteristica non presente nelle altre \"Mammillaria\", sono tubiformi e sia gli stami che il pistillo sporgono lungamente fuori dal tubo fiorale. I fiori sono di colore rosso acceso e in natura vengono impollinate dai Colibr\u00ec e da altri piccoli uccelli.\nI fusti sono cilindrici e pi\u00f9 o meno allungati, eretti o prostrati, i fusti di \"Cochemiea poselgerii\"(sinonimo \"Mammillaria poselgerii\") sono lunghi fino a 2 metri in natura.\nSono piante che ramificano alla base, formando, soprattutto nelle specie erette, dei cuscini molto densi e impenetrabili.\nOgni tubercolo porta in cima un'areola armata di numerose spine (da 8 a 35 a seconda della specie) alcune delle quali possono essere uncinate.\nIl succo \u00e8 privo di lattice.\nDistribuzione geografica.\nLe \"Cochemiea\" sono piante endemiche del Messico,tutte originarie della Penisola della California presenti in entrambi i due stati messicani che la compongono.\nSpecie.\nQui seguiamo una delle classificazioni pi\u00f9 conosciute quella di David Richard Hunt del 1987, che considera le \"Cochemiea\" come sottogenere di \"Mammillaria\" e ne riconosce tre specie e tre sottospecie."}
{"id": "572442", "revid": "172", "url": "https://it.wikipedia.org/wiki?curid=572442", "title": "Erba dei muri", "text": ""}
{"id": "572444", "revid": "172", "url": "https://it.wikipedia.org/wiki?curid=572444", "title": "Anemone hepatica", "text": ""}
{"id": "572445", "revid": "1543377", "url": "https://it.wikipedia.org/wiki?curid=572445", "title": ".yu", "text": ".yu era il dominio di primo livello nazionale (ccTLD) assegnato alla Jugoslavia.\nNel febbraio 2003 la nazione ha cambiato nome diventando Serbia e Montenegro. A luglio dello stesso anno le \u00e8 stato assegnato il dominio .cs, mai usato in pratica; nel 2006, infatti, Serbia e Montenegro si sono divisi in due stati, ottenendo rispettivamente .rs e .me.\nIl 30 settembre 2009 ICANN ha rimosso questo dominio dalla rete, per quanto risultando comunque ancora diffusamente utilizzato, molti siti abbiano chiesto un ritardo nel suo annullamento."}
{"id": "572447", "revid": "1305772", "url": "https://it.wikipedia.org/wiki?curid=572447", "title": "Erba cornetta", "text": "Come erba cornetta sono note alcune piante:"}
{"id": "572448", "revid": "529641", "url": "https://it.wikipedia.org/wiki?curid=572448", "title": ".za", "text": ".za \u00e8 il dominio di primo livello nazionale (ccTLD) assegnato al Sudafrica.\nL'origine di .za come dominio sudafricano \u00e8 complicata. Nessuno degli attuali nomi ufficiali del Sudafrica pu\u00f2 essere abbreviato in ZA; essa \u00e8 invece l'abbreviazione dell'espressione olandese Zuid-Afrika. L'olandese attualmente non \u00e8 pi\u00f9 una lingua ufficiale della Repubblica Sudafricana, ma lo \u00e8 stata fino al 1961. Nella nuova costituzione promulgata in quell'anno la lingua \u00e8 stata rimossa dal trittico afrikaans, olandese e inglese, decenni prima che il dominio .za venisse introdotto. Considerando che il dominio .sa era gi\u00e0 usato dall'Arabia Saudita e l'acronimo ZAR \u00e8 il codice ISO 4217 della valuta Rand Sudafricano \u00e8 stato scelto il dominio .za."}
{"id": "572451", "revid": "172", "url": "https://it.wikipedia.org/wiki?curid=572451", "title": "Erba codina", "text": ""}
{"id": "572455", "revid": "1305772", "url": "https://it.wikipedia.org/wiki?curid=572455", "title": "Erba coda", "text": "Come erba coda sono note alcune piante:"}
{"id": "572458", "revid": "4458241", "url": "https://it.wikipedia.org/wiki?curid=572458", "title": "Anthony M. Dawson", "text": ""}
{"id": "572461", "revid": "287204", "url": "https://it.wikipedia.org/wiki?curid=572461", "title": ".gf", "text": ".gf \u00e8 il dominio di primo livello nazionale (ccTLD) assegnato alla Guyana francese."}
{"id": "572464", "revid": "1782831", "url": "https://it.wikipedia.org/wiki?curid=572464", "title": "Rattus", "text": "Rattus () \u00e8 un genere di roditori della famiglia dei Muridi, conosciuti comunemente con il nome di ratti. Il genere comprende due specie cosmopolite e commensali dell'uomo, il ratto nero e il ratto delle chiaviche.\nDescrizione.\nDimensioni.\nAl genere Rattus appartengono roditori di medie e grandi dimensioni, con lunghezza della testa e del corpo tra 133 e 271\u00a0mm, la lunghezza della coda tra 108 e 302\u00a0mm e un peso fino a 500\u00a0g.\nCaratteristiche craniche e dentarie.\nIl cranio \u00e8 allungato e presenta un rostro corto e sottile, il restringimento inter-orbitale moderato, le creste sopra-orbitali ben sviluppate che si estendono posteriormente sull'ampia scatola cranica, particolarmente allungata nel ratto delle chiaviche. Le placche e le arcate zigomatiche sono di forma e dimensioni normali. I fori palatali anteriori sono lunghi, le bolle timpaniche variano tra le varie specie e possono essere grandi e rigonfie. Gli incisivi superiori sono lisci e possono essere ortodonti od opistodonti, ovvero con le punte rivolte verso il basso oppure verso l'interno della bocca. I molari hanno la corona bassa, il primo possiede cinque radici ed \u00e8 lungo quanto gli altri due, con il terzo ridotto. Tutti hanno cuspidi appuntite.\nSono caratterizzati dalla seguente formula dentaria:\nAspetto.\nIl corpo \u00e8 solitamente compatto. La pelliccia \u00e8 ruvida, spesso cosparsa di peli semi-spinosi. I piedi sono lunghi e sottili, tipici delle specie terricole. Le tre dita centrali sono uguali tra loro in lunghezza, il quinto raggiunge la base del quarto, mentre l'alluce \u00e8 solitamente pi\u00f9 corto del quinto dito. I cuscinetti sono 5 sul palmo delle mani e 6 sulle piante dei piedi. Le zampe anteriori hanno il terzo ed il quarto dito pi\u00f9 lunghi. La coda \u00e8 generalmente pi\u00f9 lunga della testa e del corpo, scarsamente ricoperta di peli e rivestita di scaglie disposte ad anelli sovrapposti. Le orecchie sono di proporzioni normali. Il numero di mammelle varia notevolmente tra le specie e va da un minimo di solo due paia inguinali nei membri del \"R.xanthurus species Group\", fino ad un massimo di sei paia nei \"R.rattus species Group\", \"R.norvegicus species Group\" e \"R.fuscipes species Group\".\nDistribuzione.\nOriginario dell'Ecozona paleartica e dell'Ecozona orientale, si \u00e8 diffuso nel resto del mondo in momenti diversi; in particolare il Ratto delle chiaviche giunse in Europa solo nel tardo Medioevo (a dispetto del nome scientifico non sembra fosse presente in Norvegia prima della met\u00e0 del XVIII secolo). Successivamente popol\u00f2 le Americhe, l'Africa e l'Oceania viaggiando a bordo delle navi dei coloni e degli esploratori. Le specie endemiche sono invece limitate alle isole dell'Indonesia, delle Filippine e di alcune isole dell'Oceano Indiano ed alcune di esse sono a rischio di estinzione. Non esistono specie native africane ed europee.\nTassonomia.\nIl genere comprende attualmente 60 specie. \"Rattus timorensis\" e \"Rattus ranjiniae\", considerata la differenza morfologica dalle altre specie, potrebbero appartenere a due distinti generi. Diverse specie sono cosmopolite e commensali dell'Uomo.\nConvivenza con l'uomo.\nLa convivenza dei ratti con l'uomo pu\u00f2 essere molto problematica. Il ratto \u00e8 un animale estremamente prolifico, e in assenza di predatori pu\u00f2 giungere rapidamente alla sovrappopolazione. Essendo un onnivoro, e opportunista nella ricerca di cibo, pu\u00f2 causare danni alle coltivazioni, a riserve alimentari come magazzini o dispense; ma pu\u00f2 anche creare danni di altri generi (per esempio, \u00e8 noto che i ratti spesso danneggiano i cavi elettrici masticandoli). Da questo punto di vista, i ratti non si distinguono in modo sostanziale da altri roditori.\nNella percezione comune, il principale pericolo associato ai ratti \u00e8 legato all'igiene. Un ratto selvatico, che viva nelle fogne, pu\u00f2 essere affetto da oltre 30 malattie trasmissibili all'uomo, inclusi il tifo e la peste bubbonica, e la febbre da morso di ratto. Si ritiene comunemente (sebbene la questione sia talvolta messa in discussione) che l'epidemia della Peste Nera, che devast\u00f2 l'Europa nel XIV secolo, fosse dovuta al micro-organismo \"Yersinia pestis\", portato dalla pulce \"Xenopsylla cheopis\", a sua volta parassita del \"Rattus rattus\". I ratti selvatici moderni possono portare la leptospirosi (sebbene la trasmissione della malattia all'uomo richieda circostanze molto specifiche). L'idea che i ratti possano \"contaminare\" l'uomo o l'ambiente \u00e8 anche legata al fatto che, in contesti urbani e suburbani, sono spesso abitatori di fognature e depositi di rifiuti. A dispetto di questi luoghi comuni, il ratto, in natura, \u00e8 generalmente un animale estremamente robusto e sano, molto pulito se vive in un ambiente che lo permetta (e dunque lontano dalle fogne).\nSia il \"Rattus norvegicus\" che il \"Rattus rattus\" (meno diffuso) sono stati addomesticati e sono animali da compagnia piuttosto diffusi. Come nel caso dei cani o dei gatti, i ratti domestici si sono differenziati nel tempo in numerose razze con caratteristiche morfologiche differenti. Le razze principali sono il \"manx\" (ratto senza coda), il \"satin\" (dal pelo lucente e vellutato), l'\"hairless\" (ratto nudo, senza pelo, usato per testare cosmetici), i \"dumbo\" (con le orecchie di dimensioni maggiori). I colori sono molto vari e vanno dal nero al marrone al bianco passando per i pezzati, i siamesi e gli albini.\nIl ratto domestico \u00e8 noto per la sua intelligenza e socievolezza, e risulta essere un animale estremamente pulito, che pu\u00f2 essere agevolmente addomesticato e persino addestrato.\nI ratti domestici vengono anche spesso utilizzati per nutrire serpenti tenuti in cattivit\u00e0 (soprattutto boidi).\nRicerca scientifica sui ratti.\nI ratti, come molti altri roditori, sono spesso utilizzati come animali da laboratorio. In particolare, il \"Rattus norvegicus\" \u00e8 un modello animale molto utilizzato in tossicologia ed in studi sul sistema nervoso.\nI ratti nella cultura.\nCultura occidentale.\nNel mondo occidentale, al ratto sono associate quasi esclusivamente immagini negative, come \"sporcizia\", \"putridume\", \"malattia\"; spesso viene usato metaforicamente come emblema di corrispondenti morali di queste immagini (per esempio disonest\u00e0 e falsit\u00e0). \u00c8 possibile che questa visione del ratto abbia le sue radici anche nel trauma subito dall'Europa durante la Peste Nera.\nPoich\u00e9 la presenza di ratti viene percepita come un'infestazione, viene considerata accettabile la pratica di avvelenare i ratti con pesticidi, mentre questo non vale per altri animali randagi che potrebbero causare problemi simili a quelli imputabili ai ratti.\nSpesso la distinzione fra \"topo\" e \"ratto\" viene trascurata, e il ratto viene confuso con un \"grosso topo\" (gi\u00e0 gli Antichi Romani si limitavano a distinguere fra \"mures maximi\" e \"mures minimi\", \"topi grandi\" e \"piccoli\"). Quando viene fatta una distinzione, il ratto \u00e8 di solito rappresentato come una controparte infida e aggressiva del pi\u00f9 mite \"topolino\".\nI ratti nella finzione.\nI ratti nella narrativa e nel cinema occidentali sono in genere rappresentati in modo coerente con gli stereotipi comuni propri di questa cultura, e non raramente con riferimenti impliciti o espliciti alla peste. \nAlcuni autori hanno giocato su questo pregiudizio nei confronti dei ratti ribaltandolo a effetto. Per esempio, ratti \"buoni\" sono protagonisti di opere come il film d'animazione \"Brisby e il segreto di NIMH\", la serie televisiva \"Ratz\", il romanzo \"Il prodigioso Maurice e i suoi geniali roditori\" di Terry Pratchett e il film d'animazione della Pixar \"Ratatouille\". Anche Splinter, il maestro delle Tartarughe Ninja, \u00e8 un ratto, e sono ratti anche i due protagonisti del pi\u00f9 recente \"Ratti matti\".\nCultura orientale.\nLa cultura orientale \u00e8 generalmente pi\u00f9 benevola verso il ratto; per esempio, esso \u00e8 il primo dei dodici animali dello zodiaco cinese, e le caratteristiche che gli corrispondono includono creativit\u00e0, onest\u00e0, generosit\u00e0, ambizione e velocit\u00e0 nelle decisioni.\nNel mondo induista il ratto \u00e8 la cavalcatura di Ganesha, e generalmente considerato con rispetto o addirittura devozione. Nella citt\u00e0 indiana di Deshnoke, per esempio, \u00e8 diffuso un particolare culto dei ratti, visti come la reincarnazione dei Sadhu, i santi della religione ind\u00f9. I fedeli offrono cibo a questi animali, e considerano una benedizione poter mangiare a loro volta cibo toccato dai ratti."}
{"id": "572468", "revid": "63756", "url": "https://it.wikipedia.org/wiki?curid=572468", "title": ".gg", "text": ".gg \u00e8 il dominio di primo livello nazionale (ccTLD) assegnato a Guernsey."}
{"id": "572469", "revid": "1543377", "url": "https://it.wikipedia.org/wiki?curid=572469", "title": ".gh", "text": ".gh \u00e8 il dominio di primo livello nazionale (ccTLD) assegnato al Ghana."}
{"id": "572470", "revid": "125460777", "url": "https://it.wikipedia.org/wiki?curid=572470", "title": "Bicameralismo perfetto", "text": "Il bicameralismo perfetto o paritario \u00e8 una forma di bicameralismo in cui il potere legislativo viene esercitato da due camere rappresentative legislative paritarie (stessi compiti, gli stessi poteri derivanti dalla stessa rilevanza costituzionale).\nL'espressione \u00e8 per\u00f2 spesso usata impropriamente per descrivere unicamente il modo in cui le leggi vengono approvate: questo \u00e8 limitativo, il termine \"bicameralismo perfetto\" fa riferimento a tutte le funzioni delle camere rappresentative, non solo alla funzione legislativa.\nStati con un bicameralismo perfetto sono l'Italia, la Svizzera e gli Stati Uniti d'America, dove per\u00f2 le Camere hanno alcune prerogative differenziate. Esempi invece di Stati con bicameralismo imperfetto, sono Regno Unito, Spagna, e Germania.\nNel mondo.\nItalia.\nIn Italia, la Camera dei deputati e il Senato della Repubblica hanno gli stessi poteri e le stesse funzioni di attribuzione costituzionale. Vi sono comunque alcune differenze di composizione e di funzione tra Camera dei deputati e Senato della Repubblica.\nTali differenze tecniche non intaccano le funzioni e le prerogative delle Camere a norma di Costituzione.\nDopo l'entrata in vigore della Costituzione, in ambito accademico, politico e del dibattito pubblico in diverse occasioni sono state avanzate delle proposte per differenziare le funzioni di Camera e Senato. Nel 1983 il Parlamento costitu\u00ec una Commissione bicamerale per le riforme istituzionali, presieduta dall'onorevole Aldo Bozzi (PLI): la proposta di riforma da esso elaborata non fu tuttavia portata dalle Camere in discussione. Nel 1997 fu costituita una nuova Commissione bicamerale, presieduta da Massimo D'Alema (PDS), che abbozz\u00f2 una proposta per il superamento del bicameralismo paritario, sulla quale per\u00f2 non si trov\u00f2 il necessario consenso tra le forze politiche. \nNel 2005 il Parlamento italiano approv\u00f2 a maggioranza assoluta una riforma costituzionale, proposta del Governo Berlusconi III, che prevedeva, oltre al resto, il superamento del bicameralismo paritario: sottoposta a referendum confermativo nel giugno 2006, essa non fu per\u00f2 confermata dal voto popolare. Analoga sorte ebbe la riforma costituzionale del 2016, promossa dal governo Renzi, anch'essa tendente al superamento del bicameralismo paritario: dopo l'approvazione delle Camere a maggioranza assoluta, fu sottoposta a referendum confermativo nel dicembre 2016, ma venne respinta dal voto popolare.\nStati Uniti d'America.\nL'articolo 1 della Costituzione degli Stati Uniti d'America stabilisce che \" \"Tutte le competenze legislative qui previste saranno conferite a un Congresso degli Stati Uniti, composto da un Senato e da una Camera dei Rappresentanti\" \" pertanto entrambe le camere hanno pari dignit\u00e0 nel processo legislativo il quale \u00e8 obbligatoriamente (o necessariamente) bicamerale. Il sistema bicamerale perfetto statunitense adotta per\u00f2 alcune differenziazioni di prerogative tra le Camere, infatti:\nSpetta solo al Senato degli Stati Uniti: (Articolo II, Sezione 2 della Costituzione)\nSpetta solo alla Camera dei Rappresentanti:\nTutte le altre leggi sono per\u00f2 approvate con bicameralismo perfetto tra Camera e Senato. Inoltre anche le leggi di spesa sono, sebbene di iniziativa della sola Camera, esaminate con sistema bicamerale.\nSvizzera.\nIn Svizzera il Parlamento (Assemblea Federale) \u00e8 composta dal Consiglio Nazionale e dal Consiglio degli Stati. Sia il Consiglio Nazionale, che rappresenta la nazione nella sua interezza, che il Consiglio degli Stati, che rappresenta i singoli Cantoni, esercitano collettivamente il potere legislativo, approvando nello stesso testo le leggi federali.\nSe il Consiglio nazionale e il Consiglio degli Stati non trovano l'accordo su un testo comune nel corso della prima trattazione, si avvia una procedura di appianamento delle divergenze, in cui l'oggetto viene palleggiato avanti e indietro da una camera all'altra. Se dopo tre passaggi non si raggiunge il consenso, entra in campo la conferenza di conciliazione.\nInoltre le Camere eleggono in seduta comune ogni quattro anni il governo della Svizzera e il Presidente della Confederazione."}
{"id": "572471", "revid": "339392", "url": "https://it.wikipedia.org/wiki?curid=572471", "title": "Lavoisier", "text": ""}
{"id": "572472", "revid": "6923", "url": "https://it.wikipedia.org/wiki?curid=572472", "title": "Charles-Andr\u00e9 Merda", "text": "Biografia.\nSemplice gendarme della Guardia nazionale francese, comp\u00ec una brillante carriera militare grazie al colpo di pistola che, la notte tra il 27 e il 28 luglio 1794 (il 9-10 termidoro secondo il calendario rivoluzionario), fracass\u00f2 la mascella di Robespierre nell'attacco all'H\u00f4tel de Ville, dove si trovavano lo stesso Robespierre, suo fratello minore Augustin e altri nemici della Convenzione. La ferita che provoc\u00f2 al leader giacobino fu di notevoli dimensioni, tanto che il giorno successivo, il 10 termidoro, Robespierre venne trascinato alla ghigliottina ormai moribondo e con una vistosa fasciatura al volto. Alcuni storici ritengono che non sia da scartare l'ipotesi del tentato suicidio, ma da recenti studi, eseguiti sul calco del volto di Robespierre, sembra molto improbabile tale ipotesi, dal momento che \u00e8 stato scoperto che il colpo di pistola che colp\u00ec l'Incorruttibile part\u00ec da una distanza di circa due metri.\nDurante il Primo Impero, Napoleone lo promosse colonnello e Barone dell'Impero, e il suo cognome fu cambiato in \"M\u00e9da\". Ferito gravemente durante la battaglia della Moscova, spir\u00f2 il giorno seguente, dopo essere stato promosso a generale sul letto di morte."}
{"id": "572473", "revid": "15756", "url": "https://it.wikipedia.org/wiki?curid=572473", "title": "Gianni e Pinotto contro l'uomo invisibile", "text": "Gianni e Pinotto contro l'uomo invisibile (\"Bud Abbott Lou Costello Meet the Invisible Man\") \u00e8 un film del 1951 con la coppia Bud Abbott e Lou Costello nei panni di Gianni e Pinotto.\nIl film \u00e8 il terzo della serie di sette film dove Gianni e Pinotto incontrano personaggi del cinema horror. Il primo \"incontro\" fu con Frankenstein ne \"Il cervello di Frankenstein\". Fu seguito da \"Gianni e Pinotto e l'assassino misterioso\", interpretato da Boris Karloff. Dopodich\u00e9 vennero l'uomo invisibile, \"Kidd il pirata\", \"Gianni e Pinotto contro il dr. Jekyll\", \"Il mistero della piramide\" ed infine \"Abbott and Costello Meet the Keystone Kops\".\nGli effetti speciali per questo film furono creati da David Horsley, che lavor\u00f2 anche ne \"Il ritorno dell'uomo invisibile\", \"La donna invisibile\" e \"Joe l'inafferrabile\".\nTrama.\nGianni e Pinotto si laureano come investigatori privati (anche se la laurea di Pinotto viene comprata dal suo compagno) e aprono uno studio insieme. Il primo giorno di lavoro arriva un uomo che corrisponde alla descrizione di un pugile ricercato dalla polizia, di nome Tommy Nelson. Pinotto si tira subito indietro per non avere niente a che fare con quell'uomo mentre Gianni sostiene che se fosse veramente il colpevole non si rivolgerebbe ad una coppia di detective. Tommy li accompagna a casa sua e li fa attendere nell'ingresso mentre lui, la sua ragazza ed un dottore vanno in un laboratorio. Qui Tommy assiste ad un esperimento del dottore che fa diventare invisibile una cavia iniettandole un siero di sua invenzione. Tommy pensa che quello sia l'unico modo per sfuggire alla polizia che sta per arrivare a casa sua e prega il dottore di farlo diventare invisibile. Il dottore si rifiuta categoricamente per due motivi: il primo \u00e8 che non ha ancora trovato il siero per far tornare visibili, il secondo \u00e8 che a lungo andare l'essere invisibile potrebbe rendere la gente pazza.\nTommy riesce con un espediente a far uscire la sua ragazza e il dottore dalla stanza e si inietta il siero dopodich\u00e9 esce da una porta secondaria. Pinotto vede Tommy diventare invisibile pian piano e quando lo racconta alla polizia viene condotto da uno psichiatra. Neanche Gianni crede al suo compagno ma deve cambiare opinione quando lo \"vede\" con i suoi occhi. In questo secondo incontro Tommy spiega come stanno le cose: il suo manager si era accordato per far perdere a Tommy un incontro di boxe contro un certo Rocky Hanlon in cambio di una discreta somma di denaro, ma Tommy ha vinto comunque l'incontro. Dopo il match il manager \u00e8 stato ucciso nello spogliatoio e un poliziotto corrotto ha sostenuto che l'unico ad andare era stato Tommy Nelson.\nOra Tommy ha bisogno dell'aiuto dei due detective per dimostrare la sua innocenza. Pinotto, grazie all'aiuto di Tommy, riesce a far credere a tutti di essere un grande pugile e organizza un match proprio contro Rocky. Anche in questo caso gli viene offerta una somma di denaro per perdere al quinto round che lui accetta. Pinotto ovviamente \u00e8 d'accordo con Tommy e non ha intenzione di perdere mentre Gianni cerca di convincerlo a farsi sconfiggere per evitare di essere ucciso in quanto suo manager. Il match va come Nelson aveva programmato e riesce a far vincere Pinotto. Dopo l'incontro arrivano dei sicari nello spogliatoio ma grazie all'aiuto di Nelson vengono uccisi. Rocky e il suo manager vengono arrestati e cadono tutte le accuse nei confronti di Tommy. Grazie ad una trasfusione di sangue (quello di Pinotto) torna anche visibile."}
{"id": "572475", "revid": "984922", "url": "https://it.wikipedia.org/wiki?curid=572475", "title": ".gi", "text": ".gi \u00e8 il dominio di primo livello nazionale (ccTLD) assegnato a Gibilterra."}
{"id": "572479", "revid": "1543377", "url": "https://it.wikipedia.org/wiki?curid=572479", "title": ".gl", "text": ".gl \u00e8 il dominio di primo livello nazionale (ccTLD) assegnato alla Groenlandia.\nGoogle Shortener.\nGoogle Shortener era l'applicazione a sorgente chiuso e proprietario di Google per generare URL brevi a partire da un URL avente dominio di primo livello su Google. Il nuovo URL veniva \"memorizzato\" da Google e reindirizzava l'utente all'indirizzo web principale. \nDa aprile 2018 l'applicazione \u00e8 utilizzabile solamente per i gi\u00e0 iscritti ed entro il 2019 si prevede il suo completo abbandono.\nIl sito in questione \u00e8 \"goo.gl\", il servizio di Google che permette di convertire lunghi indirizzi web in brevi URL."}
{"id": "572483", "revid": "984922", "url": "https://it.wikipedia.org/wiki?curid=572483", "title": ".gm", "text": ".gm \u00e8 il dominio di primo livello nazionale (ccTLD) assegnato al Gambia."}
{"id": "572484", "revid": "123885704", "url": "https://it.wikipedia.org/wiki?curid=572484", "title": "Maurizio Merli", "text": "Biografia.\nGli esordi.\nFormatosi all'Accademia d'arte drammatica, fu giovane interprete di fotoromanzi per la rivista \"Grand Hotel\", quando debutt\u00f2 nel cinema nel 1963, come comparsa ne \"Il Gattopardo\" di Luchino Visconti. Dopo altre parti in pellicole minori e nel teatro di rivista con Carlo Dapporto (\"I trionfi\", 1964), inizi\u00f2 la carriera nelle produzioni televisive in \"I grandi camaleonti\" (per la regia di Edmo Fenoglio, 1964), pur continuando la recitazione teatrale (nel 1968 partecipa all\"'Orlando furioso\" di Luca Ronconi). La grande notoriet\u00e0 tra il pubblico per\u00f2 giunge con la partecipazione come protagonista nello sceneggiato televisivo \"Il giovane Garibaldi\" di Franco Rossi (1974).\nIcona del poliziottesco.\nMerli divenne negli anni settanta uno degli attori pi\u00f9 noti del genere poliziottesco, con film come \"Roma violenta\", \"Roma a mano armata\", \"Napoli violenta\", \"Il cinico, l'infame, il violento\", \"Poliziotto sprint\" e \"Da Corleone a Brooklyn\". Il suo esordio nel genere avvenne nel 1975, quando appunto ottenne la parte del commissario Betti in \"Roma violenta\", diretto da Marino Girolami. Fu proprio il regista a caldeggiarne la scrittura per sostituire Richard Harrison, voluto invece dal produttore. Il protagonista doveva apparire iconograficamente simile a Franco Nero, che aveva ottenuto un grande successo con \"La polizia incrimina, la legge assolve\", tanto che Merli si fece crescere appositamente i baffi, che poi diverranno uno dei suoi marchi di fabbrica. Il film fu un grande successo commerciale, tanto da incassare oltre due miliardi di lire e diventare il venticinquesimo incasso nella stagione cinematografica in Italia.\nAlto, biondo, atletico e baffuto, Merli interpretava personaggi di duri poliziotti in rivolta contro l'ingiustizia e il lassismo della legge e dei magistrati. Numerose scene acrobatiche e pericolose di alcuni film furono girate direttamente da lui senza avvalersi di controfigure. La sovrapposizione tra attore e personaggio portato sullo schermo fu, nel caso di Merli, tanto profonda da essere considerato il \"commissario di ferro\" per antonomasia. Molti saranno i suoi successi nella seconda met\u00e0 degli anni settanta, spesso guidato con maestria dai registi Umberto Lenzi e Stelvio Massi.\nIl declino.\nCol finire degli anni settanta anche il genere poliziottesco entr\u00f2 in crisi e per Merli divenne difficile ritagliarsi altri spazi nel mondo del cinema italiano, tanto che il suo tentativo di cimentarsi in un altro genere, con lo spaghetti-western \"Mannaja\" di Sergio Martino, si rivel\u00f2 un fallimento.\nA partire dall'inizio degli anni ottanta, ormai emarginato da una critica cinematografica ostile, aveva partecipato solo ad alcune trasmissioni televisive d'intrattenimento, tra cui una partecipazione al programma di Pippo Baudo \"Festival\", su Canale 5, insieme al duo comico Zuzzurro e Gaspare e, nell'agosto 1988, al programma di Marco Columbro \"Tra moglie e marito VIP\". Pi\u00f9 rilevante lo spettacolo \"Crazy Boat\" in nove puntate andato in onda su Rai 2 nell'estate del 1986. Nell'ultimo anno di vita fu ospite frequente del programma televisivo \"Il gioco dei 9\", condotto da Raimondo Vianello su Canale 5, e nel programma di Rai 1 \"Domani sposi\", condotto da Giancarlo Magalli, dove si present\u00f2 con tutta la famiglia. La sua ultima apparizione in un lungometraggio sar\u00e0 nel 1987 nel film \"Tango blu\", scritto e diretto da Alberto Bevilacqua, anche produttore insieme allo stesso Merli. \nLa morte improvvisa.\nIl 10 marzo 1989 a Roma, mentre stava giocando a tennis al circolo \"Casetta bianca\" sulla via Cassia con un amico e sotto gli occhi della figlia, l'attore fu colto da un infarto: sia pur prontamente soccorso e trasportato all'ospedale \"Villa San Pietro\" vi giunse gi\u00e0 privo di vita. Mor\u00ec cos\u00ec, a 49 anni, proprio quando si stava prospettando la possibilit\u00e0 di tornare a recitare nuovamente nel ruolo del commissario di polizia. \u00c8 sepolto nel cimitero di Poggio Catino (RI), paese dove amava trascorrere le vacanze e il tempo libero con la famiglia.\nDoppiatori italiani.\nNonostante fosse italiano, Merli fu doppiato da:\nA partire dal film \"Poliziotto sprint\" inizi\u00f2 a doppiarsi da solo."}
{"id": "572486", "revid": "984922", "url": "https://it.wikipedia.org/wiki?curid=572486", "title": ".gn", "text": ".gn \u00e8 il dominio di primo livello nazionale (ccTLD) assegnato alla Guinea."}
{"id": "572487", "revid": "254059", "url": "https://it.wikipedia.org/wiki?curid=572487", "title": "Fernando Francesco d'Avalos", "text": "Biografia.\nCome nobile del partito aragonese di Napoli, sostenne Ferdinando II d'Aragona nelle sue campagne militari in Italia.\nPoi, come generale della Corona spagnola, partecip\u00f2 alle Guerre Italiane. Fu comandante in capo dell'esercito imperiale (Asburgico) in Italia durante le guerre tra gli Asburgo di Spagna e dell'Impero e i Valois di Francia e sconfisse i francesi alla battaglia della Bicocca e a quella decisiva di Pavia.\nNel 1512 comand\u00f2 un reparto di cavalleria leggera nella battaglia di Ravenna dove fu ferito e preso prigioniero dai francesi. Grazie all'intervento di uno dei pi\u00f9 eminenti generali dell'esercito francese, l'italiano Gian Giacomo Trivulzio, che gli era parente per via di matrimonio, gli fu concesso di riscattarsi per 6.000 ducati, e fu rilasciato alla fine della guerra della Lega Santa.\nComand\u00f2 la fanteria spagnola nella Battaglia de La Motta, o di Vicenza il 7 ottobre 1513. Fu in quell'occasione che chiese ai suoi uomini di preoccuparsi di calpestarlo prima dei nemici se fosse caduto. Dalla battaglia di Vicenza del 1513 fino a quella della Bicocca il 29 aprile 1522, continu\u00f2 il suo servizio come comandante degli spagnoli come compagno, piuttosto che subordinato, di Prospero Colonna.\nDopo la battaglia della Bicocca, Carlo V nomin\u00f2 Prospero Colonna comandante in capo. D'Avalos, che si consider\u00f2 defraudato, comp\u00ec un viaggio a Valladolid in Spagna, dove si trovava in quel momento l'imperatore, per far valere le sue ragioni. Carlo V, col quale aveva avuto lunghi e confidenziali colloqui, lo convinse a sottostare, per il momento, al comando del Colonna. In questi incontri per\u00f2, egli acquis\u00ec una certa confidenza con Carlo V. La sua origine e le sue simpatie spagnole lo segnalarono come un comandante pi\u00f9 fidato in Italia di quanto lo sarebbe stato un italiano \"puro\".\nQuando Francesco I invase l'Italia nel 1524, D'Avalos fu nominato luogotenente dell'imperatore per respingere l'invasione. Le difficolt\u00e0 del suo ruolo furono enormi, dato che vi era grande malcontento nell'esercito, che era molto sotto-pagato. La tenacia, la pazienza e il tatto di D'Avalos trionfarono su ogni ostacolo. La sua influenza sulle truppe dei veterani spagnoli e sui mercenari tedeschi ne garant\u00ec la fedelt\u00e0 durante il lungo assedio di Pavia.\nIl 24 febbraio 1525 sconfisse e prese prigioniero Francesco I con un brillante attacco durante la battaglia di Pavia, dove combatt\u00e9 anche suo cugino Alfonso III d'Avalos. Il piano di D'Avalos fu notevole per l'audacia e la perizia dimostrate nell'annientamento della cavalleria pesante francese attuato con degli assalti sui fianchi di archibugieri e cavalleria leggera. Si crede per\u00f2 che egli non fu soddisfatto del trattamento ricevuto dall'imperatore e Girolamo Morone, segretario del Duca di Milano, lo contatt\u00f2 con un progetto per cacciare dall'Italia i francesi, gli spagnoli e i tedeschi e ottenere per s\u00e9 il trono. D'Avalos potrebbe essere stato tentato, ma nei fatti si comport\u00f2 lealmente, rifer\u00ec dell'offerta a Carlo V e mise in prigione Morone. La sua salute, comunque aveva cominciato a peggiorare per gli sforzi e le ferite e mor\u00ec di tisi a Milano pochi giorni dopo essere stato nominato governatore della citt\u00e0 tra la una e le due di notte del 3 dicembre 1525.\nMatrimonio.\nAll'et\u00e0 di sei anni Fernando, fu promesso in sposo a Vittoria Colonna, figlia del generale Fabrizio Colonna e di Agnese di Montefeltro, e il matrimonio fu celebrato ad Ischia il 27 dicembre 1509.\nNonostante la sua nascita a Napoli, Francesco D'Avalos si consider\u00f2 sempre spagnolo, oltre all\u2019italiano parl\u00f2 sempre e pi\u00f9 spesso lo spagnolo, talvolta pure con sua moglie, e si circond\u00f2 sempre di soldati e ufficiali spagnoli, o italo-spagnoli.\nLa sua considerazione degli italiani, ad esclusione dei napoletani e dei siciliani inquadrati a fianco degli spagnoli nei temuti tercios, come combattenti fu scarsa e la espresse apertamente.\nEgli fu quinto marchese di Pescara e terzo della famiglia d'Avalos. Non ebbe figli il suo titolo pass\u00f2 al cugino, il secondo marchese del Vasto Alfonso III d'Avalos, che si distinse anch'egli come generale imperiale.\nFernando Francesco \u00e8 ricordato a Pescara con delle epigrafi, realizzate nel 1949, in una delle quattro testate del nuovo ponte Risorgimento, che collega piazza Unione al corso Vittorio Emanuele, insieme ad altri personaggi della storia di Pescara, come la moglie Vittoria Colonna, Muzio Attendolo Sforza e Gian Girolamo II Acquaviva.\nBiografie.\nUn capitolo delle \"Vitae\" di Paolo Giovio \u00e8 a lui dedicato: \"Se noi volessimo mettere insieme tutte le onorate virt\u00f9 del corpo e dell'animo delle cose da lui fatte, egli senza ombra di dubbio supererebbe tutti i suoi uguali e i valorosi capitani che lo hanno preceduto per lode di combattente\"."}
{"id": "572489", "revid": "1345938", "url": "https://it.wikipedia.org/wiki?curid=572489", "title": "Thai Airways International", "text": "La Thai Airways International Public Company Limited () \u00e8 la compagnia di bandiera della Thailandia che opera voli locali, regionali ed intercontinentali con il marchio commerciale Thai.\nCostituita nel 1988, la compagnia aerea ha la sua sede principale in Vibhavadi Rangsit Road a Bangkok. L'hub principale della compagnia \u00e8 l'Aeroporto Internazionale di Bangkok-Suvarnabhumi. La compagnia aerea detiene una partecipazione del 15,9% di Nok Air e, nel 2012, ha lanciato un vettore regionale con il nome Thai Smile.\nThai Airways \u00e8, insieme ad Air Canada, Lufthansa, Scandinavian Airlines e United Airlines, membro fondatore di Star Alliance. La compagnia \u00e8 posseduta al 51% dal Ministero delle Finanze Tailandese, e il 47% delle sue azioni \u00e8 quotato nella Borsa Thailandese.\nSkytrax ha spesso inserito la Thai tra le 10 migliori compagnie del mondo, premiandola con una valutazione di 4 stelle.\nStoria.\nFondata nel 1\u00ba maggio 1910, esord\u00ec nel 1960 come Thai Airways International, compartecipata al 30% di Scandinavian Airlines System (SAS) assieme alla compagnia thailandese Thai Airways Company. Il primo volo avvenne il primo maggio del 1960 ad opera di un Douglas DC-6B.\nInizialmente parte del personale, compresi piloti, appartenevano alla SAS, ma gi\u00e0 dal 1966 il personale Thai cominci\u00f2 a rimpiazzare quello straniero. Nell'aprile del 1977 il governo thailandese compr\u00f2 le restanti quote appartenenti alla SAS acquisendo completamente la compagnia.\nLa flotta iniziale con cui la compagnia inizi\u00f2 ad operare i suoi primi undici voli era composta da tre Douglas DC-6B a cui si un\u00ec nel 1962 un Convair 990 Coronado. Nel 1964 un Caravelle SE-210 entra a far parte della flotta, seguito poi da altri 5 nel 1966. Nel 1970 Douglas DC-8 e DC-9 vennero acquistati, mentre l'anno successivo venne inaugurato il primo volo intercontinentale unendo Bangkok con Sydney. Nel 1973 vennero lanciate le rotte per Londra e Francoforte, mentre a Roma arriv\u00f2 nel 1974.\nCon l'aumento considerevole di traffico nel 1978 vennero acquistati Airbus 300-B4 e McDonnell Douglas DC-10-30. Nel 1979 oltre ad ulteriori Airbus A300 si unirono alla flotta 2 Boeing 747-200 con cui Thai pot\u00e9 operare voli verso l'Europa senza scalo, mentre all'inizio degli anni '80 cominci\u00f2 ad operare anche verso il Nord America, prima verso Los Angeles e poi Seattle. Nel 1988 la \"Thai\" e la \"Thai Airways Company\" si unirono, e cos\u00ec facendo la \"Thai\" cominci\u00f2 a gestire anche i voli domestici, effettuati precedentemente dall'altra compagnia.\nNel 1990 si un\u00ec alla flotta il primo Boeing 747-400 e nel 1994 la compagnia venne formalmente registrata come \"Thai Airways International Public Company Limited\". Un primo Boeing 777-200, il primo al mondo motorizzato con i motori Rolls Royce Trent 800, arriv\u00f2 presso la compagnia nel 1996. Nel 2004 la \"Thai\" acquisisce il 39% delle azioni della compagnia low cost \"Nok Air\".\nTradizionalmente utilizza la scritta \"Thai\" nella livrea di tutti i propri aeromobili. Come Singapore Airlines, Thai offre alcuni dei voli senza scalo pi\u00f9 lunghi in commercio, da New York e Los Angeles verso Bangkok.\nNel 2018, Thai Airways ha trasportato 24,3 milioni di passeggeri, con una diminuzione annua del -1%.\nDestinazioni.\nThai Airways, a febbraio 2020, serve 71 destinazioni in 34 paesi tra America, Asia, Europa e Oceania.\nFlotta.\nLa flotta di Thai Airways, a febbraio 2020, ha un'et\u00e0 media di 10,5 anni ed \u00e8 composta dai seguenti aeromobili:\nFlotta storica.\nNel corso degli anni Thai Airways ha operato con i seguenti modelli di aeromobili:\nProgramma fedelt\u00e0.\nRoyal Orchid Plus \u00e8 il programma frequent flyer di Thai Airways, che offre ai soci la possibilit\u00e0 di accumulare miglia quando volano con Thai, con i partner Star Alliance e con un\u2019ampia serie di altri partner finanziari e di viaggio. Le miglia Royal Orchid Plus vengono accumulate in base alla classe di viaggio acquistata. Oltre 3 milioni di persone hanno sottoscritto l'abbonamento. Ci sono quattro livelli nel programma Royal Orchid Plus: \"Member\", \"Silver,\" \"Gold\" e \"Platino\", a seconda delle miglia guadagnate in un anno solare. Le miglia possono inoltre essere riscattate per viaggi aerei premio e upgrade con THAI e con i partner Star Alliance, per soggiorni in hotel e per premi lifestyle e promozionali.\nServizi.\nLounges.\nThai Airways offre ai suoi clienti vari servizi all'interno delle sue meravigliose Lounges. Esse si dividono in tre categorie in base agli aeroporti nel quale sono presenti: \"Royal First Lounge\", \"Royal Silk Lounge\" e \"Royal Orchid Lounge\". All'interno delle lounges \u00e8 possibile gustare pasti preparati al momento, collegarsi al Wi-Fi disponibile gratuitamente, soggiornare all'interno di camere private dotate di letti e docce, consultare ricche collezioni di riviste e contenuti multimediali, e godere di rilassanti massaggi orientali offerti dalla Spa.\nCabina.\nGli aerei della Thai Airways operano con una configurazione di cabina a tre classi: Economy Class, Royal Silk Class e Royal First Class.\nRoyal First Class.\nI sedili Royal First Class di Thai, prodotti da B/E Aerospace, furono introdotti con l'arrivo dell'Airbus A340-600. La Royal First Class, disponibile esclusivamente sugli Airbus A380 e su alcuni Boeing 747-400, offre delle suite semi-private larghe 67 cm (26,5 pollici) e lunghe circa 205 cm (80,7 pollici). I sedili, trasformabili in letti completamente piatti, includono una funzione massaggiante oltre ad un pouf, un armadio personale, un vano portaoggetti e uno schermo in alta definizione da 23 pollici (58 cm). Inoltre all'interno della suite \u00e8 disponibile un kit con tutti gli accessori utili per il volo.\nRoyal Silk Class.\nLa Royal Silk Class \u00e8 disponibile sull'intera flotta di Thai. I sedili con design a conchiglia angolata sono convertibili in letti perfettamente piatti larghi circa 55 cm (21,6 pollici), e includono un comodo poggiapiedi, un vano portaoggetti e uno schermo personale da 17 pollici (43 cm).\nEconomy Class.\nL'Economy Class di Thai \u00e8 disposta in una configurazione 3-3-3. I sedili sono larghi 45 cm (18 pollici) e hanno una distanza l'uno dall'altro di 86 cm (34 pollici). Tutti i sedili sono dotati di touchscreen da 10,6 pollici (27 cm).\nNel 2018, Thai Airways \u00e8 stata premiata da Skytrax come World's Best Economy Class.\nIntrattenimento in volo.\nIl sistema di intrattenimento in volo di Thai Airways offre a tutti i passeggeri, tramite schermi personali AVOD, pi\u00f9 di 1000 ore di film, programmi TV, musica a giochi. La compagnia aerea offre inoltre a tutti i suoi passeggeri la rivista di bordo \"Sawasdee\".\nThai Airways, attraverso il servizio Thai Sky Connect, offre ai propri passeggeri la possibilit\u00e0 di acquistare pacchetti Wi-Fi per restare sempre collegati al mondo di internet. Tale servizio \u00e8 disponibile a bordo degli Airbus A380, Airbus A350-900, i Boeing 787 e alcuni Airbus A330-300.\nPasti a bordo.\nThai Airways offre una vasta selezione di cibi e bevande sui suoi voli. I passeggeri possono scegliere tra i piatti della cucina tailandese o quella internazionale, accompagnati da un'ampia scelta di vini, liquori, succhi e bevande calde e fredde.\nAccordi commerciali.\nThai Airways ha siglato accordi di code sharing con le seguenti compagnie aeree:\nIncidenti.\nDi seguito si citano gli incidenti con o senza conseguenze rilevanti a passeggeri ed equipaggio, nonch\u00e9 strutturali del velivolo coinvolto:"}
{"id": "572491", "revid": "1982", "url": "https://it.wikipedia.org/wiki?curid=572491", "title": "Francesco Ferrante d'Avalos", "text": ""}
{"id": "572494", "revid": "1543377", "url": "https://it.wikipedia.org/wiki?curid=572494", "title": ".gp", "text": ".gp \u00e8 il dominio di primo livello nazionale (ccTLD) assegnato a Guadalupa."}
{"id": "572495", "revid": "124363501", "url": "https://it.wikipedia.org/wiki?curid=572495", "title": "Cacteae", "text": "Le Cacteae sono una trib\u00f9 della famiglia delle Cactaceae, la maggiore delle trib\u00f9 della sottofamiglia Cactoideae.\nDescrizione.\nLe Cacteae hanno generalmente forma globoso-cilindrica, anche se non mancano i casi di piante subcolonari.\nPossono essere piante singole o cespitose, ma non formano lunghi rami nella porzione apicale del fusto.\nIl fusto pu\u00f2 essere ricoperto da coste o da tubercoli, questi ultimi in genere disposti in spirali che partono dall'apice vegetativo.\nI fiori, che possono essere dei pi\u00f9 svariati colori, si trovano in posizione apicale o subapicale. Sono di dimensioni medio-piccole rispetto a quelli di altre trib\u00f9. Sono regolari, raramente asimmetrici. Si aprono di giorno.\nL'ovario infero, pu\u00f2 essere ricoperto da scaglie o lanuggine, oppure essere completamente liscio.\nLe areole sono generalmente ovali, a volte con un solco laterale o dimorfiche.\nDistribuzione.\nQueste piante sono tutte originarie del Nuovo Mondo, diffuse in Messico, Stati Uniti, Canada, America centrale, Colombia, Venezuela e nella zona dei Caraibi.\nColtivazione.\nSono tra le piante succulente pi\u00f9 coltivate al mondo, e molte di esse sono facili da far crescere e da far fiorire.\nLe regole base da tener presenti sono un buon drenaggio e innaffiature regolari nel periodo di vegetazione.\nNaturalmente, dato il grande numero di specie e di ambienti in cui esse crescono, le esigenze e la resistenza a particolari fattori quali temperatura, acidit\u00e0 del suolo e luminosit\u00e0, variano moltissimo.\nTassonomia.\nComprende i seguenti generi:"}
{"id": "572496", "revid": "1305772", "url": "https://it.wikipedia.org/wiki?curid=572496", "title": "Erba ragna", "text": "Come erba ragna sono note alcune piante:"}
{"id": "572500", "revid": "110157", "url": "https://it.wikipedia.org/wiki?curid=572500", "title": "Coppa Italia Serie C 2006-2007", "text": "La Coppa Italia di Serie C 2006-2007 \u00e8 stata la ventiseiesima edizione di quella che oggi si chiama Coppa Italia Lega Pro. Il vincitore \u00e8 stato il che si \u00e8 aggiudicato il trofeo per la sua prima volta nella storia battendo il Cuneo nella finale a doppia sfida.\nLa formula.\nVengono ammesse alla competizione tutte le squadre che risultano regolarmente iscritte ad un campionato di Serie C.\nLa competizione si divide in due fasi:\nLa prima fase eliminatoria a gironi.\nSquadre e gironi.\nLe 62 squadre partecipanti al primo turno sono state suddivise in 12 gironi:\nI gironi sono stati sorteggiati come segue:\nLa fase ad eliminazione diretta.\nA questa fase partecipano le 12 squadre vincitrici dei gironi della fase eliminatoria pi\u00f9 20 delle squadre che hanno gi\u00e0 preso parte alla Coppa Italia. Il sorteggio per gli accoppiamenti \u00e8 stato effettuato il 4 ottobre 2006.\nPrimo turno.\n \n \n \n \n \n \n \n \nSecondo turno.\n \n \n \n \nOttavi di finale.\n \n \n \n \nQuarti di finale.\n \n \nSemifinali.\n \nTabellini finale.\nAndata.\nCuneo: Mandrelli, Canini, Fornoni, Damien, Madrigrano, Ferrari (54' Garavelli), Riva, Didu, Longhi (81' Cristini), Taribello (51' Fabbrini), Rossi. All. Bianco.\nFoggia: Marruocco , Moi , Ignoffo, Pagliarulo, D' Alterio, Giordano, Princivalli, Panarelli (58' Chiaretti), Shala , Salgado, Mounard (73' Pecchia). All. D'Adderio.\nRitorno.\nFoggia: Castelli (83' Liccardi), Panarelli, Pagliarulo, Zaccanti, Ignoffo, Shala (66' Quinto), Giordano , Princivalli, Ingrosso, Mounard, Mastronunzio (59' Zagaria). All. D'Adderio.\nCuneo: Mandrelli, Glauda, Fornoni, Damien (50' Chechi), Madrigano, Ferrari, Riva, Cristini (72' Didu ), Longhi, Petrascu (52' Rossi), Iacona. All. Bianco."}
{"id": "572502", "revid": "72396", "url": "https://it.wikipedia.org/wiki?curid=572502", "title": ".gq", "text": ".gq \u00e8 il dominio di primo livello nazionale (ccTLD) assegnato alla Guinea Equatoriale.\nSuccessivamente, nel 2014, grazie ad un accordo interno con la Guinea Equatoriale, Freenom rese disponibile in modo gratuito questo ccTLD."}
{"id": "572503", "revid": "63945", "url": "https://it.wikipedia.org/wiki?curid=572503", "title": "Roberto III di Artois", "text": ""}
{"id": "572507", "revid": "339392", "url": "https://it.wikipedia.org/wiki?curid=572507", "title": "Al Yankovic", "text": ""}
{"id": "572508", "revid": "30909", "url": "https://it.wikipedia.org/wiki?curid=572508", "title": "Onda energetica", "text": ""}
{"id": "572509", "revid": "309289", "url": "https://it.wikipedia.org/wiki?curid=572509", "title": "\u00cbmca", "text": "La \u00cbmca ( o \u0401\u043c\u0446\u0430) \u00e8 un fiume della Russia europea settentrionale, affluente di sinistra della Dvina settentrionale. Scorre nell'Oblast' di Arcangelo, nei rajon Pleseckij e Cholmogorskij, e nel distretto della citt\u00e0 di Mirnyj.\nDescrizione.\nNasce nella parte nord-occidentale dell'oblast' di Arcangelo, dalla confluenza dei fiumi Re\u017ema e Krestovaja in un luogo piuttosto paludoso, a 4\u00a0km di distanza dal corso del fiume Onega. Scorre con direzione nord-orientale prima di confluire nel basso corso della Dvina settentrionale in un suo canale laterale. \u00c8 navigabile per 25\u00a0km a monte della foce. Ha una lunghezza di 188\u00a0km, il suo bacino \u00e8 di 14\u00a0100\u00a0km\u00b2.\nIl corso inferiore del fiume \u00e8 piuttosto popolato: ci sono pi\u00f9 di 20 villaggi in 68\u00a0km. Il pi\u00f9 grande di questi \u00e8 Emeck.\nIl principale affluente del fiume \u00e8 la Mechren'ga, che confluisce dalla destra idrografica, seguono: T\u00ebrpa (lungo 114\u00a0km) e Vajmyga (152\u00a0km) provenienti dalla sinistra."}
{"id": "572510", "revid": "834", "url": "https://it.wikipedia.org/wiki?curid=572510", "title": "Tv Sorrisi e Canzoni", "text": ""}
{"id": "572511", "revid": "1543377", "url": "https://it.wikipedia.org/wiki?curid=572511", "title": ".gs", "text": ".gs \u00e8 il dominio di primo livello nazionale (ccTLD) assegnato a Georgia del Sud e Isole Sandwich Australi."}
{"id": "572512", "revid": "828781", "url": "https://it.wikipedia.org/wiki?curid=572512", "title": "John Steiner", "text": "Biografia.\nDapprima attore teatrale e televisivo, si trasfer\u00ec in Italia negli anni sessanta, dove fu ingaggiato per recitare una parte nel film \"Tepepa\". Qui ebbe una lunga e fortunata carriera di caratterista in vari film di genere, fra cui spaghetti-western e poliziotteschi, interpretando spesso personaggi inquietanti. Nel 1991 Steiner si ritir\u00f2 dal cinema e si trasfer\u00ec a Los Angeles negli Stati Uniti, dove divenne un agente immobiliare."}
{"id": "572515", "revid": "767487", "url": "https://it.wikipedia.org/wiki?curid=572515", "title": ".gt", "text": ".gt \u00e8 il dominio di primo livello nazionale (ccTLD) assegnato al Guatemala."}
{"id": "572517", "revid": "237161", "url": "https://it.wikipedia.org/wiki?curid=572517", "title": "Krimml", "text": "Krimml \u00e8 un comune austriaco di 833 abitanti nel distretto di Zell am See, nel Salisburghese.\n\u00c8 l'unico comune del Salisburghese a confinare con l'Italia, col comune di Predoi.\nNel 1939 stato soppresso ad accorpato a Wald im Pinzgau per costituire il nuovo comune di Krimml-Wald, disciolto nel 1945 quando i due comuni riacquistarono l'autonomia amministrativa.\nGeografia fisica.\nKrimml sorge all'estremit\u00e0 occidentale del Salisburghese, a valle del Gerlospass. Tra i confini comunali Krimml conta anche quello con il comune italiano di Predoi (provincia di Bolzano), il quale rappresenta l'unico confine diretto del Salisburghese con l'Italia. Il confine passa attraverso la Forcella del Picco.\nLa sorgente del fiume Salzach si trova a nord di Krimml, a un'altitudine di 2 300 m sul livello del mare.\nMonumenti e luoghi d'interesse.\nLe cascate di Krimml (\"Krimmler Wasserf\u00e4lle\") sono tra le pi\u00f9 alte cascate d'Europa e coprono, attraverso tre salti consecutivi, un dislivello di circa 380 metri. Un sentiero permette di risalire tutti tre i salti, arrivando sino in cima.\nGeografia antropica.\nSuddivisioni amministrative.\nIl territorio comunale coincide con l'unico comune catastale (Krimml) e conta 3 localit\u00e0 (tra parentesi la popolazione al 31 ottobre 2011): Hochkrimml (16), Oberkrimml (542) e Unterkrimml (276)."}
{"id": "572523", "revid": "1543377", "url": "https://it.wikipedia.org/wiki?curid=572523", "title": ".gu", "text": ".gu \u00e8 il dominio di primo livello nazionale (ccTLD) assegnato a Guam."}
{"id": "572528", "revid": "984922", "url": "https://it.wikipedia.org/wiki?curid=572528", "title": ".gw", "text": ".gw \u00e8 il dominio di primo livello nazionale (ccTLD) assegnato alla Guinea-Bissau."}
{"id": "572529", "revid": "2812", "url": "https://it.wikipedia.org/wiki?curid=572529", "title": "Thai Airways", "text": ""}
{"id": "572530", "revid": "212348", "url": "https://it.wikipedia.org/wiki?curid=572530", "title": "Statue stele", "text": "Le statue stele (o statue-menhir) sono monumenti in pietra, di tipo antropomorfo, che rientrano nel fenomeno del megalitismo, comune alle popolazioni pre-protostoriche dell'Europa a partire dal III millennio a.C..\nLe statue-stele sono presenti in molteplici culture europee, dall'Europa centro-orientale sino alla Spagna, nell'arco alpino (da Aosta al Trentino), oltre che in Corsica e in Sardegna. Nella penisola italiana le statue-stele pi\u00f9 antiche sono localizzate in un'area al confine tra Liguria e Toscana, in Lunigiana, oltre che in Puglia settentrionale.\nSimbologia.\nLe statue stele raffigurano con tratti sempre stilizzati uomini, nella loro funzione di guerrieri e quindi armati con pugnale e, a volte punte di lancia, o donne, caratterizzate costantemente dalla presenza dei seni e, a volte, di ornamenti. Nelle statue-stele non viene data importanza ai tratti somatici del volto, spesso solamente accennati o resi con astratti grafismi (volto a T, tipico delle stele lunigianesi e delle stele corse e sarde), n\u00e9 ad altre parti del corpo, tanto che spesso sono omesse le braccia e i piedi sono rappresentati solo in rarissimi (e pi\u00f9 tardi) esemplari.\nLa funzione dei monumenti pi\u00f9 antichi \u00e8 ancora oggetto di dibattito tra gli studiosi: le opinioni pi\u00f9 accreditate individuano nella statua-stele la rappresentazione di divinit\u00e0 o di antenati eroizzati, con scopo propiziatorio nei confronti della comunit\u00e0. I luoghi di rinvenimento suggeriscono che i monumenti fossero collocati in un'area sacra, al di fuori sia di abitati che di necropoli, in una sorta di santuari all'aperto o in radure boschive. Per contro, a partire dalla fine dell'et\u00e0 del bronzo, per i ritrovamenti pugliesi \u00e8 attestata la funzione di segnacolo funerario all'interno di aree cemeteriali (stele di Monte Saraceno, stele daunie), mentre per le statue sarde pi\u00f9 recenti (Monte Prama, VII secolo a.C.), si conferma la destinazione santuariale.\nEuropa orientale.\nLe pi\u00f9 antiche statue stele (note come stele Kurgan) mai rinvenute sono quelle della cultura di Jamna, nell'odierna Ucraina, in particolare della \"facies\" di Kemi Oba (Crimea). Da qui pare che questa particolare arte figurativa, legata a nuove ideologie, si diffuse fino a raggiungere l'Europa occidentale.\nIn Europa orientale le statue stele, oltre che in Ucraina, sono particolarmente diffuse nel Caucaso (circa trenta statue), in Moldavia, in Ungheria, in Bulgaria (dove se ne contano circa quaranta) ed in Romania (circa sessanta statue).\nVicino oriente.\nNel Vicino oriente statue stele databili all'et\u00e0 del bronzo sono state rinvenute in Arabia Saudita. Queste statue mostrano alcune similitudini con quelle Kurgan, bench\u00e9 la raffigurazione del capo appaia pi\u00f9 realitistica.\nLe stele antropomorfe rinvenute fino ad ora in Anatolia sembra siano posteriori a quelle di Kemi Oba e si presume che derivino appunto da quelle delle steppe. Un frammento di statua \u00e8 stato scoperto negli strati pi\u00f9 antichi di Troia, conosciuto come \"Troia I\".\nTredici statue stele di uno stile simile a quello delle steppe pontico-caspiche furono scoperte nel 1998 nel centro di Hakk\u00e2ri, una citt\u00e0 del sud-est della Turchia. Vengono datate dagli studiosi ad un periodo compreso fra il XV e il XI secolo a.C. e potrebbero rappresentare i sovrani del regno di Hubushkia.\nItalia.\nRitrovamenti in Lunigiana.\nPer secoli sono state distrutte in quanto ritenute divinit\u00e0 pagane e non esiste documentazione certa su quante siano state rinvenute fino al XVIII secolo. La prima statua stele giunta fino a noi venne rinvenuta nel 1827 in localit\u00e0 Nov\u00e0, nel territorio comunale di Zignago, in provincia della Spezia. \nNel 1886 due piccole stele rettangolari vennero ritrovate dodici metri sotto il livello del mare nel Golfo della Spezia, andate poi sfortunatamente perdute. \n&lt;br&gt;Nel 1905 avvenne a Pontevecchio, nel comune di Fivizzano e precisamente in localit\u00e0 Bocciari, il ritrovamento pi\u00f9 copioso di numero nove statue stele. La scoperta avvenne da parte di un contadino che stava dissodando un pianoro per ridurlo a coltura. La particolarit\u00e0 subito rivelata fu che erano posizionate in fila, in ordine di altezza, e con la faccia rivolta verso l'est, verso il sole levante o comunque verso il Monte Sagro. Le statue stele di Pontevecchio sono classificate fra le pi\u00f9 antiche e quindi del \"Gruppo A\".\n&lt;br&gt;Gli ultimi ritrovamenti di statue stele risalgono al 2006 nel comune di Mulazzo. Esse si collocano fra la tarda preistoria e l'arrivo degli Etruschi, in un periodo storico che va presumibilmente dal III millennio a.C. al VII secolo a.C.. \nI luoghi delle scoperte interessano principalmente il punto d'incontro del fiume Magra con i torrenti Aulella e Taverone, la zona della selva di Villafranca in Lunigiana, la zona di Sorano a Filattiera e la Lunigiana orientale nei comuni di Fivizzano, Casola in Lunigiana e Minucciano.\nRiassumendo, le statue sono state ritrovate nei territori delle province di La Spezia, Massa-Carrara e Lucca; i tre ritrovamenti relativi alla provincia di Lucca sono avvenuti nella piccola porzione di Lunigiana (comune di Minucciano) appartenente a questo territorio amministrativo.\nAd oggi i reperti riportati alla luce sono circa ottantadue; la maggior parte di questi sono esposti a Pontremoli, nel Museo delle statue stele lunigianesi allestito nel Castello del Piagnaro.\nTipologia e gruppi evolutivi.\nLe statue stele possono essere suddivise in tre gruppi principali, secondo l'evoluzione tecnica e stilistica delle sculture:\nRitrovamenti in Valcamonica.\nLe statue stele ritrovate in Valcamonica sono fino ad ora circa una cinquantina. Scavi archeologici hanno confermato la loro presenza attorno a luoghi di venerazione preistorici, in particolare in varie localit\u00e0 del comune di Ossimo (Asinino-Anv\u00f2ia, Passagr\u00f2p e Pat) ed a Cemmo (Pian delle Greppe).\nI pugnali incisi sulle superfici, di tipo remedelliano, e la forma della lama di asce e alabarde, permettono di approssimare la datazione delle statue stele comune al III millennio a.C.\nRispetto ad altri gruppi di statue stele in Valcamonica tali monumenti non hanno forma umana, ma rappresentano una simbologia formata da animali (cervi, stambecchi, camosci, canidi e suidi), armi (pugnali, alabarde, asce), dischi solari, monili femminili (pendagli a doppia spirale, collari ecc.) e gruppi di figure umane allineate. A volte sono rappresentate anche scene d'aratura e, pi\u00f9 raramente, \"mappe topografiche\".\nRitrovamenti in Sardegna.\nIn Sardegna le statue stele vengono datate intorno al III millennio a.C. (et\u00e0 del rame) e si possono suddividere in due tipi figurativi:\nLe statue stele in Sardegna sono particolarmente diffuse nei dintorni di Laconi.\nRitrovamenti in Trentino-Alto Adige.\nFino ad oggi sono state ritrovate in Trentino-Alto Adige dodici statue-menhir. Di un'altezza compresa fra i 60\u00a0cm e i 2,75 m, sono decorate anche sul lato posteriore: con motivi astratti e armi (pugnali e asce) per quanto riguarda quelle maschili, con gioielli quelle femminili. Proprio queste incisioni hanno permesso di datarle come risalenti all'et\u00e0 del rame. Si sono inoltre rivelate di grande importanza per i recenti studi sulla mummia di Similaun.\nRitrovamenti in Piemonte.\nNel 1997, durante alcuni scavi, a Tina nel Canavese vennero ritrovate le prime due stele in area piemontese. Le due stele sono decorate a strisce orizzontali e una presenta abbozzati i tratti della faccia. Queste stele sono molto simili a quelle ritrovate ad Aosta ed a Sion, in Svizzera, e sono datate all'et\u00e0 del rame (3000-2500 a.C.).\nRitrovamenti in Puglia.\nIn Puglia il fenomeno si registra nel nord della regione (Daunia) e sembra potersi ricondurre ad ambiti temporali ben distinti: ad un momento finale dell'et\u00e0 del rame e al passaggio all'et\u00e0 del bronzo sono ascrivibili le stele di Bovino e Castelluccio dei Sauri (conservate presso il Museo Civico di Bovino), mentre - successivamente - una ripresa di produzioni di statue stele interessa l'area garganica, come testimoniano i ritrovamenti di Monte Saraceno (Mattinata), databili tra la fine dell'et\u00e0 del bronzo e gli inizi dell'et\u00e0 del ferro. Un'ultima produzione protostorica pugliese, che sembra poter essere derivata dalle sculture di Monte Saraceno, \u00e8 quella delle stele daunie del Tavoliere, che si collocano tra la fine dell'VIII e gli inizi del V secolo a.C.. Queste ultime sono esposte nel Museo Nazionale di Manfredonia allestito all'interno del Castello.\nRitrovamenti in Valle d'Aosta e Svizzera.\nImportanti i siti megalitici di Sion (Svizzera) e Aosta, riferibili alla stessa cultura. Nel caso di Aosta le statue-menhir vennero riutilizzate in epoca pi\u00f9 recente per la costruzione di un \"dolmen\".\nFrancia.\nRitrovamenti in Francia.\nLe statue stele francesi sono molto simili a quelle lunigianesi e, data anche la vicinanza dei luoghi, questo fa supporre una comune matrice culturale forse pre-ligure. I maggiori gruppi francesi sono quelli di Rouergue e della Corsica.\nSpagna.\nRitrovamenti in Catalogna.\nIn Catalogna la prima statua stele di cui si ha notizia \u00e8 stata quella di Ca l'Estrada, rinvenuta nel 2004. Successivamente, nel 2006, fu rinvenuta una statua simile a Ser\u00f2s (Artesa de Segre), mentre nel 2009 ne venne scoperta un'altra, molto pi\u00f9 grande, a Pla de les Pruneres de Mollet del Vall\u00e8s, alta circa cinque metri e di circa sei tonnellate di peso.\nMusealizzazione.\nMuseo Fenaille"}
{"id": "572533", "revid": "1543377", "url": "https://it.wikipedia.org/wiki?curid=572533", "title": ".gy", "text": ".gy \u00e8 il dominio di primo livello nazionale (ccTLD) assegnato alla Guyana."}
{"id": "572534", "revid": "1318658", "url": "https://it.wikipedia.org/wiki?curid=572534", "title": "Tolbiac", "text": ""}
{"id": "572536", "revid": "63756", "url": "https://it.wikipedia.org/wiki?curid=572536", "title": ".hm", "text": ".hm \u00e8 il dominio di primo livello nazionale (ccTLD) assegnato alle Isole Heard e McDonald."}
{"id": "572537", "revid": "228587", "url": "https://it.wikipedia.org/wiki?curid=572537", "title": "Indipendenza (disambigua)", "text": ""}
{"id": "572538", "revid": "1543377", "url": "https://it.wikipedia.org/wiki?curid=572538", "title": ".hn", "text": ".hn \u00e8 il dominio di primo livello nazionale (ccTLD) assegnato all'Honduras."}
{"id": "572541", "revid": "984922", "url": "https://it.wikipedia.org/wiki?curid=572541", "title": ".hr", "text": ".hr \u00e8 il dominio di primo livello nazionale (ccTLD) assegnato alla Croazia."}
{"id": "572542", "revid": "38120", "url": "https://it.wikipedia.org/wiki?curid=572542", "title": "The aeroplane flies high", "text": ""}
{"id": "572548", "revid": "1543377", "url": "https://it.wikipedia.org/wiki?curid=572548", "title": "Margery Kempe", "text": "Biografia.\nNata nella contea di Norfolk, spos\u00f2 a 20 anni John Kempe, da cui ebbe 14 figli. Suo padre era un mercante di King's Lynn, di cui fu per cinque volte sindaco, e fu anche membro del Parlamento inglese. La sua fortuna fu per\u00f2 compromessa dalle crisi degli anni 1390.\nLa donna era analfabeta, perci\u00f2 acquis\u00ec le sue conoscenze in materia religiosa grazie a sermoni e altre fonti orali. Per poter stendere il suo libro, si affid\u00f2 a due scrivani. Il secondo era un prete, che rivisit\u00f2 l'intero testo, ma sembra che il volume contenesse la forma espressiva propria della sua autrice.\nLe sue visioni.\nDopo la nascita del suo primo figlio, Margery si ammal\u00f2 e temette per la sua stessa vita. Dopo un periodo travagliato che la port\u00f2 al limite della pazzia, Margery Kempe ebbe una visione che la chiamava ad abbandonare le \"vanit\u00e0\" del mondo. Dopo settimane di violente accuse contro la sua famiglia ed i suoi amici, raccont\u00f2 di aver avuto una visione di Ges\u00f9 Cristo al fianco del suo letto che le chiedeva: \" \"Figliola, perch\u00e9 mi hai abbandonato, quando io non l'ho mai fatto ?\"\".\nDa quel momento Margery Kempe si lanci\u00f2 in due imprese - una fabbrica di birra ed un mulino - entrambe molto comuni per le donne medievali.\nNonostante avesse tentato di essere pi\u00f9 devota dopo le sue visioni, per alcuni anni continu\u00f2 ad essere tentata dai piaceri sessuali e dall'invidia sociale. Finalmente lontana da quello che lei interpret\u00f2 come l'effetto del peccato d'orgoglio della sua vocazione, Margery Kempe dedic\u00f2 tutta se stessa alla vita spirituale che le sue prime visioni sembravano richiederle.\nSforzandosi di vivere una vita devota a Dio, ottenne da suo marito che la loro unione divenisse casta e inizi\u00f2 un pellegrinaggio tra i luoghi santi della cristianit\u00e0, includendo Roma, Gerusalemme e Santiago di Compostela. Il racconto dei questi viaggi costituisce una parte rilevante del suo \"Libro\" , nel quale una sezione include una serie di preghiere e il cui cuore spirituale sono le conversazioni mistiche che condusse con Cristo per pi\u00f9 di quaranta anni.\nDal 1413 al 1420, Margery visit\u00f2 anche importanti luoghi e personalit\u00e0 dell'Inghilterra, comprendendo il vescovo di Lincoln Philip Repyngdon, l'arcivescovo di Canterbury Henry Chichele e Giuliana di Norwich. Le riflessioni su questi viaggi e le sue esperienze rivelatrici costituiscono molto del suo libro, ma una chiave di lettura \u00e8 data anche dalla persecuzione da lei subita dalle autorit\u00e0 civili e religiose. L'ultima sezione del libro ha a che fare con il viaggio effettuato negli anni 1430 in Norvegia e nel Sacro Romano Impero."}
{"id": "572550", "revid": "984922", "url": "https://it.wikipedia.org/wiki?curid=572550", "title": ".ht", "text": ".ht \u00e8 il dominio di primo livello nazionale (ccTLD) assegnato ad Haiti."}
{"id": "572551", "revid": "78273", "url": "https://it.wikipedia.org/wiki?curid=572551", "title": "Museo Navale Ottorino Zibetti", "text": ""}
{"id": "572552", "revid": "30610", "url": "https://it.wikipedia.org/wiki?curid=572552", "title": "Richard Bonynge", "text": "Biografia.\nDopo aver compiuto un regolare corso di studi alla Sydney Boys High School e presso il Conservatorio della citt\u00e0 natale, ha studiato pianoforte al Royal College of Music di Londra. \nNella capitale britannica in qualit\u00e0 di pianista accompagnatore presso un teatro minore, aveva preparato alcuni cantanti, tra cui il soprano Joan Sutherland, che ha sposato nel 1954. Con la moglie, con cui ha stretto un sodalizio artistico di importanza storica, Bonynge \u00e8 stato tra i fautori della rinascita del belcanto sette-ottocentesco, riportando in teatro diverse opere dimenticate.\nIl 18 aprile 1963 dirige I puritani con la Sutherland, Nicolai Gedda e Justino D\u00edaz a Filadelfia.\nAl Royal Opera House, Covent Garden di Londra debutta nel 1964 dirigendo \"I puritani\" con la moglie, nel 1965 con la Sutherland \"Lucia di Lammermoor\" e \"La sonnambula\" con Luciano Pavarotti e nel giugno 1966 \"La Fille du r\u00e9giment\" con la Sutherland e Pavarotti.\nAl Metropolitan Opera House di New York debutta nel dicembre 1966 dirigendo \"Lucia di Lammermoor\" con la Sutherland, Anselmo Colzani e Nikola Gjuzelev, arrivando a 228 recite fino al 1991.\nLe sue incisioni discografiche riflettono l'eclettismo dei suoi interessi musicali, ma Bonynge, tuttavia, scelse di specializzarsi esclusivamente nel repertorio teatrale musicale ed in quello ballettistico, con qualche piccola incursione in quello oratoriale, il tutto documentato da una ricchissima e importante discografia. Ha ricevuto il \"Sir Bernard Heinze Memorial Award\" nel 2009.\nVive a Les Avants di Montreux ed ha ancora una casa a Sydney."}
{"id": "572553", "revid": "830939", "url": "https://it.wikipedia.org/wiki?curid=572553", "title": "Rappenm\u00fcnzbund", "text": "La Rappenm\u00fcnzbund (\"Lega monetaria del Rappen\") \u00e8 stata una lega diffusa nell'alto Reno tra il XIV ed il XVI secolo.\nStoria.\nIl 7 marzo 1311 fu firmato un accordo monetario di quindici anni tra il duca d'Austria, Leopoldo I, e la citt\u00e0 di Basilea.\nIl trattato fu riscritto nel 1387 e firmato da molti nuovi contraenti: Colmar, Zurigo, Berna, Neuch\u00e2tel, in tutto pi\u00f9 di settanta.\nLe monete erano tagliate 1168 al marco di Colonia. Cio\u00e8 con un marco d'argento venivano coniate 1168 monete. Il marco usato era di ca. 234 grammi. Il titolo era di 12 lot, ossia 12/16 (cio\u00e8 750/1000). Quindi i Pfennig bratteati coniati pesavano 0.20 grammi di argento e 0.15 di fino.\nIl patto era comunque debole per l'alto numero dei contraenti che avevano a volte interessi contrastanti. Quindi il 24 febbraio 1403 fu firmato un nuovo trattato in sostituzione di quello del 1387.\nIl nuovo trattato univa le citt\u00e0 di Basilea, Friburgo, Colmar e Breisach ed i baliati del duca d'Austria in Brisgovia, Alsazia e Sundgau. Il Pfennig venne ora fissato a 1242 al marco con un lot a 10 2/3 (666/1000).\nNel 1425 la convenzione adotter\u00e0 il Plappart. Questa era una nuova moneta con un elevato titolo d'argento. Era tagliata a 145 al marco di Colonia (233,856 grammi) cio\u00e8 ca. 1.62 grammi ogni moneta a 15 lot (15/16 cio\u00e8 938/1000). Fu valutata 6 Rappen.\nNel 1584 la Lega fu sciolta.\nLa lega prese il nome dalla monete pi\u00f9 significativa, il Pfennig bratteato di Friburgo detto Rappen poich\u00e9 mostra un corvo (\"Raben\" in tedesco).\nNel tempo parteciparono alla lega: il duca d'Austria, Basilea, Friburgo, Breisach, Colmar, Thann, Sciaffusa, Zofingen, Zurigo, Berna, Soletta e altri comuni nella Brisgovia e nel Sundgau in Alsazia.\nValori.\nNel 1498 nel Rappenm\u00fcnzbund i valori reciprici delle monete erano:"}
{"id": "572554", "revid": "984922", "url": "https://it.wikipedia.org/wiki?curid=572554", "title": ".id", "text": ".id \u00e8 il dominio di primo livello nazionale (ccTLD) assegnato all'Indonesia."}
{"id": "572556", "revid": "599013", "url": "https://it.wikipedia.org/wiki?curid=572556", "title": "Prozio", "text": ""}
{"id": "572557", "revid": "1543377", "url": "https://it.wikipedia.org/wiki?curid=572557", "title": ".io", "text": ".io \u00e8 il dominio di primo livello nazionale assegnato al territorio britannico dell'Oceano Indiano.\nIn ambito informatico \u201cI/O\u201d \u00e8 usato come abbreviazione per Input/Output. Ci\u00f2 ha reso i domini .io popolari nell\u2019ambito dei servizi tecnologici, delle startup, dei progetti open source e dell\u2019industria videoludica."}
{"id": "572559", "revid": "767487", "url": "https://it.wikipedia.org/wiki?curid=572559", "title": "Richard Rolle", "text": "Tradusse la Bibbia e fu eremita. Viene chiamato \"di Hampole\" perch\u00e9 l\u00ec visse dopo alcuni anni di vagabondaggio.\nCrebbe a Pickering, nel North Yorkshire, e studi\u00f2 all'Universit\u00e0 di Oxford, aiutato da Thomas de Neville. Lasci\u00f2 l'universit\u00e0 a 18 o 19 anni. Torn\u00f2 a Pickering e poi fu accolto dalla parrocchia di Ainderby. Venerato come santo dalla Chiesa anglicana, che lo ricorda il 20 gennaio, ma non fu mai canonizzato da quella cattolica.\nScrisse sia in latino che in inglese. Gli vennero attribuiti molti testi, la maggior parte dei quali sono dei lavori devozionali molto emotivi e pessimistici, ma non si sa esattamente quali siano stati effettivamente scritti da lui. Molti vennero stampati nel Cinquecento da Wynkyn de Worde."}
{"id": "572560", "revid": "172", "url": "https://it.wikipedia.org/wiki?curid=572560", "title": "Erba calenzuola", "text": ""}
{"id": "572561", "revid": "320578", "url": "https://it.wikipedia.org/wiki?curid=572561", "title": "Rotten Apples - Judas 0", "text": ""}
{"id": "572564", "revid": "1652635", "url": "https://it.wikipedia.org/wiki?curid=572564", "title": "Indipendenza", "text": "L'indipendenza, in politica, \u00e8 la situazione in cui una Nazione non \u00e8 sottomessa all'autorit\u00e0 di una potenza estera.\nDefinizione.\nSi distingue dall'autonomia, nella quale continuano a esistere dei vincoli istituzionali tra i due territori, tramite i quali uno pu\u00f2 avere potere decisionale su determinate materie (competenza) e il centralismo, in cui il potere centrale possiede tutte le competenze.\nL'indipendenza pu\u00f2 essere lo status iniziale di una \"nazione emergente\" (spesso riempiendo un vuoto politico), ma \u00e8 spesso un\"'emancipazione\" da un potere come ad esempio il colonialismo o l'imperialismo.\nL'indipendenza pu\u00f2 essere ottenuta per decolonizzazione, separazione o smembramento.\nStoria.\nStoricamente, i grandi periodi di dichiarazioni di indipendenza sono stati quattro:"}
{"id": "572565", "revid": "984922", "url": "https://it.wikipedia.org/wiki?curid=572565", "title": ".iq", "text": ".iq \u00e8 il dominio di primo livello nazionale assegnato all'Iraq."}
{"id": "572566", "revid": "87068", "url": "https://it.wikipedia.org/wiki?curid=572566", "title": "Antonio Negri", "text": ""}
{"id": "572568", "revid": "1186766", "url": "https://it.wikipedia.org/wiki?curid=572568", "title": ".ir", "text": ".ir \u00e8 il dominio di primo livello nazionale assegnato all'Iran."}
{"id": "572569", "revid": "80339", "url": "https://it.wikipedia.org/wiki?curid=572569", "title": "Enterprise service bus", "text": "Un enterprise service bus (ESB) \u00e8 un'infrastruttura software che fornisce servizi di supporto a service-oriented architecture complesse. Si basa su sistemi disparati, interconnessi con tecnologie eterogenee, e fornisce in maniera consistente servizi di coordinamento, sicurezza, messaggistica, instradamento intelligente e trasformazioni, agendo come una dorsale attraverso la quale viaggiano servizi software e componenti applicativi.\nUn Enterprise Service Bus si contraddistingue come soluzione migliorativa, rispetto ad altre pi\u00f9 classiche di tipo point-to-point in quanto ad esso sono delegati i servizi comuni denominati \"core service\" che andrebbero altres\u00ec realizzati.\nL'Enterprise Service Bus concettualmente prevede la suddivisione in \"isole\" tecnologiche e/o applicative, la connessione al BUS infrastrutturale \u00e8 assicurata attraverso principi di \"binding\" multiplo sia in modalit\u00e0 \"loose coupling\" che via \"adapting\".\nProgetti open source.\nAlcuni tra i pi\u00f9 diffusi progetti open source relativi a software Enterprise Service Bus sono:\nI framework di integrazione.\nUna alternativa agli Enterprise Service Bus sono i framework di integrazione, come ad esempio Apache Camel e Spring Integration."}
{"id": "572570", "revid": "131358", "url": "https://it.wikipedia.org/wiki?curid=572570", "title": "Capocannoniere", "text": ""}
{"id": "572571", "revid": "715388", "url": "https://it.wikipedia.org/wiki?curid=572571", "title": ".is", "text": ".is \u00e8 il dominio di primo livello nazionale assegnato all'Islanda.\nNote.\nIs \u00e8 anche un verbo in inglese e alcuni siti registrati utilizzano questi giochi di parole, per esempio [who.is] (Chi \u00e8)."}
{"id": "572573", "revid": "219110", "url": "https://it.wikipedia.org/wiki?curid=572573", "title": "Registry", "text": "In ambito SOA, un registry \u00e8 uno strumento software che raccoglie ed espone metadati sui servizi di business disponibili in un'organizzazione. I dati sono accessibili tanto durante la progettazione quanto durante l'esecuzione, e possono essere pubblicati in modo sicuro a vantaggio di partner fidati. Il registry disaccoppia l'utente e il provider dei web services, facilitandone la ricerca ed il riuso dei web service ed eliminando le ridondanze.\nUn repository \u00e8 un contenitore di web service, include le funzionalit\u00e0 del registry e le estende fornendo servizi di controllo versione, SLA, SOA Governance, sicurezza, transazionalit\u00e0, controllo degli accessi, auditing."}
{"id": "572577", "revid": "529641", "url": "https://it.wikipedia.org/wiki?curid=572577", "title": ".zw", "text": ".zw \u00e8 il dominio di primo livello nazionale assegnato allo Zimbabwe."}
{"id": "572578", "revid": "529641", "url": "https://it.wikipedia.org/wiki?curid=572578", "title": ".zm", "text": ".zm \u00e8 il dominio di primo livello nazionale assegnato allo Zambia."}
{"id": "572580", "revid": "1337338", "url": "https://it.wikipedia.org/wiki?curid=572580", "title": ".je", "text": ".je \u00e8 il dominio di primo livello nazionale (ccTLD) assegnato al Baliato di Jersey."}
{"id": "572581", "revid": "529641", "url": "https://it.wikipedia.org/wiki?curid=572581", "title": ".tz", "text": ".tz \u00e8 il dominio di primo livello nazionale assegnato alla Tanzania."}
{"id": "572582", "revid": "287204", "url": "https://it.wikipedia.org/wiki?curid=572582", "title": "Vaga", "text": "La Vaga \u00e8 un fiume della Russia europea settentrionale, affluente di sinistra della Dvina Settentrionale. Scorre nell'oblast' di Vologda, nei rajon Totemskij, Sjam\u017eenskij e Verchova\u017eskij, e nell'oblast' di Arcangelo.\nDescrizione.\nLe sorgenti del Vaga si trovano tra le paludi nella parte nord dell'oblast' di Vologda sullo spartiacque dei fiumi Vaga e Suchona. Il fiume attraversa boschi di conifere. La valle, nella parte superiore, \u00e8 scarsamente espressa, in seguito il fiume forma una profonda valle, tagliando le rocce del Permiano. L'altezza delle rive raggiunge i 50 metri. Il fondo del fiume \u00e8 roccioso e sassoso. Dopo la confluenza del tributario Termen'ga, scorre in un'antica depressione. La larghezza della valle raggiunge i 4 km, il fondale diventa sabbioso, a volte sabbioso e ghiaioso. Dopo la confluenza dell'Ust'ja, il canale si allarga a 300 metri, la profondit\u00e0 media \u00e8 di 1,5-2,5 metri, ma a tratti fino a 6 metri, e attraversa una regione paludosa e coperta di foreste. Il fiume, su tutto il percorso scorre con direzione mediamente settentrionale. Sfocia nella Dvina settentrionale a 362\u00a0km dalla foce, a sud-est di Bereznik. Ha una lunghezza di 575\u00a0km, il suo bacino \u00e8 di 44\u00a0800\u00a0km\u00b2.\nI suoi maggiori affluenti sono Kuloj, Ust'ja (provenienti dalla destra idrografica), Vel', Puja, Led' e Paden'ga (dalla sinistra); le maggiori citt\u00e0 che incontra nel suo corso sono Vel'sk e \u0160enkursk, nell'oblast' di Arcangelo, e il villaggio di Verchova\u017e'e, nell'oblast' di Vologda.\nCome tutti i fiumi della zona, \u00e8 gelato in un periodo che va mediamente da met\u00e0 novembre a fine aprile; negli altri mesi, \u00e8 navigabile a monte della foce fino a Vel'sk."}
{"id": "572583", "revid": "697352", "url": "https://it.wikipedia.org/wiki?curid=572583", "title": ".jm", "text": ".jm \u00e8 il dominio di primo livello nazionale (ccTLD) assegnato alla Giamaica."}
{"id": "572584", "revid": "984922", "url": "https://it.wikipedia.org/wiki?curid=572584", "title": ".ke", "text": ".ke \u00e8 il dominio di primo livello nazionale assegnato al Kenya."}
{"id": "572585", "revid": "287204", "url": "https://it.wikipedia.org/wiki?curid=572585", "title": "Variet\u00e0 topologica", "text": ""}
{"id": "572587", "revid": "529641", "url": "https://it.wikipedia.org/wiki?curid=572587", "title": ".ve", "text": ".ve \u00e8 il dominio di primo livello nazionale assegnato al Venezuela.\nSono consentite registrazioni senza restrizioni solo sui domini di 3\u00ba livello:\nInoltre alcuni domini di 2\u00ba livello sono riservati:"}
{"id": "572588", "revid": "767487", "url": "https://it.wikipedia.org/wiki?curid=572588", "title": ".pa", "text": ".pa \u00e8 il dominio di primo livello nazionale (ccTLD) assegnato a Panama."}
{"id": "572592", "revid": "124979304", "url": "https://it.wikipedia.org/wiki?curid=572592", "title": "Codex Vaticanus", "text": "Il Codex Vaticanus (Bibl. Vat., Vat. gr. 1209; Gregory-Aland no. B o 03), o \"Codice Vaticano\", \u00e8 il pi\u00f9 antico esempio di Bibbia completa dall'inizio della Genesi alla fine dell'Apocalisse, trascritto nella prima met\u00e0 del IV secolo, forse attorno al 325 d.C. \u00c8 scritto in greco, su pergamena, con lettere onciali (maiuscole).\nContenuto.\nIl \"Codex Vaticanus\" conteneva originariamente il testo completo della traduzione greca della Bibbia detta Settanta, a eccezione di 1-4 Maccabei e della Preghiera di Manasse. \nComprende attualmente un totale di 759 fogli (617 fogli per il solo AT). Ciascun foglio misura cm. 27x27. Il testo su ciascuna pagina \u00e8 organizzato in tre colonne di 40 righe ciascuna, con 16-18 lettere per rigo. Nei libri poetici il testo \u00e8 diviso in versi, su due colonne. Tutte le lettere sono di uguale grandezza ed in \"scriptio continua\", ma a volte la prima lettera di una sezione si allunga verso il margine del foglio. La punteggiatura \u00e8 rara (accenti e spiriti sono stati aggiunti successivamente), a eccezione di alcuni spazi e segni che indicano le citazioni dell'AT.\nIl codice appare mutilo e con fogli di rimpiazzo presi da altri manoscritti. La situazione delle pagine \u00e8 la seguente: i primi 31 fogli (Gn 1,1-46,28) sono andati perduti, allo stesso modo una parte del foglio 178 (2 Re 2, 5-7; 10-13) e 10 fogli dopo il 348 (Sal 105,27-137,6b), oltre ad un imprecisabile numero di fogli dopo l'ultimo libro del codice, contenente, probabilmente, qualcuno dei Padri apostolici.\nL'ordine dei libri dell'Antico testamento \u00e8 il seguente: da Genesi a 2 Cronache normale; Esdra; Neemia; Salmi; Proverbi; Qoelet; Cantico; Giobbe; Sapienza; Siracide; Ester; Giuditta; Tobia; Profeti minori; Isaia; Geremia; Baruc; Lamentazioni; Lettera di Geremia; Ezechiele; Daniele.\nDel Nuovo Testamento (142 fogli) sono andate perdute una porzione delle epistole paoline, Ebrei 9, 14-13, 25, le lettere pastorali (1-2 Timoteo, Tito, Filemone) e l'Apocalisse. Le epistole cattoliche, come usuale nei codici greci, sono poste dopo gli Atti e prima del corpus paolino. Gli Atti presentano una divisione in 36 capitoli. Il corpus paolino \u00e8 trattato come se fosse un unico libro. Dalla numerazione peculiare al codice si evince che esso \u00e8 copia di un testo nel quale l'epistola agli Ebrei era posta tra la lettera ai Galati e la lettera agli Efesini (mentre nel Vaticano la lettera agli Ebrei \u00e8 l'ultima del corpus). Come il \"Codex Sinaiticus\", il Vaticano non contiene la \"finale lunga\" del vangelo di Marco (), ma un notevole spazio lasciato vuoto farebbe pensare che lo scriba fosse conscio della lacuna nel manoscritto da cui stava copiando.\nIl manoscritto contiene 795 doppi punti (tipo la \"umlaut\" tedesca) nel margine del Nuovo Testamento, che sembrano marcare alcuni testi incerti. La data dell'inserimento di tali segni \u00e8 incerta.\nIl manoscritto \u00e8 totalmente digitalizzato ed \u00e8 liberamente consultabile sul sito digi.vatlib.it.\nProvenienza.\nOrigine e storia del manoscritto non sono note fino a quando il codice \u00e8 conservato nella Biblioteca Apostolica Vaticana (fondata da Papa Nicola V nel 1448). Appare nei cataloghi del 1475 e 1481. Il luogo di origine \u00e8 incerto: sono stati proposti Roma, il Sud Italia e Cesarea in Palestina. La somiglianza del testo con papiri e versioni copte ne suggeriscono un'origine egiziana.\nProbabilmente \u00e8 stato in possesso del Cardinale greco Giovanni Bessarione (1389-1472), a Nicea e Costantinopoli.\nImportanza.\nIl \"Codex Vaticanus\" \u00e8 uno dei pi\u00f9 importanti manoscritti della Bibbia. \u00abFin dai primi tempi della sua presenza nella Biblioteca Vaticana il codice fu tenuto in grande venerazione per la sua antichit\u00e0. Ma un uso ampio di esso nella critica del Nuovo Testamento non si ebbe che in tempi relativamente recenti. N\u00e9 l\u2019edizione del Nuovo Testamento greco della Poliglotta Complutense (1514), n\u00e9 le varie edizioni di Erasmo furono influenzate dalle lezioni di B. Il primo a farne un certo uso nella critica del testo \u00e8 probabilmente l\u2019esegeta Francesco Luca di Bruges, che a partire dal 1580 cita pi\u00f9 volte il codice nelle sue opere esegetiche. Le sue varianti saranno poi riprodotte nella Poliglotta di Londra (1657). Dell\u2019uso sistematico del codice per una edizione del N.T. si tratt\u00f2 seriamente verso la fine del secolo XVI, quando fu deciso di preparare, insieme col V.T., anche una edizione del N.T. greco che uscisse con autorit\u00e0 pontificia. \u00c8 probabilmente in connessione con i lavori della decimaquarta congregazione di cardinali istituita da Sisto V nel 1588 per l\u2019edizione della Bibbia latina, greca ed ebraica, che il teatino Antonio Agelli incominci\u00f2 a raccogliere alcune lezioni di B. Dopo un periodo di interruzione, i lavori furono ripresi intorno al 1617 per iniziativa di Paolo V, e della raccolta delle lezioni si occup\u00f2 l\u2019umanista greco Giovanni Matteo Cariofille: ma anche questa volta il progetto dovette essere abbandonato. Nel 1669 il cisterciense Giulio Bartolocci, scrittore della Biblioteca Vaticana, collazion\u00f2 il codice con la edizione Aldina del 1518. Ma tale collazione rimase sempre manoscritta. Nel 1698 il prefetto della Biblioteca Lorenzo Alessandro Zaccagni ne descrisse il particolare sistema di divisione in capitoli. Egli intendeva preparare una edizione del Nuovo Testamento di B, e nella Biblioteca Vaticana si conserva il manoscritto da lui predisposto a tale proposito. Se non fosse sopravvenuta la morte prematura dello Zaccagni, la critica dei vangeli avrebbe avuto fin dal sec. XVII uno strumento di lavoro che invece dovette attendere ancora per 150 anni.\u00bb\nIl \"Codex Vaticanus\" \u00e8 stato usato da Brooke Foss Westcott e Fenton John Anthony Hort come base per la terza edizione del \"Greek New Testament\" (1881), e da Eberhard Nestle per il suo \"Novum Testamentum Graece\" (1898). L'attuale testo di riferimento (cio\u00e8 riconosciuto come base di traduzione da cristiani cattolici, ortodossi e protestanti), la 5.a edizione del \"Greek New Testament\" (coincidente in ogni singolo dettaglio con la 28.ma edizione del \"Novum Testamentum Graece\" di Eberhard Nestle e Kurt Aland) del 2014, si basa ancora fondamentalmente sul \"Codex Vaticanus\".\nInoltre il codice \u00e8 il principale testimone dell'Antico Testamento greco\u2014noto anche come versione dei Settanta\u2014per quasi tutti i libri in cui esso \u00e8 ci conservato. Soltanto nel libro del profeta Isaia il testo del codice rappresenta la recensione Esaplare, di cui, ancora, \u00e8 il migliore testimone.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ) come pure dei versetti relativi all'agonia di Ges\u00f9 al Getsemani (\"Vangelo secondo Luca\" 22:43-44) e di Matteo 16,2b-3."}
{"id": "572594", "revid": "2912", "url": "https://it.wikipedia.org/wiki?curid=572594", "title": "Iter legislativo", "text": ""}
{"id": "572595", "revid": "108322509", "url": "https://it.wikipedia.org/wiki?curid=572595", "title": ".pe", "text": ".pe \u00e8 il dominio di primo livello nazionale (ccTLD) assegnato al Per\u00f9. \u00c8 gestito da Red Cient\u00edfica Peruana.\nDomini di secondo livello.\nA partire dall'8 dicembre 2007 il registro di sistema accetta le registrazioni direttamente al secondo livello.\nPrima di questo cambiamento nella politica di registrazioni sono state limitate a domini di terzo livello con questi domini di secondo livello:"}
{"id": "572596", "revid": "529641", "url": "https://it.wikipedia.org/wiki?curid=572596", "title": ".tt", "text": ".tt \u00e8 il dominio di primo livello nazionale assegnato a Trinidad e Tobago."}
{"id": "572598", "revid": "92723", "url": "https://it.wikipedia.org/wiki?curid=572598", "title": ".pf", "text": ".pf \u00e8 il dominio di primo livello nazionale (ccTLD) assegnato alla Polinesia francese."}
{"id": "572600", "revid": "767487", "url": "https://it.wikipedia.org/wiki?curid=572600", "title": "Litopterna", "text": "I litopterni (\"Litopterna\") sono un gruppo di mammiferi fossili esclusivi dell'America meridionale.\nCaratteristiche.\nEvolutisi indipendentemente dal resto degli ungulati (dal momento che per quasi tutto il Cenozoico l'America meridionale \u00e8 stato un continente - isola), questi animali hanno sviluppato spiccate analogie con altri gruppi di mammiferi erbivori, mostrando esempi di convergenza evolutiva. In particolare, con i perissodattili i litopterni condividono la struttura degli arti e, in misura minore, la tipologia di dentatura. Gli arti sono mesassonici e nella maggioranza dei casi tridattili, anche se nelle zampe anteriori in alcune forme \u00e8 presente un rudimento del quinto metacarpo. L'astragalo presenta una superficie articolare a puleggia per la tibia e una a forma di sella per il navicolare, mentre il femore \u00e8 dotato di un terzo trocantere.\nCavalli e cammelli?\nI litopterni sono raggruppati in varie famiglie, le pi\u00f9 note delle quali sono quelle degli adiantidi, dei proteroteridi e dei macrauchenidi. I primi sono costituiti da piccole forme dalla dentatura specializzata, caratteristiche dell'Oligocene e del Miocene, generalmente poco conosciuti (ad esempio \"Adianthus\"). I proteroteridi includono animali che hanno portato all'estremo la somiglianza con i perissodattili: si tratta di erbivori simili a piccoli cavalli, con tanto di zampe allungate e dotate in alcuni casi di un solo dito irrobustito in uno zoccolo (\"Thoatherium\"). La famiglia dei macrauchenidi, invece, consta di animali vagamente simili agli odierni tilopodi, che crebbero in dimensione fino a superare gli odierni cammelli. Le zampe, per\u00f2, ricordano sempre quelle dei perissodattili. Tra i generi pi\u00f9 noti si ricordano \"Theosodon\" del Miocene e \"Macrauchenia\" del Pleistocene, quest'ultimo probabilmente dotato di una corta proboscide.\nEstinzione.\nNonostante la grande espansione del gruppo nel corso del Cenozoico, i litopterni dovettero subire l'improvvisa aggressiva competitivit\u00e0 degli altri mammiferi placentali provenienti dal Nordamerica, quando nel Pliocene i continenti si riunirono. I litopterni, assieme a molti altri mammiferi primitivi come i notoungulati e molte famiglie di xenartri, subirono la competizione riducendosi a pochi generi, gli ultimi e si estinsero alla fine del Pleistocene, poco prima (o pi\u00f9 probabilmente poco dopo) l'arrivo degli uomini in nordamerica."}
{"id": "572602", "revid": "529641", "url": "https://it.wikipedia.org/wiki?curid=572602", "title": ".ug", "text": ".ug \u00e8 il dominio di primo livello nazionale assegnato all'Uganda."}
{"id": "572603", "revid": "838137", "url": "https://it.wikipedia.org/wiki?curid=572603", "title": "Weka", "text": "Weka, acronimo di \"Waikato Environment for Knowledge Analysis\", \u00e8 un software per l'apprendimento automatico sviluppato nell'universit\u00e0 di Waikato in Nuova Zelanda. \u00c8 open source e viene distribuito con licenza GNU General Public License.\nCuriosamente la sigla corrisponde al nome di un simpatico animale simile al Kiwi (vedi foto), presente solo nelle isole della Nuova Zelanda.\nCaratteristiche.\nWeka \u00e8 un ambiente software interamente scritto in Java. Un semplice metodo per utilizzare questo software consiste nell'applicare dei metodi di apprendimento automatici (\"learning methods\") ad un set di dati (\"dataset\"), e analizzarne il risultato. \u00c8 possibile attraverso questi metodi, avere quindi una previsione dei nuovi comportamenti dei dati.\nL'interfaccia grafica di Weka \u00e8 composta da:\nIl dataset.\nInsieme di valori e attributi presenti all'interno di una relazione. In una tabella di un database relazionale le istanze corrispondono alle righe e gli attributi alle colonne.\nIl formato utilizzato in Weka per la lettura dei dataset \u00e8 l'ARFF(Attribute Relationship File Format), \u00e8 simile al pi\u00f9 famoso CSV (Comma-separated values) ed \u00e8 equivalente alla tabella di un database relazionale.\nLa matrice di confusione.\nVengono utilizzate per la valutazione dei classificatori utilizzati in Weka.\nLe colonne della matrice rappresentano le istanze che sono state classificate come appartenenti a quella classe. Nell'esempio la prima colonna mostra che in totale sono state classificate 10 istanze \u201ca\u201d da Weka, e 4 sono state classificate come \u201cb\u201d.Le righe della matrice di confusione rappresentano le reali istanze che appartengono a quella classe. Attraverso questo meccanismo la matrice \u00e8 in grado di fornire il numero di casi che sono stati classificati correttamente e il numero di casi classificati in modo scorretto.\nUtilizzo all'interno di codice Java.\nOltre ad utilizzare WEKA da interfaccia grafica, \u00e8 anche possibile usarlo all'interno di programmi scritti in Java.\nUn esempio di training incrementale \u00e8 il seguente:\n // carica di dati dal file di tipo ARFF\n ArffLoader loader = new ArffLoader();\n loader.setFile(new File(\"/some/where/data.arff\"));\n Instances structure = loader.getStructure();\n // usa i dati caricati per allenare il clusterer Cobweb\n Cobweb cw = new Cobweb();\n cw.buildClusterer(structure);\n Instance current;\n while ((current = loader.getNextInstance(structure)) != null)\n cw.updateClusterer(current);\n cw.updateFinished();\n\u00c8 possibile anche eseguire l'allenamento in modalit\u00e0 batch, ovvero su tutte le istanze insieme:\n import weka.core.Instances;\n import java.io.BufferedReader;\n import java.io.FileReader;\n import weka.clusterers.EM;\n BufferedReader reader = new BufferedReader(\n new FileReader(\"/some/where/data.arff\"));\n Instances data = new Instances(reader);\n reader.close();\n String[] options = new String[2];\n options[0] = \"-I\"; // numero massimo di interazioni\n options[1] = \"100\";\n EM clusterer = new EM(); // crea una nuova istanza del clusterer\n clusterer.setOptions(options); // imposta le opzioni \n clusterer.buildClusterer(data); // costruisci il clusterer"}
{"id": "572605", "revid": "287204", "url": "https://it.wikipedia.org/wiki?curid=572605", "title": "Moretti", "text": ""}
{"id": "572610", "revid": "984922", "url": "https://it.wikipedia.org/wiki?curid=572610", "title": ".mg", "text": ".mg \u00e8 il dominio di primo livello nazionale assegnato al Madagascar."}
{"id": "572611", "revid": "529641", "url": "https://it.wikipedia.org/wiki?curid=572611", "title": ".np", "text": ".np \u00e8 il dominio di primo livello nazionale assegnato al Nepal."}
{"id": "572612", "revid": "59785", "url": "https://it.wikipedia.org/wiki?curid=572612", "title": "Matriciana", "text": ""}
{"id": "572613", "revid": "529641", "url": "https://it.wikipedia.org/wiki?curid=572613", "title": ".pg", "text": ".pg \u00e8 il dominio di primo livello nazionale (ccTLD) assegnato alla Papua Nuova Guinea."}
{"id": "572615", "revid": "529641", "url": "https://it.wikipedia.org/wiki?curid=572615", "title": ".ye", "text": ".ye \u00e8 il dominio di primo livello nazionale assegnato allo Yemen."}
{"id": "572618", "revid": "13833", "url": "https://it.wikipedia.org/wiki?curid=572618", "title": "Charles Andre Merda", "text": ""}
{"id": "572619", "revid": "529641", "url": "https://it.wikipedia.org/wiki?curid=572619", "title": ".pk", "text": ".pk \u00e8 il dominio di primo livello nazionale (ccTLD) assegnato al Pakistan."}
{"id": "572620", "revid": "775372", "url": "https://it.wikipedia.org/wiki?curid=572620", "title": ".so", "text": ".so \u00e8 il dominio di primo livello nazionale assegnato alla Somalia."}
{"id": "572621", "revid": "78819", "url": "https://it.wikipedia.org/wiki?curid=572621", "title": "Christian (nome)", "text": ""}
{"id": "572629", "revid": "481117", "url": "https://it.wikipedia.org/wiki?curid=572629", "title": "Associazione Sportiva Roma 1940-1941", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1940-1941.\nStagione.\nL'inizio della guerra costringe la squadra giallorossa a fare molti tagli alla squadra e a puntare sui giovani. Tra i giocatori in partenza dovrebbe esserci anche il portiere Guido Masetti, che dovrebbe accasarsi al , ma all'ultimo l'accordo tra le due societ\u00e0 sfuma e l'estremo difensore viene ingaggiato in qualit\u00e0 d'allenatore dal dove rimane per almeno le prime nove giornate di campionato, fino a quando Schaffer non \u00e8 costretto a richiamarlo con una squadra sull'orlo della retrocessione.\nIn Coppa Italia, la giunge in finale contro il , dopo esser passata in vantaggio sul 3-0 all'andata con una tripletta di Amedeo Amadei, che proprio in quest'anno esplode segnando 18 gol in campionato, si fa rimontare dai lagunari e pareggia l'incontro per 3-3. Nella finale di ritorno i giallorossi sono sconfitti a Venezia sull'1-0 e perdono cos\u00ec la coppa. A fine anno arriva un nuovo presidente: Edgardo Bazzini, mentre la squadra finisce all'undicesimo posto in classifica.\nMaglie e sponsor.\nLa divisa primaria della Roma \u00e8 costituita da maglia rossa, pantaloncini bianchi e calzettoni rossi con banda gialla orizzontale; la seconda divisa presenta una maglia bianca con banda giallorossa orizzontale tra torace e addome, pantaloncini e calzettoni neri, questi con una banda giallorossa orizzontale; in alcune partite fuori casa viene usata una divisa completamente nera, con i calzettoni ornati da una banda giallorossa orizzontale. I portieri hanno tre divise: la prima presenta maglia nera (con colletto a polo), calzoncini bianchi, calzettoni rossi con banda gialla orizzontale, la seconda maglia blu, calzoncini neri e calzettoni rossi con banda gialla orizzontale, la terza maglia grigia combinata con gli stessi calzoncini e calzettoni della precedente.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 40/41\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "572632", "revid": "2026698", "url": "https://it.wikipedia.org/wiki?curid=572632", "title": ".mk", "text": ".mk \u00e8 il dominio di primo livello nazionale assegnato alla Macedonia del Nord."}
{"id": "572633", "revid": "1318658", "url": "https://it.wikipedia.org/wiki?curid=572633", "title": "S\u00e9bastien Le Prestre de Vauban", "text": "Fu anche Maresciallo di Francia. A lui si debbono numerosissimi esempi di fortificazione alla moderna della quale \u00e8\nil massimo esponente. Pi\u00f9 che alla fortificazione, comunque, egli deve la sua gloria militare agli assedi, nei quali diede il meglio di s\u00e9, e di cui fu il primo a dare completa teorizzazione matematica col metodo delle \"parallele\" che rimase in uso fino alla seconda guerra mondiale, quando le fortificazioni alla moderna erano ormai un ricordo del passato.\nDodici opere di Vauban, raggruppate nelle Fortificazioni di Vauban, sono state iscritte nella lista dei Patrimoni dell'Umanit\u00e0 UNESCO il 7 luglio 2008.\nBiografia.\nNato a Saint-L\u00e9ger-de-Foucherets (poi ribattezzato in suo onore Saint L\u00e9ger Vauban) nella regione del Morvan, attuale dipartimento della Yonne, in Borgogna, era figlio di Urbain le Prestre e di sua moglie Edm\u00e9e de Carmignolle. La sua era una famiglia della piccola nobilt\u00e0 ormai caduta in rovina, ed il giovane Vauban rimase inoltre orfano a dieci anni. Dopo un periodo vissuto in campagna fu educato da un priore dei carmelitani di Semur-en-Auxois che tra l'altro gli forn\u00ec solide basi scientifiche, matematiche e geometriche. A diciassette anni Il giovane fece le sue prime prove nell'esercito frondista di Luigi II di Borbone-Cond\u00e9, detto \u201cIl Gran Cond\u00e9\u201d, che gli offr\u00ec un brevetto di Ufficiale, ma subito dopo aver diretto alcune fasi della fortificazione di Clermont-en-Argonne e partecipato alla presa della piazzaforte di Sainte-Menehould cadde prigioniero dell'esercito realista; il cardinale Mazarino in persona lo not\u00f2 e lo convinse ad entrare nelle file dei sostenitori del giovane Luigi XIV.\nLa sua parte nella risottomissione di Sainte-Menehould al Re gli frutt\u00f2 un brevetto di luogotenente nel reggimento di Borgogna e subito dopo si distinse nella battaglia di Stenay dove fu ferito due volte. Poco dopo aver preso quella stessa Clermont alle cui mura aveva lavorato poco prima, ricevette (1655) il brevetto di \"ing\u00e9nieur du roi\" e pot\u00e9 servire sotto il principale esperto dell'epoca, cavaliere de Clerville. Nel 1659, al termine della guerra, aveva al suo attivo altri dieci assedi vittoriosi, numerose ferite e gli era stato conferito in premio il comando di una compagnia nel prestigioso reggimento di Piccardia, comandato dal maresciallo La Fert\u00e9-Sennecterre. Il Trattato dei Pirenei del 1659 concesse al reggimento del Vauban un po' di quiete nella guarnigione di Nancy. In questo periodo (marzo 1660) si spos\u00f2 con Jeanne d'Aulnay, figlia del barone d'\u00c9piry e sua cugina.\nAlla fine delle ostilit\u00e0 Vauban ricevette l'incarico di costruire o rimodernare numerose importanti fortezze, fra le quali Dunkerque, dove i lavori si protrassero fino all'anno prima della sua morte. Quando la guerra riprese 1662 Vauban condusse, sotto gli occhi del Re Sole in persona, l'assedio di Douai Tournai e Lilla. All'assedio di Lille ricevette un brevetto di luogotenente delle Guardie (equivalente al grado di colonnello in altri reparti) come ricompensa al valore. Il Trattato di Aquisgrana (1668) lasci\u00f2 molte fortezze in possesso francese, che Vauban si occup\u00f2 di migliorare o ricostruire, anche se ancora non aveva sviluppato un proprio sistema teorico di tracciamento e fortificazione. Colbert ed il marchese Louvois si mostrarono profondamente interessati ai suoi lavori e su impulso del Louvois Vauban pubblic\u00f2 nel 1669 il suo primo lavoro teorico, un \"M\u00e9moire pour servir \u00e0 l'instruction dans la conduite des si\u00e8ges\" (Appunti per l'addestramento alle tattiche d'assedio), pubblicato a Leida (Leiden) nel 1740.\nIl \"Pr\u00e9 Carr\u00e9\".\nIntorno al 1673 (guerra d'Olanda) Vauban incominci\u00f2 a meditare l'organizzazione del \"pr\u00e9 carr\u00e9\" (prato quadrato, aiuola), cio\u00e8 un sistema di fortezze regolarmente spaziate fra loro concepite in modo da sbarrare permanentemente la frontiera con i Paesi Bassi. Uno dei prospettati vantaggi di questa riorganizzazione era la riduzione dei costi per mantenere fortezze inutili o troppo isolate in territorio ostile. Il concetto del \"pr\u00e9 carr\u00e9\", una volta adottato, avr\u00e0 conseguenze enormi dal punto di vista storico, poich\u00e9 influenzer\u00e0 tutto il pensiero militare francese successivo, determinando, con l'eccezione della parentesi napoleonica, un'attitudine prevalentemente difensivistica delle strategie francesi che culminer\u00e0 nella costruzione della Linea Maginot tra Prima e Seconda guerra mondiale.\nNel 1678 Vauban, nominato alla morte del cavaliere de Clerville \"commissaire g\u00e9n\u00e9ral des fortifications\", comunic\u00f2 a Louvois un suo progetto per una doppia linea di piazzeforti \"esemplata da uno schieramento in battaglia\", una sorta di cintura di protezione del regno.\nLa prima linea conter\u00e0 13 citt\u00e0 fortificate e due fortezze; Dunkerque, Bergues, Furnes, Fort de Kenock, Ypres, Menin, Lille, Tournai, Forte la Montagne, Cond\u00e9, Valenciennes, Le Quesnoy, Maubeuge, Philippeville e Dinant. Queste piazzeforti dovranno essere messe in comunicazione mediante un sistema di vie d'acqua di interesse militare, ma dalle ovvie potenzialit\u00e0 economiche. Anche la seconda linea si comporr\u00e0 di 13 punti: Gravelines, Saint-Omer, Aire, B\u00e9thune, Arras, Douai, Bouchain, Cambrai, Landrecies, Avesnes, Mariembourg, Rocroi et Charleville.\nLe fasi culminanti della carriera.\nNel 1672, alla ripresa della guerra, a Vauban fu affidata la direzione dei maggiori assedi (Rheinbergen e Nimega 1672, Maastricht e Treviri 1673, Besan\u00e7on 1674). Inoltre fu al comando della difesa di una fortezza, Oudenaarde, per la prima e l'ultima volta. Tra numerosi altri assedi trov\u00f2 il tempo di redigere le preziose \"Instructions pour la d\u00e9fense\", per i comandanti delle piazzeforti di Verdun e Le Quesnoy. Fu promosso \"Mar\u00e9chal de camp\" nel 1676. In questo periodo Vauban cominci\u00f2 a dare forma alle sue riflessioni sui metodi di investimento di piazzeforti, su cui \u00e8 basata, molto pi\u00f9 che sui suoi sistemi di fortificazione, la sua gloria di ingegnere militare. Si deve a lui la teorizzazione e l'uso sistematico delle parallele per l'avvicinamento di truppe ed artiglierie, metodo ancora in uso nel XX secolo.\nCon la morte del De Clerville lo attendeva il posto di Commissario generale delle fortificazioni. Le acquisizioni territoriali francesi susseguenti alla Pace di Nimega lo impegnarono in ulteriori campagne di adattamento e costruzione di nuove fortezze, soprattutto, Strasburgo (1681) e Saarlouis, in cui apparve il cosiddetto \"Primo sistema di Vauban\" (si distinguono tre \"sistemi\", anche se Vauban stesso se ne attribuiva solo due).\nSi cominci\u00f2 a parlare di \"secondo sistema\" a partire dal 1682, anche se numerosi miglioramenti furono apportati nel corso degli anni, come le torri-bastione, copiate dalle torri fortificate della cittadella di Lussemburgo, opera di un ingegnere spagnolo. Negli stessi anni venne pubblicato (L'Aia, 1683-1685) un manuale pratico \"Le Directeur-G\u00e9n\u00e9ral des fortifications\". Nella fortificazione di Landau (1687) vennero impiegate tutte le risorse tecniche disponibili e Vauban si adoper\u00f2 per farne la pi\u00f9 formidabile piazza dell'Alsazia meridionale. Nello stesso tempo le sue teorie sull'assedio giunsero a completa maturit\u00e0. Riusc\u00ec ad istituire un corpo di \"minatori\" che gli consent\u00ec di effettuare tutta una serie di elaborati esperimenti che portarono alla stesura di dettagliate tabelle orarie e istruzioni di scavo matematicamente definite. (\"Trait\u00e9 des Mines\", pubblicato la prima volta a Parigi, nel 1740, con numerose ristampe). Ma anche le sue teorie sull'assedio subirono continue messe a punto, come l'introduzione del \"tiro indiretto\" e del \"tiro di rimbalzo\" quali armi decisive che avrebbero reso la caduta di una fortezza solo una questione di tempo, che avrebbe potuto persino essere stimato in anticipo con una certa precisione.\nIl nuovo metodo fu sperimentato in mezzo a difficolt\u00e0 ed incomprensioni, ma consent\u00ec presto clamorosi successi, come all'assedio di Namur, difesa nel 1692 dall'altro grande ingegnere militare dell'epoca, Menno van Coehoorn. Conquistata la cittadella di Namur, Vauban la ridisegn\u00f2 secondo i suoi schemi e la rese successivamente ancora pi\u00f9 forte, ma non pot\u00e9 impedire a Coehoorn di prendersi la rivincita, riconquistandola pochi anni dopo. Il metodo fu applicato rigorosamente, e con pieno successo, ad Ath nel 1697.\nDopo la Pace di Ryswick Vauban ricostru\u00ec e miglior\u00f2 altre fortezze, la pi\u00f9 importante delle quali, Neuf-Brisach, fu fortificata seguendo il suo \"terzo sistema\" che Vauban considerava solo una modifica del secondo, chiamandolo \"sistema di Landau perfezionato\". L'ultimo assedio da lui condotto fu quello di Alt Breisach nel 1703. La piazzaforte capitol\u00f2 dopo quattordici giorni. Il 14 gennaio di quell'anno fu nominato Maresciallo di Francia, il che gli imped\u00ec di dirigere personalmente ulteriori assedi e mise fine alla sua carriera attiva. Poco dopo pubblic\u00f2 il suo \"Trait\u00e9 de l'attaque des places\", edizione riveduta ed ampliata della sua \"M\u00e9moire\" del 1669, che contiene le teorie scientifiche da lui elaborate per il fuoco di rimbalzo, il \"tiro verticale antiuomo\" (per eliminare i difensori) e l'uso del metodo delle trincee parallele. Nel 1705 ricevette da Luigi XIV l'incarico di redigere un progetto per assediare la piazzaforte di Torino.\nLa Francia della fine del regno del Re Sole era ormai sulla difensiva, nuovi sviluppi delle tattiche militari rendevano la guerra sempre meno una semplice questione di assedi e controassedi. La Guerra di successione spagnola vide l'offuscarsi della reputazione di Vauban; la caduta di tante sue fortezze e le numerose capitolazioni della fortezza di Landau gettarono una luce sfavorevole sulla sua opera. Non potendo pi\u00f9 occuparsi degli assedi, sua vera vocazione, scrisse un trattato sulla difesa, \"De la defense des places\" (ed. molto pi\u00f9 tardi dal generale Valaze, Parigi, 1829), molto inferiore al precedente. Il \"Traits des fortifications de campagne\" in cui si delinea la teoria del \"Campo trincerato\" \u00e8 un primo passo verso il sistema dei \"forti distaccati\" impiegato successivamente in tutta Europa, ma ricevuto sfavorevolmente a corte caus\u00f2 la definitiva esautorazione di Vauban.\nI criteri per progettare le fortificazioni.\nVauban concepiva la rete difensiva a partire dal modello del terreno e delle linee di ostacoli naturali (fiumi, monti, morfologia del litorale), adattando al luogo ogni costruzione antica o moderna. Egli prest\u00f2 particolare attenzione ai corsi dei fiumi, alla loro portata, alle loro piene. Dopo una attenta osservazione del terreno, egli redigeva un lungo rapporto al fine di riassumere gli ostacoli e le potenzialit\u00e0 di ogni sito.\nNell'aprile 1679, ad esempio, egli stese per il Louvois una memoria sulle fortificazioni da porre in Cerdagna, lungo la frontiera spagnola: esaminando sei possibili postazioni, egli ne elimin\u00f2 cinque, considerando valida quella del \"Col de la Perche\" poich\u00e9 dotata di bastioni naturali, facendo risparmiare due terzi di spostamenti di terra, pi\u00f9 di un terzo di costruzioni in muratura e quindi almeno la met\u00e0 dei costi necessari.\nNella maggior parte dei casi, come nell'esempio della Cerdagne (si trattava del progetto, realizzato, della cittadella di Mont-Louis), \u00ab\u2026poich\u00e9 \u00e8 necessario assoggettare il progetto al terreno, e non il terreno al progetto\u00bb, egli trasform\u00f2 i vincoli imposti dalla natura in vantaggi difensivi, erigendo le fortezze su bastioni rocciosi. Una delle realizzazioni meglio riuscite fu quella di Brian\u00e7on: i camminamenti posti sui fianchi della montagna furono trasformati in altrettanti camminatoi di cinta fortificata e imprendibili. Sia creandole, sia modificandole, Vauban oper\u00f2 su circa trecento piazze-forti. La sua filosofia d'ingegnere-costruttore sta in una frase: \u00abl'arte di fortificare non consiste nelle regole e nei sistemi, ma solamente nel buon senso e nell'esperienza\u00bb.\nAttivit\u00e0 civili.\nA dimostrazione di un interesse per le matematiche applicate in generale Vauban pubblic\u00f2 varie opere di argomento non militare, fra cui spicca per curiosit\u00e0 \"La cochonnerie ou calcul estimatif pour conna\u00eetre jusqu'o\u00f9 peut aller la production d'une truie pendant dix ann\u00e9es de temps\" (ovvero \"La maialeria, o stima per conoscere a quanto pu\u00f2 ammontare il numero di nati da una scrofa durante dieci anni\"). Nel 1689 scrisse un \"M\u00e9moire\" (memoriale) ben altrimenti serio sull'opportunit\u00e0, giustificata su basi politico-economiche, di richiamare gli ugonotti, esortando Luigi XIV a ripristinare l'Editto di Nantes. Affront\u00f2 in modo originale anche il problema delle imposte, sempre spinoso in Francia, ed allora accentuato dalla politica economica di Colbert. Nella sua \"La D\u00eeme royale\" (1707), propose di sostituire le molteplici imposte ancora semifeudali in vigore con una tassa sul reddito di unica aliquota di circa il 10 % senza esclusioni per alcuna classe privilegiata. I tempi non erano evidentemente ancora maturi, dato che questa ed altre prove di indipendenza di pensiero furono probabilmente le concause della sua disgrazia a corte, anche se alla notizia della sua morte il Re Sole espresse la sua tristezza per la perdita di un uomo di valore, sinceramente affezionato alla sua persona ed allo stato. Comunque, grazie alle sue pubblicazioni scientifiche, egli fu ammesso a titolo onorifico alla \"Acad\u00e9mie des sciences\"\nMor\u00ec di polmonite a Parigi. La sua tomba fu violata durante la rivoluzione, ma il suo cuore fu ritrovato nel 1808 e per ordine di Napoleone deposto nella cappella dell'H\u00f4tel des Invalides.\nVauban godette anche di una certa fama di benefattore. Us\u00f2 spesso le sue ricchezze per aiutare ufficiali bisognosi e si oppose a gravi punizioni verso la truppa ritenendole ingiuste, il tutto senza venire meno al rispetto della disciplina e delle gerarchie. Probabilmente la sua educazione in una famiglia di nobilotti a corto di quattrini, in un ambiente rustico (che egli non dimentic\u00f2 mai, tornando nei suoi luoghi d'origine quando possibile), gli evit\u00f2 di acquisire le maniere scostanti della nobilt\u00e0 di corte."}
{"id": "572635", "revid": "529641", "url": "https://it.wikipedia.org/wiki?curid=572635", "title": ".ml", "text": ".ml \u00e8 il dominio di primo livello nazionale assegnato al Mali."}
{"id": "572637", "revid": "212348", "url": "https://it.wikipedia.org/wiki?curid=572637", "title": ".mr", "text": ".mr \u00e8 il dominio di primo livello nazionale assegnato alla Mauritania."}
{"id": "572640", "revid": "984922", "url": "https://it.wikipedia.org/wiki?curid=572640", "title": ".kw", "text": ".kw \u00e8 il dominio di primo livello nazionale assegnato al Kuwait."}
{"id": "572643", "revid": "529641", "url": "https://it.wikipedia.org/wiki?curid=572643", "title": ".py", "text": ".py \u00e8 il dominio di primo livello nazionale assegnato al Paraguay."}
{"id": "572644", "revid": "767487", "url": "https://it.wikipedia.org/wiki?curid=572644", "title": "Kelis", "text": "Attiva musicalmente dal 1999, nel corso della sua carriera Kelis ha ottenuto un notevole successo commerciale con brani come \"Milkshake\" e \"Trick Me,\" pubblicato 6 album in studio e vinto un BRIT Award come miglior rivelazione internazionale. Legata negli anni a varie etichette come Virgin, Arista, Jive e Interscope, Kelis ha pubblicato musica prevalentemente hip-hop, R&amp;B e pop nel corso della carriera, dedicandosi tuttavia anche ad una parentesi EDM con l'album del 2010 \"Flesh Tone\".\nBiografia.\nKelis \u00e8 nata nel quartiere Harlem di Manhattan, New York. Suo padre, Kenneth Rogers, era un afroamericano, musicista jazz e pastore pentecostale; sua madre, Eveliss, era una stilista di moda di origine sino-portoricana, e l'incit\u00f2 a intraprendere la sua carriera musicale. \"Kelis\" \u00e8 una combinazione dei nomi del padre e della madre.\nDa bambina, cantava nel coro della chiesa, suonava violino, pianoforte, e sassofono, e frequentava una scuola privata. And\u00f2 via di casa a 16 anni, ma continu\u00f2 gli studi e a 16 anni fu ammessa alla \"Fiorello H. LaGuardia High School of Music &amp; Art and Performing Arts\", dove form\u00f2 il trio R&amp;B BLU (Black Ladies United). Dopo il diploma, entr\u00f2 in contatto con i The Neptunes (Pharrell Williams e Chad Hugo) e, con il loro aiuto, riusc\u00ec a ottenere un contratto con una casa discografica.\nDa allora ha collaborato con un gran numero di musicisti tra cui Gravediggaz, Busta Rhymes, Foxy Brown, Lil' Kim, OutKast, P. Diddy, Usher, Moby, Richard X, Timo Maas, Bj\u00f6rk, No Doubt, Enrique Iglesias, Nas, Ol' Dirty Bastard, Too $hort, Benny Benassi e per ultimi i Duran Duran in una canzone \"The Man Who Stole a Leopard\" del loro ultimo album \"All You Need Is Now\" uscito il 21 dicembre 2010.\n\"Kaleidoscope\" (1999).\nKelis cominci\u00f2 a incidere il suo album di debutto alla fine del 1997 e lo fin\u00ec nel giro di un anno. L'album, prodotto interamente dai The Neptunes, vendette oltre 10.736 copie nella prima settimana, e a tutt'oggi ne sono state vendute poco meno di 300.000 copie; il singolo di debutto fu \"Caught Out There\". In Europa tutti i tre singoli \"Caught out There\", \"Good Stuff\", e \"Get Along with You\" ebbero un buon successo, ed anzi il vecchio continente si dimostr\u00f2 un mercato migliore per lei; in definitiva anche Asia e Australia si dimostrarono mercati migliori di quello nat\u00eco. Con questo album vinse un Brit Award; il \"look\" scelto per la promozione del disco era molto colorato, sia per il suo abbigliamento sia per la tintura dei capelli.\n\"Wanderland\" (2001).\nIl suo secondo album, \"Wanderland\", ancora prodotto dai The Neptunes, fu pubblicato due anni dopo solo in Europa e Asia, dopo che il primo singolo, \"Young, Fresh N' New\", ebbe scarso successo in America; secondo Kelis, alla sua casa discografica statunitense, la Virgin, non piaceva \"Wanderland\", e credeva che non avesse singoli sufficientemente forti. A differenza del suo debutto, \"Wanderland\" ebbe vendite mediocri, al di sotto delle 80.000 copie nel Regno Unito, e il solo singolo pubblicato fu \"Young, Fresh N New\" che non entr\u00f2 in top ten.\nKelis, che si era trasferita in Europa durante il periodo di successo seguito al suo album d'esordio, segu\u00ec gli U2 nel loro tour europeo, e poi Moby nel tour americano \"Area:One\"; durante la sua permanenza negli Stati Uniti incontr\u00f2 e si innamor\u00f2 del rapper Nas, che spos\u00f2 l'8 gennaio 2005.\n\"Tasty\" (2003).\nKelis ritrov\u00f2 finalmente il successo negli Stati Uniti nel 2003, con il suo singolo \"Milkshake\", che spinse il suo nuovo album \"Tasty\" al disco d'oro, vendendo pi\u00f9 di 540.000 copie negli Stati Uniti nei primi 2 mesi; in totale l'album ha venduto 760.000 copie.\nAnche in Europa il successo fu immediato; \"Tasty\" ottenne il disco di platino nel Regno Unito nell'ottobre 2004 superando le 300.000 copie, mentre il singolo \"Milkshake\" fu disco d'argento con pi\u00f9 di 200.000 copie, e divenne uno dei 10 singoli pi\u00f9 venduti nel Regno Unito nel 2004. Il secondo singolo, \"Trick Me\", entr\u00f2 nelle top 10 di molti Paesi europei alla met\u00e0 del 2004, ma fu accolto pi\u00f9 freddamente negli USA, dove il video non fu neanche pubblicato.\nIn compenso, il successo di Kelis crebbe in Australia, dove l'album \"Tasty\" ottenne il disco d'oro superando le 35.000 copie, e i singoli \"Milkshake\" e \"Trick Me\" divennero dischi di platino vendendo pi\u00f9 di 70.000 copie. In Nuova Zelanda \"Tasty\" fu disco d'oro superando le 7.000 copie.\nNel 2004 \"Trick Me\" fu particolarmente importante perch\u00e9 per la prima volta i The Neptunes non furono coinvolti nella produzione; invece, Dallas Austin collabor\u00f2 a scrivere e produsse la canzone. Sebbene i The Neptunes avessero contribuito a molte altre tracce del disco, tra i produttori figuravano oltre ad Austin anche Andr\u00e9 3000, Rockwilder e Raphael Saadiq, creando sonorit\u00e0 pi\u00f9 eclettiche.\n\"Not In Love\", in collaborazione con Enrique Iglesias, fu pubblicato come singolo nel Regno Unito ed ottenne un buon successo, ma non ebbe presa sul mercato americano e non fu pubblicato in Italia, dove invece usc\u00ec l'altro singolo \"Millionaire\". Nel Regno Unito usc\u00ec anche \"In Public\", che vedeva la collaborazione del marito Nas e la produzione di Rockwilder, ma non entr\u00f2 in top ten e non ne fu fatto un video.\nIn seguito al successo di \"Tasty\", Kelis partecip\u00f2 al \"The Onyx Hotel Tour\" di Britney Spears aprendone i concerti nel corso del 2004.\n\"Kelis Was Here\" (2006).\n Kelis ha pubblicato il nuovo album \"Kelis Was Here\" (le prime indiscrezioni dicevano si sarebbe chiamato \"The Puppeteer\") il 22 agosto 2006, giorno seguente al suo ventisettesimo compleanno, anticipato dal singolo non particolarmente fortunato \"Bossy\" (in collaborazione con Too $hort). \"Kelis Was Here\" comprende produzioni di Scott Storch, Cee-Lo Green, Raphael Saadiq, Linda Perry, Will.i.am, Swizz Beatz e Bangladesh, e collaborazioni di Shakira, Sean Paul e del marito Nas. A differenza di tutti i precedenti album di Kelis, in questo i The Neptunes non figurano in alcun modo, e Kelis ha dichiarato che \u00e8 stata una decisione molto importante per lei, ma basata puramente su ragioni economiche e senza alcun contrasto con Pharrell o Chad.\nIl secondo singolo negli Usa \u00e8 stato \"Blindfold Me\" (prodotto da Polow Da Don e Sean Garrett) che vede la collaborazione di Nas. Il suo scarso successo (numero 91 U.S. Billboard Hot R&amp;B/Hip-Hop Songs) non ha permesso a Kelis di pubblicarlo anche in Europa. Un video di questa canzone \u00e8 stato comunque girato a Los Angeles, nel settembre '06.\nSe \"Trilogy\" potrebbe potenzialmente essere il terzo estratto in America, \u00e8 invece confermata l'uscita di \"Lil' Star\" in Europa. Questo singolo potrebbe davvero rappresentare il ritorno di Kelis nel panorama musicale; infatti (anche grazie alla collaborazione di Cee-Lo degli Gnarls Barkley), sebbene la pubblicazione ufficiale sia prevista per il 19 febbraio, ha gi\u00e0 raggiunto la posizione n\u00ba 3 nella UK Singles Chart e il suo video viene gi\u00e0 molto trasmesso sui principali canali musicali.\nRitorno in studio (2007).\nKelis \u00e8 tornata in studio per lavorare sulle nuove tracce e sul nuovo materiale. La pubblicazione dell'album \u00e8 prevista per la seconda met\u00e0 del 2007 o inizio 2008.\nL'artista ha pubblicato un \"Greatest Hits\" con tutti i singoli che ha fatto a partire dal primo album \"Kaleidoscope\", \"Wanderland\", \"Tasty\" e \"Kelis Was Here\", pi\u00f9 tre brani inediti: \"Truth Or Dare\" dei N.E.R.D feat Kelis, \"Got Your Money\" di Ol'Dirty Bastard feat Kelis e \"Finest Dreams\" di Richard X feat Kelis.\n\"Flesh Tone\" (2010).\nAll'inizio del 2010, Kelis ha estratto, in anteprima, il primo singolo dell'album \"Flesh Tone\", intitolato \"Acapella\", prodotto da David Guetta. La canzone \u00e8 stata accompagnata da un video, diretto da John \"Rankin\" Waddell, Chris Cottam e Nicole Ehrlich, ed ha ricevuto una buona accoglienza raggiungendo oltre 2 milioni di visualizzazioni su YouTube entro le prime 2 settimane. Il singolo ha debuttato nella top cinque della Official Singles Chart, raggiungendo la posizione numero tre della \"Top 100 Airplay Chart Slovacchia\" e raggiunto il numero uno negli Stati Uniti \"Hot Dance Club Songs\" e nel Regno Unito \"Dance Chart\". Ha raggiunto la \"Top Venti\" in un totale di sette paesi europei.\nL'album \u00e8 stato pubblicato il 14 maggio 2010 in Europa e Asia, e il 5 luglio negli Stati Uniti. Il secondo singolo di \"Flesh Tone\", \"4th of July (Fireworks)\" \u00e8 stato pubblicato nel giugno 2010 in America e il 5 luglio nel Regno Unito. La canzone \u00e8 stato un successo immediato nella scena electro Europa. Il video per il brano ha debuttato il 16 giugno su YouTube e Vevo. Il video \u00e8 stato, come \"Acapella\", diretto da John Rankin Waddell e Nicole Ehrlich, ma \u00e8 stato codiretto da Kelis.\n\"Food\" (2013-2014).\nNell'aprile del 2013 viene annunciato sul sito ufficiale della cantante Kelis che verr\u00e0 pubblicato un nuovo singolo e due nuovi album. Nello stesso mese viene pubblicato sempre sul sito ufficiale di Kelis un nuovo singolo intitolato \"Jerk Ribs \"che anticipa l'uscita dell'album intitolato \"Food\" nel novembre del 2013. Il giorno 24 marzo 2014 viene pubblicato il suo secondo singolo intitolato \"Rumble,\" a cui fa seguito il rilascio dell'album vero e proprio. Sempre nel 2014, Kelis porta avanti un tour per la promozione del disco e pubblica il suo primo album live, \"Live In London\".\nKaleidoscope Anniversary Tour (2019-presente).\nNel 2019, Kelis ha reso disponibile su tutti i servizi streaming il suo secondo album \"Wanderland\", fino a quel momento completamente assente su questo tipo di piattaforme. Successivamente la cantante ha annunciato un tour atto a celebrare i 20 anni dalla pubblicazione di Kaleidoscope e rivelato di essere al lavoro su un nuovo EP. Il tour sar\u00e0 poi posticipato al 2021 a causa della pandemia da COVID-19. Nell'agosto 2020 ha collaborato con i Disclosure nel singolo \"Watch Your Step\", pubblicando cos\u00ec il suo primo brano inedito dopo vari anni. Nel 2021 ha collaborato con la rapper Ashnikko nel brano \"Deal with it\" e pubblicato il singolo da solista \"Midnight Snacks\"."}
{"id": "572646", "revid": "287204", "url": "https://it.wikipedia.org/wiki?curid=572646", "title": "Unione Calcio Sampdoria 2005-2006", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 2005-2006.\nStagione.\nLa Sampdoria era partita con ambizioni per il triplo impegno campionato - Coppa UEFA - Coppa Italia, ma la squadra di Novellino altern\u00f2 grandi prestazioni (come un 2-1 sul Milan e un 3-1 sulla ) ad altre imbarazzanti (0-2 contro un Cagliari in crisi e un 3-3 al 95' in casa su rigore contro il ).\nSfortunata l'apparizione europea, dopo 7 anni di purgatorio: dopo il passaggio al primo turno contro i portoghesi del Vit\u00f3ria Set\u00fabal (1-1 in Portogallo e 1-0 a Genova) e accesso al mini gironcino UEFA, il sorteggio consegn\u00f2 ai blucerchiati Halmstads, , Steaua Bucarest e . Tolta la squadra materasso svedese, un girone molto equilibrato con squadre di pari livello, in cui la Sampdoria venne eliminata proprio all'ultimo secondo dell'ultima partita utile per la qualificazione (i risultati: 0-0 a Marassi contro i rumeni, 3-1 contro gli svedesi fuoricasa, pareggio a reti inviolate in casa con i tedeschi e sconfitta 2-1 al 90' in Francia).\nDopo l'eliminazione europea la Coppa Italia divent\u00f2 un obiettivo importante per gli undici di Novellino; tuttavia, dopo il passaggio \"pulp\" contro il Cagliari agli ottavi (1-1 a Cagliari e 2-1 a Genova con pareggio cagliaritano al 93' e gol qualificazione di Flachi un minuto dopo) la Sampdoria venne eliminata nel turno successivo dall'Udinese (1-1 a Udine e 2-2 a Genova).\nIl 30 aprile 2006, a seguito della partita con l'Udinese terminata 1-1, fu raggiunta la matematica salvezza, messa in precedenza in dubbio da una serie incredibile di risultati: sei partite perse di fila, e soli tre punti in undici incontri.\nSull'andamento altalenante della squadra nella stagione incisero pesantemente gli infortuni, anche gravi, che costrinsero la Samp a fare a meno di giocatori importanti, specie in attacco, quali Fabio Bazzani ed Emiliano Bonazzoli. La prolungata assenza di entrambi gli attaccanti di peso obblig\u00f2 l'allenatore Novellino a schierare Corrado Colombo, rientrato a gennaio dal prestito all', ma la sua presenza in campo non diede i frutti sperati; tuttavia, secondo molti osservatori, la colpa dei pessimi risultati della Sampdoria nell'ultima parte del campionato andava prevalentemente attribuita alle scelte della societ\u00e0, che aveva ceduto Marco Borriello al , senza provvedere a una sua adeguata sostituzione."}
{"id": "572648", "revid": "887364", "url": "https://it.wikipedia.org/wiki?curid=572648", "title": ".sd", "text": ".sd \u00e8 il dominio di primo livello nazionale assegnato al Sudan nel 1997, tuttora \u00e8 utilizzato anche nel Sudan del Sud dall'indipendenza del 9 luglio 2011."}
{"id": "572649", "revid": "287204", "url": "https://it.wikipedia.org/wiki?curid=572649", "title": "Strangers (Dean Koontz)", "text": "Strangers \u00e8 un romanzo del 1986 scritto da Dean R. Koontz.\nTrama.\nQuesto libro inizia descrivendo le fobie di alcuni personaggi che, apparentemente, non hanno nulla in comune; effettuando delle ricerche scopriranno per\u00f2 che i disturbi di cui soffrono non sono del tutto slegati tra di loro. La continua ricerca della verit\u00e0 li porter\u00e0 ad incontrarsi nel Nevada, al \"Tranquility Motel\"; qualcuno per\u00f2 non vuole che la verit\u00e0, un avvenimento straordinario accaduto molti anni prima, venga a galla e cercher\u00e0 di mettere tutto a tacere."}
{"id": "572659", "revid": "529641", "url": "https://it.wikipedia.org/wiki?curid=572659", "title": ".sn", "text": ".sn \u00e8 il dominio di primo livello nazionale assegnato al Senegal."}
{"id": "572661", "revid": "10431", "url": "https://it.wikipedia.org/wiki?curid=572661", "title": "Nazione transcontinentale", "text": ""}
{"id": "572664", "revid": "529641", "url": "https://it.wikipedia.org/wiki?curid=572664", "title": ".ni", "text": ".ni \u00e8 il dominio di primo livello nazionale assegnato al Nicaragua."}
{"id": "572666", "revid": "508036", "url": "https://it.wikipedia.org/wiki?curid=572666", "title": ".ng", "text": ".ng \u00e8 il dominio di primo livello nazionale assegnato alla Nigeria."}
{"id": "572670", "revid": "529641", "url": "https://it.wikipedia.org/wiki?curid=572670", "title": ".tg", "text": ".tg \u00e8 il dominio di primo livello nazionale assegnato al Togo."}
{"id": "572676", "revid": "1543377", "url": "https://it.wikipedia.org/wiki?curid=572676", "title": "Kilcock", "text": "Kilcock (\"Cill Choca\" in irlandese) \u00e8 un villaggio nel nord di Kildare, Irlanda, sul confine con la contea di Meath. Trovandosi a pochi chilometri distanza dalla citt\u00e0 di Dublino, Kilcock \u00e8 residenza di molti pendolari.\nTra le industrie locali ricordiamo un grande magazzino di distribuzione della catena SuperValu e la fabbrica di gomme da masticare Zed Gum (precedentemente nota come Leaf).\nLa citt\u00e0 sorge \"sulle rive del Royal Canal\", come nei versi di una canzone tradizionale.\nQui nacque il calciatore Mick O'Brien. \nStoria locale.\nIl nome di Kilcock deriva da Santa Coca, santa del VI secolo nota per aver fondato una chiesa sul fiume Rye e che la tradizione indica come sorella di San Kevin di Glendalough; il suo compito era di ricamare gli abiti religiosi, tra i quali quelli indossati da St. Colmcille. Si pensa che un pozzo sacro a lei dedicato e presunto perduto nei campi di Kilcock si trovi in realt\u00e0 nell'area sul retro della banca; la sua festa si tiene il 6 giugno. Tuttavia, questa commemorazione \u00e8 di natura recente poich\u00e9 quando nel 1837 fu fatto il censimento dell'area venne scritto 'in questa parrocchia non ci sono rovine di alcuna chiesa e non vi \u00e8 alcun santo patrono...non si sa da cosa derivi il nome Cille Choc.' La chiesa parrocchiale odierna venne costruita dall'architetto J.J. McCarthy per \u00a310,000, fu consacrata nel 1867 e dedicata a Santa Coca.\nNell'VIII secolo fu luogo di una battaglia tra re rivali nei pressi della chiesa di Santa Coca, poi nel territorio di Carbury e vicino al confine tra Leinster e Meath. Il riferimento storico successivo \u00e8 di alcune centinaia di secoli pi\u00f9 tardi, quando si parla di Kilcock come di una propriet\u00e0 dell'ospedale di S. Giovanni di Gerusalemme a Kilmainham, nel 1303.\nLa chiesa di Santa Coca si erge in suo onore al centro del villaggio. Al suo interno si pu\u00f2 ammirare una recente icona rappresentante la santa.\nhttps://web.archive.org/web/20071117020621/http://www.kilcockparish.net/popup_4_f.html\nAttrazioni locali.\nKilcock vanta la sua presenza in un capitolo fondamentale per la storia del Gaelic Athletic Association(GAA) della contea di Kildare http://kildare.gaa.ie/\nLa biblioteca del villaggio ha una raccolta di scritti della poetessa Teresa Braydon nata a Kilbrook. Oggetto della sua opera pi\u00f9 famosa \u00e8 la Old Bog Road, che si trova 4.5\u00a0km a ovest del paese. \nBridestream, una casa del XVIII secolo, ha un allevamento di animali rari aperto al pubblico.\nLarchill, uno dei giardini d'Irlanda pi\u00f9 importanti, da poco riscoperto, fu creato nel XVIII secolo come 'Ferme Orn\u00e9e' (fattoria ornamentale) ed \u00e8 l'ultimo giardino di questo genere presente in Europa.\nBellissime passeggiate tra viali di larici collegano dieci attrazioni classiche e gotiche. Vi \u00e8 un pittoresco lago di 8 acri con due isolette che sembrano fatate, un giardino circondato da un muro al cui interno si trova una torre delineata da gusci e un cortile gotico modello.\nKilcock Art Gallery - La galleria fu fondata nel 1978 da Breda Smyth e inaugurata da George Campbell R.H.A., da allora vi sono state esibizioni di quadri, sculture e stampe di tutti i maggiori artisti irlandesi. https://web.archive.org/web/20060904024013/http://www.kilcockartgallery.com/\nCanottaggio\nTrovandosi cos\u00ec vicina al canale, non sorprende che Kilcock sia il villaggio perfetto per fare del canottaggio. Ogni settembre si svolge a Kilcock la International Canoe Polo Competition che attira molti spettatori e curiosi. Ogni sabato mattina \u00e8 invece possibile per i bambini di tutte le et\u00e0 provare l'ebbrezza del canottaggio. http://www.KilcockCanoePoloClub.com/\n18 Hole Golf Club\nLa struttura \u00e8 aperta dall'alba al tramonto con Putting Green e aree di allenamento a disposizione di tutti. Restrizioni durante il weekend. Telefono: 01 6287592\nChiesa Cattolica di Santa Coca https://web.archive.org/web/20071020032218/http://www.kilcockparish.net/index.asp"}
{"id": "572684", "revid": "121827973", "url": "https://it.wikipedia.org/wiki?curid=572684", "title": "Notoungulata", "text": "I notoungulati (Notoungulata) sono un ordine di mammiferi, evolutisi nel corso del Cenozoico ed estintisi al termine del Pleistocene, vissuti esclusivamente in Sudamerica.\nDescrizione.\nEstremamente diversificati, questi mammiferi si svilupparono nel Paleocene e andarono ben presto a occupare le nicchie ecologiche lasciate libere dalla precedente estinzione del Cretaceo-Terziario. L'isolamento del Sudamerica e la virtuale mancanza di predatori efficienti favor\u00ec lo sviluppo di numerose forme erbivore di grossa mole. La caratteristica comune dei notoungulati \u00e8 l'insolita modificazione dell'orecchio medio: la cavit\u00e0 si estende non solo nella bolla timpanica ma anche in un ampio spazio vuoto aperto nello spessore della squama del temporale. Gli arti possiedono tre o quattro dita funzionali, e la loro struttura \u00e8 in genere mesassonica, anche se vi sono eccezioni. Rispetto ai litopterni, il femore non ha il terzo trocantere e l'astragalo si articola con il navicolare tramite una superficie sferica. La cavit\u00e0 encefalica, in genere, \u00e8 poco capiente.\nOrigine ed evoluzione.\nL'evoluzione remota dei notoungulati rimane ancora piuttosto nebulosa, anche se analisi genetiche, su resti di collagene di circa un milione di anni, hanno dimostrato che sarebbero imparentati ai perissodattili e non, come si \u00e8 ritenuto in passato, agli afroteri. Uguale origine, dimostrata nel medesimo modo, riguarderebbe anche gli altrettanto misteriosi liptoterni; mentre non \u00e8 possibile su queste basi dimostrare che questa origine riguardi tutti i meridiungulata, che potrebbero essere un gruppo parafiletico. Questo lascerebbe supporre che l'antenato comune di tutti i notungulati sia arrivato in Sud America dall'America settentrionale circa 60 milioni di anni o poco pi\u00f9, sfruttando quanto rimaneva del collegamento (insicuro e presumibilmente costituito non da un ponte di terra o un istmo, ma da una serie di isole) tra le due Americhe, sicuramente presente nel Maastrichtiano.\nDiversificazione.\nNel corso del Cenozoico, i notoungulati hanno mostrato di essere uno degli ordini di mammiferi maggiormente diversificati: i numerosi sottogruppi hanno sviluppato forme che vanno da piccoli corridori simili a lepri a pesanti abitatori delle paludi dalle dimensioni gigantesche, che ricordano in qualche modo gli ippopotami. Oltre a ci\u00f2, naturalmente, un gran numero di forme pi\u00f9 o meno primitive abitava tutte le regioni del Sudamerica. Il sottordine pi\u00f9 primitivo \u00e8 quello dei notioprogoni, caratteristici del Paleocene e dell'Eocene, che includeva animali di statura medio - piccola dalla dentatura stranamente specializzata. Il sottordine dei tossodonti comprende animali poco specializzati vagamente simili a cinghiali (\"Thomashuxleya\"), a ippopotami (\"Toxodon\"), a cavalli (\"Rhynchippus\") e a calicoteri (\"Homalodotherium\"). I sottordini degli egetoteri e dei tipoteri, invece, comprendono forme rispettivamente simili a lagomorfi (lepri) e roditori, e nelle recenti classificazioni questi ultimi due gruppi sono considerati un clade unitario.\nDi seguito \u00e8 riportato un cladogramma effettuato da Billet (2011), che mostra le relazioni filogenetiche tra le varie forme di notoungulati. \u00c8 interessante notare che, secondo questo studio, il gruppo comprenderebbe anche gli enigmatici piroteri:\nEstinzione.\nCome molti animali sudamericani, anche i notoungulati si estinsero alla fine del Pleistocene dopo un'espansione eccezionale avuta per tutto il Cenozoico. Le cause del declino e della scomparsa di questi animali vanno ricercate nella \"fusione\" di Nordamerica e Sudamerica del Pliocene, che permise un interscambio faunistico traumatico per i mammiferi del continente meridionale ed in particolare per alcuni tipi di megafauna. L'ultimo notoungulato, vissuto fino alla fine del Pleistocene, \u00e8 \"Toxodon\", uno dei pochi generi di Notoungulati a non aver risentito dell'interscambio faunistico nord-sud americano (anzi alcuni esemplari riuscirono anche a migrare in America centrale), che per\u00f2 scomparve in maniera piuttosto improvvisa alla fine del Pleistocene."}
{"id": "572685", "revid": "22356", "url": "https://it.wikipedia.org/wiki?curid=572685", "title": "Litopterni", "text": ""}
{"id": "572686", "revid": "529641", "url": "https://it.wikipedia.org/wiki?curid=572686", "title": ".td", "text": ".td \u00e8 il dominio di primo livello nazionale assegnato al Ciad.\nLa sigla \"td\" deriva dal fatto che in lingua francese Ciad si scrive \"Tchad\"."}
{"id": "572687", "revid": "22356", "url": "https://it.wikipedia.org/wiki?curid=572687", "title": "Notoungulati", "text": ""}
{"id": "572689", "revid": "16066", "url": "https://it.wikipedia.org/wiki?curid=572689", "title": ".uy", "text": ".uy \u00e8 il dominio di primo livello nazionale assegnato all'Uruguay."}
{"id": "572692", "revid": "466539", "url": "https://it.wikipedia.org/wiki?curid=572692", "title": "Sergio Martino", "text": "Nipote del regista Gennaro Righelli, fratello del produttore Luciano Martino, padre della regista Federica Martino e della fotografa Francesca Romana Martino, \u00e8 uno dei maggiori esponenti italiani del cosiddetto cinema di genere. Ha usato talora gli pseudonimi Martin Dolman e Christian Plummer.\nCarriera.\nInizia la carriera negli anni sessanta come sceneggiatore ed aiuto regista, quindi debutta nel 1969 col sexy-documentario \"Mille peccati... nessuna virt\u00f9\". Nel 1970 lavora al suo primo thriller \"Lo strano vizio della signora Wardh\", scegliendo come protagonista Edwige Fenech. Al primo ne fa seguire altri quattro di cui due interpretati ancora dalla Fenech, \"Tutti i colori del buio\" e \"Il tuo vizio \u00e8 una stanza chiusa e solo io ne ho la chiave\". Si dedic\u00f2 anche ad altri generi, lavorando ai film \"\", \"Giovannona Coscialunga disonorata con onore\", \"La montagna del dio cannibale\" e \"L'isola degli uomini pesce\".\nNegli anni ottanta dirige alcuni film di genere come il thriller/horror \"Assassinio al cimitero etrusco\" ed il post-atomico \"2019 - Dopo la caduta di New York\", che riusc\u00ec ad entrare nella classifica dei dieci film pi\u00f9 visti negli Stati Uniti, in cui si \u00e8 firmato con gli pseudonimi anglofoni di Christian Plummer e Martin Dolman; in seguito nel 1986 dirige il film d'azione \"Vendetta dal futuro\" in cui si firma sempre con lo pseudonimo Martin Dolman. Durante le riprese morir\u00e0 uno degli attori protagonisti, Claudio Cassinelli, a seguito di un incidente in elicottero. Nello stesso periodo dirige anche molte commedie come \"Spaghetti a mezzanotte\", \"Cornetti alla crema\", \"Acapulco, prima spiaggia... a sinistra\" e \"L'allenatore nel pallone.\"\nNegli anni 1990 si dedica sporadicamente al cinema, dirigendo i due thriller erotici \"Spiando Marina\" e \"Graffiante desiderio\", per poi passare prevalentemente alla \"fiction\". Nel 2008 torna al cinema dirigendo \"L'allenatore nel pallone 2\". Nel 2017 pubblica la sua autobiografia \"Mille peccati... nessuna virtu'?\". Nel 2019 \u00e8 stato realizzato un documentario sulla sua carriera diretto da Daniele Ceccarini e Francesco Tassara."}
{"id": "572693", "revid": "529641", "url": "https://it.wikipedia.org/wiki?curid=572693", "title": ".uz", "text": ".uz \u00e8 il dominio di primo livello nazionale assegnato all'Uzbekistan."}
{"id": "572694", "revid": "1573940", "url": "https://it.wikipedia.org/wiki?curid=572694", "title": "Anostraca", "text": "Gli Anostraci (Anostraca ) sono un ordine di crostacei appartenenti, unitamente a Notostraci, Concostraci e Cladoceri, alla classe Branchiopoda.\nSono tra i crostacei pi\u00f9 antichi che si conoscano, essendo note fin dal Cambriano forme riferibili ai branchiopodi (fossili di Anostraci si ritrovano dal Devoniano).\nDescrizione.\nL'ordine comprende prevalentemente specie di piccole dimensioni () ma alcune specie (\"Branchinecta gigas\") possono raggiungere i .\nSi caratterizzano rispetto ad altri branchiopodi principalmente per il corpo allungato approssimativamente cilindrico e per l'assenza del carapace, caratteristica quest'ultima che ne determina il nome. Il loro corpo, che presenta una metameria ben evidente, \u00e8 diviso in tre regioni: un capo, un torace provvisto di 11 paia di appendici natatorie aventi funzione respiratoria e filtratoria, ed un addome che nel suo tratto iniziale reca gli organi della riproduzione: un sacco ovigero nella femmina ed una coppia di peni pari nel maschio.\nGli anostraci sono filtratori non selettivi di sostanze organiche minutamente particellate e di fitoplancton. Fanno eccezioni alcune specie del genere \"Branchinecta\" che invece hanno abitudini predatorie.\nSi tratta in genere di specie che vivendo in acque dalla salinit\u00e0 variabile e in condizioni ambientali estreme, hanno sviluppato particolari forme di adattamento. Le uova (cisti) di questi crostacei, infatti, possono rimanere in fase quiescente e resistere in mancanza di acqua e/o al congelamento invernale, anche per lunghi periodi di tempo, per riprendere lo sviluppo solo quando le condizioni ambientali tornano ad essere favorevoli.\nHanno la peculiare caratteristica di nuotare con la superficie ventrale del corpo rivolta verso l'alto, sono organismi planctonici e si spostano grazie ai battiti metacronali delle appendici toraciche. La loro posizione di nuoto sembra derivare da un fototropismo positivo.\nTassonomia.\nL'ordine Anostraca comprende le seguenti famiglie:\nTra le specie pi\u00f9 note vi sono \"Artemia salina\", \"Chirocephalus diaphanus\" e \"Branchipus schaefferi\"."}
{"id": "572695", "revid": "529641", "url": "https://it.wikipedia.org/wiki?curid=572695", "title": ".sl", "text": ".sl \u00e8 il dominio di primo livello nazionale assegnato alla Sierra Leone."}
{"id": "572698", "revid": "529641", "url": "https://it.wikipedia.org/wiki?curid=572698", "title": ".nr", "text": ".nr \u00e8 il dominio di primo livello nazionale assegnato alla repubblica di Nauru, piccolo stato insulare dell'Oceania.\n\u00c8 gestito dalla CenpacNet inc., l'unico ISP esistente sull'isola.\nDomini di secondo livello.\nLa CenpacNet offre la possibilit\u00e0 di registrare anche domini di secondo livello:\nUn caso a parte \u00e8 costituito dal dominio \"co.nr\", la cui propriet\u00e0 appartiene invece ad una societ\u00e0 che lo usa per offrire un servizio gratuito di reindirizzamento di pagine web."}
{"id": "572706", "revid": "984922", "url": "https://it.wikipedia.org/wiki?curid=572706", "title": ".la", "text": ".la \u00e8 il dominio di primo livello nazionale assegnato al Laos.\nAttualmente l'organizzazione che lo mantiene punta alla vendita del dominio come sigla per la citt\u00e0 di Los Angeles in California, USA"}
{"id": "572708", "revid": "729019", "url": "https://it.wikipedia.org/wiki?curid=572708", "title": "ARFF", "text": "ARFF (\"Attribute Relationship File Format\", formato di file con attributi e relazioni) \u00e8 un formato per un file testo, utilizzato per memorizzare dati in database. Viene utilizzato per l'analisi dei dati con Weka. In questo file, i campi vengono strutturati nel seguente modo (Tabella relazionale \"weather\"): \n\u00c8 presente la lista degli attributi (@attribute...) e i valori che possono assumere, e successivamente 7 righe di dati (@data) dove vengono riportati per ogni campione i 5 attributi ottenuti."}
{"id": "572710", "revid": "984922", "url": "https://it.wikipedia.org/wiki?curid=572710", "title": ".ky", "text": ".ky \u00e8 il dominio di primo livello nazionale assegnato alle Isole Cayman."}
{"id": "572712", "revid": "2193992", "url": "https://it.wikipedia.org/wiki?curid=572712", "title": "Hype Williams", "text": "Williams \u00e8 noto per aver dato vita ad un gran numero di video musicali di grande successo per artisti hip hop e R&amp;B come Aaliyah (\"Rock the Boat\"), Craig Mack (\"Flava In Ya Ear\"), LL Cool J (\"Doin' It\"), Nas (\"If I Ruled The World (Imagine That)\", \"Street Dreams\"), Missy Elliott (\"The Rain (Supa Dupa Fly)\", \"She's a Bitch\"), Busta Rhymes (\"Put Your Hands Where My Eyes Could See\"), Kelis (\"Caught Out There\"), e Jay-Z (\"Big Pimpin\"')\nBiografia.\nWilliams \u00e8 nato nel Queens e ha frequentato l'universit\u00e0 di Adelphi. Ha iniziato praticando l'arte del graffitismo utilizzando HYPE come firma dei suoi graffiti. Il suo stile \u00e8 stato influenzato da artisti come Keith Haring e Jean-Michel Basquiat.\nRegia.\nWilliams ha iniziato la sua carriera come art director; tra i suoi primi lavori ha disegnato i set e i costumi per il primo video delle TLC, \"Ain't 2 Proud 2 Beg\", nel 1991; nel 1993 diresse video di \"How About Some Hardcore?\", il primo singolo degli M.O.P.. Nel 1994 ha diretto il suo primo videoclip veramente importante: \"Can It All Be So Simple\" del Wu-Tang Clan. Grazie al successo di questo e dei video successivi, Williams \u00e8 diventato il regista di videoclip pi\u00f9 pagato e pi\u00f9 richiesto alla fine degli anni 1990.\nNel 1998, Williams ha diretto il suo primo film di fiction \"Belly\". Il film \u00e8 stato accolto senza grande entusiasmo tanto dal pubblico che dalla critica. Recentemente Williams si \u00e8 allontanato dalla regia di videoclip, con il progetto di ritentare con la fiction cinematografica con un remake del cartone animato degli anni 1960 \"Speed Racer\". Nel 2003, Williams \u00e8 ritornato con i video di New Edition e Ja Rule, e si sta interessando al videogioco.\nStile.\nI video dei tardi anni 1990 e primi 2000 di Hype Williams sono caratterizzati da una produzione in grande. Il regista usa spesso il grandangolo spinto (fish-eye), set molto grandi, colori molto saturati e/o neon, costumi costosi ed effetti speciali per dare ai suoi \"clienti\" un aspetto \"larger-than-life\".\nQuesto stile \u00e8 particolarmente evidente nei suoi lavori per Busta Rhymes e Missy Elliott, due dei suoi clienti pi\u00f9 assidui dal 1997 al 2001. Il largo uso di modelle in molti dei video di Williams gli hanno causato l'accusa di sfruttamento da parte di molti critici.\nDal 2003 Williams ha adottato uno stile inconfondibile che combina una ripresa sul corpo dell'artista o dell'attore e uno sfondo a tinta unita con una luce soffusa di colore diverso, in modo da dare un senso di illuminazione dello sfondo da parte del soggetto in primo piano. Questa tecnica \u00e8 stata utilizzata nei video \"Gold Digger\" di Kanye West, \"Digital girl (Remix) di Jamie Foxx, \"Video Phone\" di Beyonc\u00e9 e \"Barbie Dreams\" di Nicki Minaj.\nPer la maggior parte dei suoi video pi\u00f9 recenti, Williams ha creato un effetto widescreen, che mette l'immagine principale al centro (in formato widescreen, appunto) e una seconda immagine dietro, tagliata dalla prima.\nCome in passato, Williams continua oggi a introdurre ogni video con una sequenza titolata, che presenta il suo nome, il nome dell'artista e il titolo della canzone, in uno formato che si accordi allo stile del video che segue. Alcuni esempi di questo sono LL Cool J Ft JLo - \"Control Myself\" e Beyonce Ft Slim Thug - \"Check On It\"."}
{"id": "572717", "revid": "767487", "url": "https://it.wikipedia.org/wiki?curid=572717", "title": ".kg", "text": ".kg \u00e8 il dominio di primo livello nazionale (ccTLD) assegnato al Kirghizistan."}
{"id": "572719", "revid": "15756", "url": "https://it.wikipedia.org/wiki?curid=572719", "title": "Interferoni", "text": "Gli interferoni (IFN) sono una famiglia di proteine prodotte sia da cellule del sistema immunitario (globuli bianchi) sia da cellule tissutali in risposta alla presenza di agenti esterni come virus, batteri, parassiti ma anche di cellule tumorali. Gli interferoni appartengono alla vasta classe di glicoproteine note come citochine.\nLa loro funzione specifica \u00e8 quella di:\nStoria.\nL'interferone fu scoperto nel 1957 dal virologo britannico Alick Isaacs e dal suo collega svizzero Jean Lindenmann. Venne chiamato \"Interferone\" perch\u00e9 essi notarono che in qualche modo \"interferiva\" con il virus che attaccava la cellula sotto esame. L'interferone venne isolato e si not\u00f2 che era capace di proteggere le cellule da ulteriori infezioni virali, mostrando propriet\u00e0 biologiche come l'inibizione della crescita virale, della moltiplicazione cellulare e varie attivit\u00e0 immunomodulatorie.\nCaratteristiche.\nEsistono tre tipi di interferoni, che comprendono quattro classi principali:\nGeneralmente gli interferoni possono avere diversi effetti: hanno propriet\u00e0 antivirali e antioncogene; attivano i macrofagi e i linfociti natural-killer; potenziano l'espressione delle glicoproteine di classe I e II del complesso maggiore di istocompatibilit\u00e0. In seguito a infezione virale, l'interferone segnala la presenza di virus e ordina alle cellule immunitarie di sostituire il proteasoma con l'immunoproteasoma.\nL'interferone-\u03b1 comprende in realt\u00e0 una famiglia di circa venti proteine secrete principalmente dai leucociti (linfociti B e linfociti T) ed \u00e8 detto per questo \"interferone leucocitario\". L'interferone-\u03b2 \u00e8 un'unica proteina secreta da vari tipi cellulari tra i quali i fibroblasti, ed \u00e8 detto anche \"interferone fibroblastico\". L'interferone-\u03b3 \u00e8 secreto dalle cellule-T attivate dall'antigene e dai linfociti natural-killer in risposta all'IL-12 e all'IL-18.\nIFN-\u03b1 e IFN-\u03b2 intervengono nella risposta immunitaria innata verso patogeni di origine virale. I sintomi stessi, come febbre e debolezza muscolare, sono in parte dovuti alla presenza di interferoni. Questi vengono emessi quando in una cellula si accumulano quantit\u00e0 anormali di RNA a doppio filamento (dsRNA, double-stranded RNA). Normalmente, il dsRNA \u00e8 presente in quantit\u00e0 molto basse e l'aumento della concentrazione funziona da segnale di avvio per la produzione di interferone. Il gene che codifica questa citochina viene attivato nelle cellule infette e rilasciato verso le cellule circostanti.\nQuando la cellula iniziale muore a causa del virus RNA citolitico, migliaia di questi virus vengono rilasciati verso le cellule circostanti. Tuttavia, queste cellule hanno gi\u00e0 ricevuto l'interferone che le ha allertate riguardo alla minaccia esterna. Le cellule incominciano a produrre grandi quantit\u00e0 di una proteina nota come PKR (Protein kinase-R). Se un virus infetta una cellula che \u00e8 stata pre-allarmata dall'interferone, questa si trova pronta a rispondere all'attacco.\nLa PKR \u00e8 attivata dal dsRNA e trasferisce gruppi fosfati (fosforilazione) a una proteina nota come eIF2, un fattore eucariotico di attivazione della traduzione. A causa della fosforilazione, la eIF2 riduce la sua capacit\u00e0 di attivare la traduzione, ovvero la produzione delle proteine codificate dall'mRNA. Questo impedisce la replicazione del virus, ma inibisce anche le normali funzioni del ribosoma della cellula, uccidendoli entrambe. Tutto l'RNA all'interno della cellula viene degradato, impedendo all'mRNA di essere tradotto dall'eIF2 quando questo non \u00e8 stato fosforilato.\nL'interferone gamma sembra avere scarsa rilevanza nel mediare le risposte ai virus. Questa citochina \u00e8 invece il principale attivatore dei macrofagi, sia nel corso delle reazioni immunitarie innate sia in quelle cellulo-mediate.\nMeccanismi d'azione degli interferoni.\nGli interferoni, legandosi alla membrana cellulare per mezzo di specifici recettori, stimolano la produzione nella cellula di alcuni enzimi antivirali:\nProteina chinasi R.\nLa proteina chinasi R (PKR), inibisce la moltiplicazione del materiale genetico virale e, di conseguenza, la moltiplicazione del virus, provocando cos\u00ec l'arresto o l'attenuazione dell'infezione. Il processo di inibizione si svolge mediante la fosforilazione di una proteina conosciuta come elF-2, in risposta a una nuova infezione virale; la proteina cos\u00ec fosforilata, forma un complesso inattivante con un'altra proteina chiamata elF2B, che riduce la sintesi proteica all'interno della cellula, comprese le proteine virali che causano l'infezione e la moltiplicazione del virus.\nRNAsi L.\nUn altro enzima cellulare prodotto in seguito all'attivazione del recettore per l'interferone \u00e8 la RNAsi L, la quale, come suggerisce il nome, \u00e8 un enzima litico il cui obiettivo sono gli acidi ribonucleici contenuti all'interno di quella cellula sia di tipo self sia non-self; questa azione provoca una diminuzione della produzione di proteine virali e del materiale genetico stesso del virus (se il virus \u00e8 di tipo a RNA) o il prodotto di replicazione del gene virale. La distruzione del materiale genetico all'interno della cellula ospite, provoca la morte della cellula stessa e il blocco della replicazione virale.\nInterferon-stimulated genes (ISGs).\nGli ISGs (geni stimolati da interferoni) sono una classe di proteine contenenti un centinaio di polipeptidi diversi, il cui ruolo \u00e8 quello di combattere i virus e altre azioni mediate dagli interferoni. Altra funzione degli ISGs \u00e8 quella di promuovere la produzione del p53 in modo da diminuire la proliferazione virale mediante induzione dell'apoptosi nelle cellule infettate dal virus.\nUtilizzi terapeutici ed effetti collaterali.\nArtrite reumatoide, sclerodermia, trapianto d'organo. L'interferone gamma (IFN gamma) pu\u00f2 provocare episodi di recrudescenza in caso di sclerosi multipla.\nAnticorpi anti-interferone.\nGli interferoni (IFN) possono provocare la formazione di anticorpi; l'incidenza \u00e8 maggiore con l'impiego della forma sintetica rispetto a quella biologica. \nNei pazienti trattati con interferone beta la concentrazione di anticorpi neutralizzanti (NAb) si stabilizza dopo circa un anno di terapia e interessa fra il 3% e il 45% dei pazienti. La variabilit\u00e0 della percentuale di pazienti NAb-positivi dipende in parte dall'immunogenicit\u00e0 della formulazione farmaceutica di interferone beta e dal metodo di analisi non standardizzato. Dai dati disponibili, l'interferone \u03b2-1a somministrato per via muscolare risulta essere quello associato al minor tasso di anticorpi neutralizzanti (2-5% vs 14-24% vs 30% rispettivamente con INF beta-1a per via intramuscolare, INF beta-1a per via sottocutanea e INF \u03b2-1b). \u00c8 stato inoltre osservato che la concentrazione di NAb aumenta con l'aumentare della dose di interferone beta fino a un valore soglia, oltre al quale diminuisce e che sussiste una negativizzazione spontanea degli anticorpi NAb, dipendente dal titolo (la presenza degli anticorpi persiste nei pazienti con titoli anticorpali elevati) ma non dal tipo di interferone beta impiegato. \nIn pazienti con sclerosi multipla NAb-positivi, trattati con 375 \u00b5g anzich\u00e9 250 \u00b5g (dose standard) di interferone beta, la probabilit\u00e0 di negativizzazione del titolo anticorpale \u00e8 risultata significativamente pi\u00f9 elevata (HR: 3,41). \u00c8 stato osservato che in vivo lo sviluppo di anticorpi anti-interferone ha determinato una riduzione dell'attivit\u00e0 biologica; nell'uomo il significato degli anticorpi neutralizzanti non \u00e8 stato completamente chiarito. Nei pazienti con sclerosi multipla trattati con interferone beta, la comparsa di anticorpi neutralizzanti \u00e8 risultata ridurre la risposta farmacodinamica all'interferone (il rischio di recidiva nei pazienti NAb-positivi aumenta di sette volte rispetto ai pazienti NAb-negativi). \nNei pazienti con singolo episodio demielinizzante (sindrome clinicamente isolata, CIS), la comparsa di anticorpi neutralizzanti ha determinato un aumento significativo delle lesioni nuove attive e delle lesioni T2 rilevate alla risonanza magnetica, senza influenzare l'efficacia clinica della terapia con interferone (tempo di latenza allo sviluppo di sclerosi multipla clinicamente definita; progressione della disabilit\u00e0 del paziente, misurata con la scala EDSS; incidenza di recidive). \nL'interferone \u03b2-1b ha evidenziato in vitro reattivit\u00e0 crociata con l'interferone beta naturale (la rilevanza clinica di questa osservazione non \u00e8 nota).\nLa persistenza degli anticorpi neutralizzanti nel sangue \u00e8 elevata, sono infatti rilevabili fino a sei anni dopo la fine del trattamento con interferone beta. \nNei pazienti con sclerosi multipla, in cui la presenza di anticorpi NAb \u00e8 correlata alla progressione della malattia, il dosaggio degli anticorpi neutralizzanti NAb andrebbe effettuato dopo dodici mesi di terapia con interferone beta. Nei pazienti NAb-positivi con titolo anticorpale alto e persistente la probabilit\u00e0 che la terapia interferonica risulti inefficace \u00e8 elevata e pertanto, in questi pazienti, andrebbe valutata un'opzione terapeutica diversa dall'interferone beta. \nNei pazienti con negativizzazione del titolo anticorpale NAb, \u00e8 possibile risomministrare il farmaco.\nAltri effetti indesiderati.\nContraccettivi orali.\nSi consiglia di associare alla terapia con interferone (IFN) valide misure contraccettive. L'interferone alfa leucocitario umano (IFN alfa N3) \u00e8 stato associato a riduzione dei livelli di estradiolo o progesterone nelle pazienti in et\u00e0 fertile, pertanto la terapia con interferone alfa potrebbe ridurre l'efficacia dei contraccettivi orali. Spesso l'interferone \u00e8 associato a ribavirina che \u00e8 teratogena, pu\u00f2 indurre cio\u00e8 malformazioni al feto. L'associazione terapeutica interferone-ribavirina richiede l'uso di valide misure di contraccezione da continuare fino a 6-7 mesi dopo il termine della terapia farmacologica, anche quando \u00e8 il partner a essere in trattamento con interferone e ribavirina.\nTerapia oncologica.\nLa somministrazione di interferone (IFN) alfa in associazione a farmaci chemioterapici aumenta il rischio di reazione avverse gravi e potenzialmente fatali come mucosite, diarrea, neutropenia, nefrotossicit\u00e0, alterazioni elettrolitiche. In associazione a idrossiurea, aumenta il rischio di vasculite cutanea.\nTerapia immunosoppressiva.\nL'interferone beta (IFN \u03b2-1b) non deve essere somministrato in associazione a farmaci immunomodulatori diversi dai corticosteroidi e dall'ormone adrenocorticotropo (ACTH) (mancanza di dati clinici).\nTerapia antiretrovirale (HAART).\nNei pazienti con co-infezione HCV e HIV, in terapia antiretrovirale HAART (Highly Active Antiretroviral Therapy, basata sulla combinazione di un inibitore della proteasi pi\u00f9 un analogo non nucleosidico pi\u00f9 un analogo nucleosidico), l'aggiunta di interferone alfa (IFN alfa) e ribavirina pu\u00f2 portare a un aumento del rischio di scompenso epatico e morte nei pazienti con cirrosi avanzata; di anemia se la terapia antiretrovirale include zidovudina.\nIgiene orale.\nLa somministrazione di interferone (IFN) alfa in associazione a ribavirina \u00e8 stata associata a disturbi ai denti e alla gengiva con perdita dei denti. La secchezza delle fauci indotta dalla terapia di combinazione potrebbe peggiorare lo stato di salute di denti e gengive. Si raccomanda pertanto di ricorrere a valide misure di igiene orale (lavaggio dei denti almeno due volte/die) e di controllo odontoiatrico regolare. In caso di vomito sciacquarsi ripetutamente la bocca.\nPazienti pediatrici.\nI dati di letteratura relativi a efficacia e sicurezza dell'interferone (IFN) nella popolazione pediatrica sono limitati pertanto gli interferoni non sono raccomandati in questa classe di pazienti, con l'eccezione dell'interferone \u03b1-2b per l'indicazione relativa all'epatite cronica C. Nei bambini con epatite cronica C trattati con interferone alfa pi\u00f9 ribavirina \u00e8 stato osservato rallentamento della crescita staturale e perdita di peso. La minor crescita in altezza del bambino \u00e8 stata osservata ancora dopo cinque anni dalla fine della terapia combinata interferone alfa/ribavirina; non \u00e8 noto il grado di reversibilit\u00e0 di questi effetti. Pertanto la somministrazione di interferone alfa pi\u00f9 ribavirina per il trattamento dell'epatite cronica C nella popolazione pediatrica richiede un'attenta valutazione del rapporto rischio/beneficio per il singolo paziente.\nGravidanza e allattamento.\nLa somministrazione in gravidanza e durante l'allattamento di interferone (IFN) pu\u00f2 avvenire solo dopo un'attenta valutazione del rapporto rischio/beneficio. In vivo l'interferone \u03b1-2b e l'interferone gamma sono stati associati a tossicit\u00e0 riproduttiva. Considerare la teratogenicit\u00e0 della ribavirina quando associata a interferone alfa (la ribavirina \u00e8 controindicata in gravidanza).\nL'interferone beta \u00e8 stato associato a un aumento del rischio di aborto spontaneo e di riduzione del peso alla nascita, pertanto il trattamento farmacologico dovrebbe essere sospeso prima del concepimento e non dovrebbe essere incominciato in gravidanza.\nGli interferoni sono inseriti in classe C per l'uso in gravidanza.\nAttivit\u00e0 che richiedono attenzione e coordinamento costante.\nL'interferone alfa (IFN \u03b1-2b) pu\u00f2 indurre sonnolenza, stanchezza e confondimento, pertanto evitare attivit\u00e0 che richiedano attenzione e capacit\u00e0 di coordinazione prolungate.\nAlcool benzilico.\nLa presenza di alcool benzilico fra gli eccipienti della formulazione farmaceutica a base di interferone (IFN) controindica la specialit\u00e0 medicinale nei bambini con meno di tre anni di et\u00e0.\nConservazione.\nL'interferone (IFN) alfa deve essere conservato a temperature comprese fra 2 e 8 \u00b0C. Pu\u00f2 essere conservato a temperatura non superiore a 25 \u00b0C per sette giorni; in questi sette giorni pu\u00f2 essere utilizzato. Dopo questo lasso di tempo l'interferone non pu\u00f2 essere refrigerato per un altro periodo di conservazione e deve essere eliminato. L'interferone \u03b2-1a presenta caratteristiche di conservazione diverse a seconda della formulazione farmaceutica: al riparo della luce, a temperatura di 2-8 \u00b0C per 18 mesi (specialit\u00e0 medicinale Rebif) oppure 24 mesi (specialit\u00e0 medicinale Biogen); oppure a temperatura non superiore a 25 \u00b0C per 24 mesi (specialit\u00e0 medicinale Betaferon). L'interferone gamma deve essere conservato a temperature comprese fra 2 e 8 \u00b0C.\nSindrome di Vogt-Koyanagi-Harada.\nNei pazienti con epatite C trattati con interferone (IFN) \u00e8 stata riportato raramente la sindrome di Vogt-Koyanagi-Harada, sindrome infiammatoria con disturbi soprattutto a carico di occhio, orecchio, cute e meningi. Se i sintomi presentati dal paziente portano a sospettare la sindrome di Vogt-Koyanagi-Harada, interrompere la somministrazione dell'interferone.\nAlbumina umana.\nLa presenza di albumina umana nelle specialit\u00e0 contenenti interferone (IFN \u03b2-1B, Betaferon) comporta il rischio potenziale di trasmissione di virus."}
{"id": "572721", "revid": "87068", "url": "https://it.wikipedia.org/wiki?curid=572721", "title": "Dottrina Mitterand", "text": ""}
{"id": "572724", "revid": "2178", "url": "https://it.wikipedia.org/wiki?curid=572724", "title": "Bray Head", "text": ""}
{"id": "572725", "revid": "226458", "url": "https://it.wikipedia.org/wiki?curid=572725", "title": "Audenzio", "text": "Origine e diffusione.\nDeriva dal soprannome latino \"Audentius\", derivato dal participio presente \"audens, audentis\" del verbo \"aud\u00e9re\", \"osare\"; ha quindi il significato di \"colui che osa\", \"audace\", \"coraggioso\".\n\u00c8 sostenuto dal culto dei santi cos\u00ec chiamati, ma gode di scarsa diffusione ed \u00e8 pi\u00f9 frequente in Sicilia, in particolare nell'Agrigentino.\nOnomastico.\nL'onomastico si pu\u00f2 festeggiare il 25 novembre in memoria di sant'Audenzio, vescovo di Milano, oppure il 3 dicembre in ricordo di sant'Audenzio, vescovo di Toledo."}
{"id": "572726", "revid": "984922", "url": "https://it.wikipedia.org/wiki?curid=572726", "title": ".kh", "text": ".kh \u00e8 il dominio di primo livello nazionale (ccTLD) assegnato alla Cambogia."}
{"id": "572728", "revid": "712828", "url": "https://it.wikipedia.org/wiki?curid=572728", "title": "Shenron", "text": ""}
{"id": "572730", "revid": "1543377", "url": "https://it.wikipedia.org/wiki?curid=572730", "title": ".ki", "text": ".ki \u00e8 il dominio di primo livello nazionale (ccTLD) assegnato a Kiribati."}
{"id": "572732", "revid": "741864", "url": "https://it.wikipedia.org/wiki?curid=572732", "title": "Gaio Antonio Ibrida", "text": "Biografia.\nFiglio di Marco Antonio Oratore, fratello minore di Marco Antonio Cretico fu proconsole, governatore della Macedonia (62/61 a.C.) e console insieme a Cicerone nel 63 a.C. Fu accusato da Marco Celio Rufo di lesa maest\u00e0 (e/o concussione) nel 59 a.C. e condannato; probabilmente l'accusa secondaria di partecipazione alla congiura di Catilina fu determinante, anche se, tuttavia, \u00e8 noto che i catilinarii festeggiarono tale condanna, poich\u00e9 Antonio li avrebbe traditi, assumendo il comando dell'esercito nella battaglia di Pistoia (62 a.C.). Ricopr\u00ec la carica di censore nel 42 a.C., ma non complet\u00f2 il \"lustrum\"; questa \u00e8 l'ultima notizia che l'attesta ancora in vita, dopo tale data si perdono le sue tracce.\nEbbe due figlie: Antonia maggiore spos\u00f2 il tribuno Lucio Caninio Gallo e fu madre di Lucio Caninio Gallo console nel 37 a.C., Antonia minore venne data in moglie al cugino, il futuro triumviro Marco Antonio e fu madre di Antonia, moglie del titolare del potentato orientale Pitodoro di Tralles e madre di Pitodorida, regina consorte di Ponto e Cappadocia."}
{"id": "572734", "revid": "1305772", "url": "https://it.wikipedia.org/wiki?curid=572734", "title": "Capo Bray", "text": "Ci sono ben due Capo Bray (Bray Head in inglese) in Irlanda:"}
{"id": "572735", "revid": "339392", "url": "https://it.wikipedia.org/wiki?curid=572735", "title": "County Wicklow", "text": ""}
{"id": "572736", "revid": "1543377", "url": "https://it.wikipedia.org/wiki?curid=572736", "title": ".km", "text": ".km \u00e8 il dominio di primo livello nazionale (ccTLD) assegnato all'Unione delle Comore."}
{"id": "572739", "revid": "486946", "url": "https://it.wikipedia.org/wiki?curid=572739", "title": "Costruzione (architettura)", "text": ""}
{"id": "572745", "revid": "287204", "url": "https://it.wikipedia.org/wiki?curid=572745", "title": "Gyorgy Garics", "text": ""}
{"id": "572748", "revid": "1632387", "url": "https://it.wikipedia.org/wiki?curid=572748", "title": "Darkwoods My Betrothed", "text": "I Darkwoods My Betrothed sono una black metal band finlandese.\nBiografia.\nIl gruppo viene formato nel 1994 a Kitee, Finlandia, stesso luogo di nascita dei celebri Nightwish, e in parte anche stessa formazione: Emppu Vuorinen alla chitarra e Tuomas Holopainen alle tastiere infatti partecipano al progetto nella formazione originale, assieme a Hexenmeister al basso, Ante Mortem alle chitarra e alla voce, Tero Leinonen alla batteria e Hallgrim alla chitarra.\nLa band esord\u00ec con il nome di Virgin's Cunt e, dopo aver pubblicato due demo, il nome fu cambiato in quello attuale. Il loro primo album, \"Heirs of the Northstar\", usc\u00ec nel 1995. Dopo il cd, la formazione cambi\u00f2 poco a poco, fino a cambiare radicalmente durante la creazione e produzione degli altri album, \"Autumn Roars Thunder\" del 1996 e \"Witch-hunts\" del 1998. Da quest'ultimo cd fu tratto un singolo presente nella demo-split \"Sacrament of Wilderness\" con i Nightwish, offerto da Tuomas che aveva pacificamente abbandonato i DmB per creare il progetto NIghtwish.\nA questo punto la formazione era cambiata pi\u00f9 o meno completamente: a parte Halgrim, il chitarrista, tutti i membri della band erano stati cambiati. Successivamente furono prodotti due raccolte, \"The Eerie Sampler\", del 1999, e \"Dark Aureoles Gathering\", del 2000."}
{"id": "572754", "revid": "125863945", "url": "https://it.wikipedia.org/wiki?curid=572754", "title": "Philippe Leroy", "text": "Il suo nome per il grande pubblico italiano resta legato all'interpretazione che diede di Yanez de Gomera nello sceneggiato \"Sandokan\" (1976), e a quella di Leonardo da Vinci in \"La vita di Leonardo da Vinci\" (1971), ma dai cinespettatori era gi\u00e0 stato apprezzato come coprotagonista accanto a Rossana Podest\u00e0 nei film \"Sette uomini d'oro\" (1965) e \"Il grande colpo dei 7 uomini d'oro\" (1966).\nBiografia.\nNato in Francia nel 1930, da una famiglia aristocratica, composta da militari e uomini di legge, in particolare avvocati e giudici. Il padre, Paul Leroy-Beaulieu (1902-1999), era ispettore generale delle finanze e consigliere finanziario dell'alto comando alleato a Berlino e poi dell'ambasciata francese a Bonn, ma anche presidente dell'ufficio economico e finanziario della NATO; suo fratello maggiore, Pierre Leroy-Beaulieu, era un politico; Leroy \u00e8 inoltre discendente diretto di Paul Leroy-Beaulieu.\nNel 1947 Leroy si arruol\u00f2 come mozzo su un transatlantico in rotta per New York e, una volta sbarcato, rimase per un anno negli Stati Uniti.\nCarriera militare.\nRientrato in Europa, nel 1953 si arruol\u00f2 nell'esercito francese e combatt\u00e9 in Indocina come sottotenente nel 2e R\u00e9giment \u00e9tranger de parachutistes della Legione straniera; nel 1958, come tenente paracadutista della riserva, partecip\u00f2 alla guerra d'Algeria; \u00e8 stato insignito di due Legion d'onore e di una croce al valor militare per il suo comportamento nelle campagne d'Indocina e di Algeria. Si conged\u00f2 con il grado di capitano.\nCarriera artistica.\nNel 1960 esord\u00ec come attore nel capolavoro drammatico-minimalista \"Il buco\" di Jacques Becker, al fianco di Jean Keraudy e Michel Constantin. Si trasfer\u00ec in Italia nel 1962 per motivi politici ed ebbe un grande successo nelle pellicole \"Le voci bianche\" (1964), \"Sette uomini d'oro\" (1965) e \"Il grande colpo dei 7 uomini d'oro\" (1966).\nHa interpretato numerosi lungometraggi, fotoromanzi e serie televisive, e ha diviso la sua carriera tra Francia e Italia; la sua pi\u00f9 celebre interpretazione televisiva italiana \u00e8 quella nello sceneggiato \"La vita di Leonardo da Vinci\" (1971) di Renato Castellani; un'altra sua celebre interpretazione \u00e8 quella di Yanez de Gomera, il compagno di Sandokan, nell'omonimo sceneggiato del 1976; tra le altre interpretazioni, \"State buoni se potete\" (1983) di Luigi Magni, dove interpreta sant'Ignazio di Loyola, al fianco di Johnny Dorelli (san Filippo Neri) e Renzo Montagnani (Mastro Iacomo/Satana), e il poliziesco \"Milano calibro 9\" (1972) di Fernando Di Leo, al fianco di Gastone Moschin e Mario Adorf; \u00e8 apparso inoltre anche nel film \"Nikita\" (1990) di Luc Besson.\nIl 1\u00ba settembre 1990 ha sposato la giornalista Silvia Tortora, figlia del conduttore televisivo e uomo politico Enzo, da cui ha avuto due figli, Philippe e Michelle e che lo ha lasciato vedovo il 10 gennaio 2022. Ha anche un'altra figlia da un precedente legame, l'attrice Philippine Leroy-Beaulieu. Nel 1997 ha interpretato un cameo nella serie \"Noi siamo angeli,\" con Bud Spencer e Philip Michael Thomas, mentre nel 2008, 2009 e 2011 ha partecipato alla sesta e alla settima stagione di \"Don Matteo\" con Terence Hill, nel ruolo del vescovo.\nPhilippe Leroy ha una grande passione per il paracadutismo, che pratica fin dalla giovent\u00f9; ; nel 2010, in occasione del Parashow 2010, presso l'aeroporto di Roma-Urbe, Leroy ha festeggiato il proprio 80\u00ba compleanno con un lancio con il paracadute; nell'aprile del 2011 (all'et\u00e0 di 81 anni) \u00e8 stato per 12 giorni in Afghanistan con il contingente italiano, \u00abun par\u00e0 tra i par\u00e0\u00bb, come gli dicevano i ragazzi della Folgore, uscendo in missione con loro in alcune occasioni.\nDoppiatori italiani.\nNelle versioni in italiano dei suoi film, Philippe Leroy \u00e8 stato doppiato da:"}
{"id": "572757", "revid": "339392", "url": "https://it.wikipedia.org/wiki?curid=572757", "title": "Helsingor", "text": ""}
{"id": "572758", "revid": "15756", "url": "https://it.wikipedia.org/wiki?curid=572758", "title": "Riccardo di Andria", "text": "Biografia.\nRiccardo era il vescovo, probabilmente di origine inglese (l'unico di nome Riccardo), che intervenne nel 1179 al Concilio Lateranense III, celebrato da papa Alessandro III. Egli era ancora in vita nel 1196, quando trasfer\u00ec le reliquie dei santi Erasmo e Ponziano nella chiesa di San Bartolomeo (testimonianza di Ughelli, che trascrisse un documento, poi perduto, che si trovava nell'archivio di Andria).\nLe poche altre notizie storicamente documentate dell'episcopato del vescovo Riccardo ci provengono da un'epistola di Alessandro III (1159-1181). \u00c8 una serie di casi di giustizia amministrativa o penale o fiscale che il vescovo riteneva suo dovere sottoporre al parere o alla sanzione della Curia Romana.\nEgli resse la diocesi di Andria almeno per un quarantennio e, durante la sua lunga permanenza sulla cattedra episcopale, oper\u00f2 per \u00abrisanare i costumi\u00bb di quella parte del clero accusato di essere stato \u00abcorrotto\u00bb dalla pratica della simonia e del nicolaismo, ripetutamente e duramente condannati nei Concili Lateranensi del 1139 e del 1179.\nMa la sua attivit\u00e0 apostolica si concentr\u00f2 particolarmente nel \u00abricristianizzare\u00bb il popolo andriese.\nCulto.\nIl clero ed i fedeli iniziarono subito a venerarlo come santo. Il corpo era custodito e venerato nella cripta di San Pietro della cattedrale: l'imperatore Federico II di Svevia volle che accanto a lui fossero seppellite le spoglie delle sue due mogli Jolanda di Brienne e Isabella d'Inghilterra; tali resti sono rimasti nella cripta anche dopo lo spostamento delle reliquie del santo.\nA distanza di oltre due secoli, la venerazione come santo e il culto legato ai suoi resti mortali erano ancora vive: il duca Francesco II del Balzo oper\u00f2 il ritrovamento del corpo di san Riccardo di Andria, avvenuto il 23 aprile 1438 e assieme al vescovo Giovanni Dondei riusc\u00ec ad ottenere che la Santa Sede, sotto il pontificato di Eugenio IV, nel 1438 ne ammettesse il culto e lo riconoscesse ufficialmente come il patrono della citt\u00e0. Lo stesso Francesco Del Balzo nel 1451 scrisse la \"Historia inventionis et translationis gloriosi corporis s. Richardi Anglici confessoris et episcopi Andriensis\".\nInfine, per disposizione di papa Urbano VII, fu iscritto nel Martirologio Romano alla data del 9 giugno."}
{"id": "572759", "revid": "22356", "url": "https://it.wikipedia.org/wiki?curid=572759", "title": "Cetiosauriscus", "text": ""}
{"id": "572760", "revid": "15431", "url": "https://it.wikipedia.org/wiki?curid=572760", "title": "Olympique Lyon", "text": ""}
{"id": "572762", "revid": "2225", "url": "https://it.wikipedia.org/wiki?curid=572762", "title": "Darkwoods my bethrothed", "text": ""}
{"id": "572763", "revid": "22356", "url": "https://it.wikipedia.org/wiki?curid=572763", "title": "Cetiosauruscus stewarti", "text": ""}
{"id": "572765", "revid": "767487", "url": "https://it.wikipedia.org/wiki?curid=572765", "title": "Brando (cantante)", "text": "Ha realizzato da solista dal 1992 sei album in studio ed un EP, mentre dal 1986 fa anche parte dei Boppin' Kids, con i quali ha realizzato quattro album in studio e di cui Brando \u00e8 sia chitarrista che cantante.\nBrando ha iniziato l'attivit\u00e0 di produttore discografico per altri artisti dal 2005, tra le principali produzioni c'\u00e8 quella dell'album \"Viva i romantici\" dei Mod\u00e0, certificato disco di diamante. Nel 2013 ha prodotto anche l'album \"Schiena\" di Emma, certificato triplo disco di platino.\nDopo aver lavorato come produttore e direttore artistico per importanti etichette discografiche ha aperto con la sua socia e compagna da una vita R. Aldieri, una propria societ\u00e0 di produzione e publishing in esclusiva per Universal Music Group, la Go Wild Music Srl.\nBiografia.\nInizia la carriera artistica a 17 anni con il gruppo dei Boppin' Kids che, in breve, grazie a tre album e all'attivit\u00e0 concertistica, diviene fra i pi\u00f9 rappresentativi del panorama rockabilly europeo. Ben presto, per\u00f2, l'autore muta stile indirizzandosi verso un genere musicale pi\u00f9 orientato verso il rock statunitense. La prima canzone scritta a 16 anni da Brando \"Fire in My Soul\", contenuta nell'album \"Go Wild\" per i Boppin' Kids, viene scelta come canzone d'apertura delle serate rock'n'roll al \"Blues House\" di Los Angeles di Dan Akroid, confermandosi ancora minorenne un autore di ever green rock'n'roll nella fase di revival di questo genere.\nLa carriera solista inizia nel 1992 con l'album \"Santi e peccatori\", prodotto dal compianto Francesco Virlinzi e registrato al Waterbird Studio con la produzione di George Cowan (gi\u00e0 dietro gruppi quali R.E.M., Metallica e 10,000 Maniacs). Il disco \u00e8 trainato dai singoli \"Donne in amore\", e \"Oh Mary\". Il giovane autore catanese comincia quindi a farsi notare, grazie anche all'attivit\u00e0 live in qualit\u00e0 di supporter a musicisti quali Vasco Rossi, Bryan Adams, Sting e, qualche anno dopo, Simple Minds e Skunk Anansie.\nIl successivo lavoro \u00e8 del 1994 e porta il titolo di \"Fuori dal branco..!\". Registrato in parte ad Athens (Georgia), l'album si avvale infatti del supporto tecnico in fase di registrazione di Gary Rindfuss (\"The River\" di Springsteen) e di George Cowan che coproduce (con Brando) al Bearsville Studio di Woodstock, NY e da questo momento in poi firmer\u00e0 sempre tutte le produzioni. \"Fuori dal branco..!\" \u00e8 ricco di collaborazioni d'oltreoceano quali quella di Mike Mills bassista dei R.E.M. e Anna Lee B52's. Il brano \"Martha\", in particolare, \u00e8 registrato con la formazione di John Cougar Mellencamp ad Atlanta. Quest'ultimo lavoro viene definito dalla critica uno dei migliori di Brando.\nNel 1997 esce \"Buoni con il mondo\". Un'opera importante nella carriera di Brando perch\u00e9 segna il distacco definitivo da Virlinzi. In cabina di regia, questa volta, troviamo infatti Mauro Pagani, il quale ha dato una connotazione pi\u00f9 \"cantautorale\" al lavoro (pur non abbandonando il rock) grazie anche all'apporto di musicisti come Ellade Bandini, Michele Ascolese, Morgan, molti dei quali provenienti dall'entourage di Fabrizio De Andr\u00e9. Di seguito \u00e8 impegnato in un lungo tour con Pagani e con molti degli artisti che hanno collaborato nel suo album.\nNel 1998, sotto il nome Strych9, con la complicit\u00e0 dell'ex Denovo Toni Carbone (sotto lo pseudonimo Consuelo), Brando rievoca lo spirito rock 'n roll e punk dei Boppin' Kids con l'album \"Toxicparty\". Una raccolta di brani oscuri degli anni 50 rivisitati in chiave gothic rockabilly.\nBrando continua a suonare con molti artisti rock'n'roll internazionali con questo album e un tour in trio, passando infine da un'apparizione live con Jovanotti a un album di indie con i Primal Scream.\nTuttavia, alla ricerca di nuovi stimoli ed anche grazie all'incontro con Jovanotti e Saturnino, la musica di Brando abbandona le highway statunitensi per approdare verso le atmosfere latine di un genere pi\u00f9 leggero ed immediato. La collaborazione tra Brando e Lorenzo Jovanotti dar\u00e0 parecchi frutti. Per primo nell'album \"No autostop\", uscito a settembre del 1999, a cui seguir\u00e0 un'intensa attivit\u00e0 live durante il \"Capo Horn Tour\". A maggio del 2000 esce \"Azucar moreno\", nel quale, \"Sin corazon (Malavida)\" e \"La mia vita\", hanno avuto un buon airplay radiofonico, tanto da valergli la partecipazione al Festivalbar e la riedizione del precedente album con l'aggiunta delle hits in questione e un nuovo titolo: \"Azucar moreno\". In questo disco i brani \"Motocross\", \"Bellezza mia\" e \"Innamorati\" sono stati scritti da Lorenzo Jovanotti. Successivamente Brando collabora al programma di Italia 1 firmando la sigla con il brano \"2008\", omonimo del programma, e di seguito lancia il singolo \"Se ci credi\" e si presta alla composizione della musica del pezzo \"Sei volata via\", che verr\u00e0 portata al successo da Ron, Pino Daniele, De Gregori Mannoia. Brando firma oltre 200 brani dall'85 ad oggi.\nIn seguito Brando sceglie di allontanarsi dalla prima linea delle scene musicali, concentrandosi quasi esclusivamente sull'attivit\u00e0 di produzione, management e publishing.\nNel 2007 Brando lancia un nuovo progetto rock, con il nome di \"Brando &amp; Congopower trio\" che, dopo la presentazione live, sfocia in un nuovo album: \"Boogie Nights\" per Edel e prodotto da Brando; si tratta di un album rock'n'roll e con influenze Surf e punk. L'album viene recensito da varie testate: il mensile Chitarre gli dedica sette pagine con intervista e Tribe inserisce un brano di \"Boogie Nights\" nella compilation per \"105 Network Surfin Rock\" pubblicato in Francia e Germania.\ncitato da Manuel Graziani autore nel romanzo \"La mia banda suona il (punk) rock\" uscito nell'estate 2007 per Coniglio Editore. Insieme a John Mario (cantautore veronese) scrive \" tema musicale del film in uscita del regista bolognese Sarti con Chiara Muti.\nNel 2008 la storica formazione dei Boppin' Kids ritorna con un concerto dal vivo a Barcellona per il meeting internazionale \"Psychobilly meeting\" e cui seguono altre date ad Anversa, Berlino, Dublino, Madrid, Amsterdam e la storica esibizione al fianco, per la seconda volta, degli americani Stray Cats di Brian Setzer a Senigallia, i Boppin chiudono il loro \"comeback tour\" con 22 date nei principali clubs italiani ed europei.\nIl 10 giugno 2012 Brando diventa produttore e manager di Emma Marrone (saranno inseparabili), potete vedere un'esibizione live negli studi di RDS di due brani della cantante salentina, ovvero Amami e \"Dimentico tutto\" in versione acustica.. Inoltre il 13 giugno ha accompagnato sempre alla chitarra la cantante salentina in uno \"showcase\" organizzato da \"Cubomusica\" e TIM, dove sono stati proposti alcuni brani di Schiena, album di cui Brando \u00e8 produttore.\nLa collaborazione da musicista con la cantante salentina prosegue, infatti Brando suona per lei anche in occasione del \"Summer Festival 2013\".\nAttivit\u00e0 da produttore discografico.\nBrando ha iniziato l'attivit\u00e0 di produttore discografico dal 2005, quando Tav Falco lo ha chiamato al suo fianco in qualit\u00e0 di musicista e producer per lo show organizzato da Mojo e BBC \"It came from Memphis\" al Barbican Centre di Londra. Per tutto il 2006 impegnato nella produzione con E.A e Adrian Berwick della colonna sonora del videogame ufficiale della Fifa World Cup 2006, piazzando un brano dei fratelli Fajeti come unica traccia italiana a fianco di Depeche Mode e The Black Eyed Peas. Inoltre, nell'ottobre 2007 Brando vollabora con la Panini Spa di Modena con alcuni progetti, Senit artista emergente pop e collabora con Pecunia Entertainment di Adrian Berwick su progetti discografici ed editoriali. tra cui un album di Placido Domingo \"Amore infinito\" Di seguito prosegue l'attivit\u00e0 di produttore rock di \"Horrible Porno Stuntmen\" (trio di giovanissimi appodato a Xfactor) e \"Legendary Kid Combo con l'album Mustapha\".\nTra le sue principali attivit\u00e0 come produttore discografico c'\u00e8 quella per l'Ultrasuoni di cui diventa direttore artistico (Societ\u00e0 che raggruppa RTL 102,5, Radio Italia solo musica italiana, RDS tra il 2009 e 2011, quando insieme a Kekko Silvestre ed Enrico Palmosi, produce l'album Viva i romantici dei Mod\u00e0. Il disco ha debuttato direttamente alla prima posizione della classifica FIMI (rimanendoci per 5 settimane consecutive); successivamente \u00e8 stato certificato disco di diamante, la massima certificazione in Italia, vendendo oltre 300.000 copie. L'album \u00e8 stato il secondo disco pi\u00f9 venduto in Italia del 2011 continua ad essere in classifica considerato uno degli album pi\u00f9 venduti del decennio. Il disco ha ottenuto notevole successo anche con i singoli infatti ben 7 hanno ottenuto una certificazione: Sono gi\u00e0 solo, Arriver\u00e0 e Come un pittore sono stati certificati multiplatino digitale con oltre 60.000 download, La notte e Tappeto di fragole sono stati certificati disco di platino con oltre 30.000 download ed infine Vittima e Salvami hanno ottenuto il disco d'oro per gli oltre 15.000 download in digitale.\nNel 2013 Brando produce l'album Schiena di Emma, in uscita il 9 aprile. Il disco ha debuttato alla 1\u00aa posizione della Classifica FIMI Album in Italia, rimanendoci per 4 settimane consecutive ed \u00e8 stato certificato disco d'oro nei primi 21 giorni di vendita per le oltre 30.000 copie vendute;. Mentre il 21 giugno il disco viene certificato disco di platino. Anche grazie alla pubblicazione di Schiena Vs Schiena, sempre prodotto e suonato da Brando, l'album viene certificato triplo disco di platino con oltre 150.000 copie vendute, mentre In Svizzera ha raggiunto la 25\u00aa posizione della \"Top 100 Albums\" di Schweizer Hitparade. Il successo dell'album \u00e8 stato riscontrato anche nei singoli, infatti \"Amami\" (singolo di lancio dell'album) \u00e8 stato certificato disco di platino, anche Dimentico tutto e L'amore non mi basta hanno raggiunto il disco di platino, mentre Trattengo il fiato e La mia citt\u00e0 sono stati certificati disco d'oro, 5 singoli su 5 hanno ottenuto una certificazione. Brando ha prodotto e suonato l'album Schiena Vs Schiena, una versione acustica dell'album Schiena pi\u00f9 l'inedito La mia citt\u00e0, viene venduto a Natale 2013, ed \u00e8 tuttora uno dei repack natalizi pi\u00f9 venduti degli ultimi anni.\nIn merito alla decisione di produrre Emma, queste sono state le parole di Brando: \nAlcuni mesi pi\u00f9 tardi aggiunge:\nDi seguito Brando comunica di aver terminato il suo rapporto lavorativo come direttore artistico dell'Universal Music e di aver aperto una propria societ\u00e0 di produzione dal nome \"Brando Music Srl\" in accordi sempre con una grossa multinazionale, queste le sue parole:\nNel 2013 Brando ha prodotto anche Nesli per Carosello il brano Un bacio a te segna un cambiamento radicale per il cantautore marchigiano, firma per Universal Francesco Sarcina. che approda a San Remo con il brano Nel tuo sorriso, e il ritorno di Cristiano de Andr\u00e8\nNel 2014, dopo il tour \"Schiena\" (con 14 date nei Palasport italiani, raccogliendo molti sold out), Brando decide di concentrarsi sulla sua Production house Go Wild Music, firma un contratto di esclusiva con Universal Music Group; produttore esecutivo, artistico e personal consultant del presidente Alessandro Massara. Terminato il rapporto lavorativo con Emma \u00e8 stato Nesli il primo artista firmato da Brando per UMI, il suo album dal titolo \"Andr\u00e0 tutto bene\" viene pubblicato nel febbraio 2015, a cui segue \"Kill Karma\" lanciato sul mercato a luglio 2016, e la riedizione di quest'ultimo: \"Kill Karma - La mente \u00e8 un'arma\" pubblicato a febbraio 2017.\nDal 2016 ha iniziato il sodalizio artistico con la cantautrice Alice Paba producendole per UMI l'album di debutto \"Se fossi un angelo\" anch'esso pubblicato a febbraio 2017."}
{"id": "572770", "revid": "24989", "url": "https://it.wikipedia.org/wiki?curid=572770", "title": "Hype williams", "text": ""}
{"id": "572771", "revid": "1318658", "url": "https://it.wikipedia.org/wiki?curid=572771", "title": "Canto del cigno", "text": "Canto del cigno \u00e8 un modo di dire usato per riferirsi all'ultima espressione degna di nota (e anzi sublime o comunque eccellente) di una carriera, artistica o anche professionale, prossima al termine; pu\u00f2 essere indicata in tal modo anche un'opera di valore particolare che, implicitamente, riveli un inaspettato quanto inequivocabile addio alle scene, o comunque alla carriera.\nPer estensione si usa anche per indicare in genere l'ultimo segno di vitalit\u00e0.\nOrigini.\nSi suppone che l'espressione derivi dall'antica credenza che i cigni, all'approssimarsi della morte, anzich\u00e9 spegnersi tristemente, esprimano la loro gioia con canti ancor pi\u00f9 belli e melodiosi di quelli di tutta la vita precedente. Infatti, secondo Platone:\nSi pu\u00f2 dunque supporre che i cigni a cui si riferiva Platone fossero i \"cigni canori\" (o \"musici\"), oggi comunemente detti \"cigni selvatici\" (nome scientifico: \"Cygnus cygnus\"), o comunque appartenessero a qualche specie canterina di cigno presente allora nell'area mediterranea. \u00c8 dunque senz'altro escluso, tra i cigni di cui potrebbe parlare il filosofo, perlomeno il \"Cygnus olor\" (\"cigno reale\"), che normalmente non vocalizza affatto, e per questo \u00e8 anche detto \"cigno muto\".\nIl canto del cigno in musica.\nDurante tutto il Rinascimento, svariati madrigalisti si servirono dell'allegoria del canto del cigno per analizzare la condizione umana, e ben presto tale riferimento letterario divenne senz'altro un \"t\u00f2pos\" (cio\u00e8 un \"luogo comune\"). Cos\u00ec, il musicista fiammingo Jacques Arcadelt compose il madrigale \"Il bianco e dolce cigno\", che godr\u00e0 d'immensa fama durante tutto il XVI secolo. Cos\u00ec pure, nel 1612, il compositore e organista inglese Orlando Gibbons pubblic\u00f2 il suo celebre \"The silver swan\" (\"Il cigno d'argento\"), incluso nel \"First set of madrigals and motets of 5 parts\".\nLa leggenda del canto del cigno ispir\u00f2 anche il musicista viennese Franz Schubert, il quale nel 1828 compose una raccolta di quattordici \"Lieder\", nota appunto come \"Schwanengesang\" (D 957). Ironia della sorte, lo \"Schwanengesang\" si rivel\u00f2 profetico per Schubert, il quale nello stesso anno fu colto da febbre tifoide a Eisenstadt, durante una visita alla tomba di Franz Joseph Haydn, e mor\u00ec il 19 novembre."}
{"id": "572772", "revid": "29863", "url": "https://it.wikipedia.org/wiki?curid=572772", "title": "Say anything", "text": ""}
{"id": "572776", "revid": "183694", "url": "https://it.wikipedia.org/wiki?curid=572776", "title": "Don Brothwell", "text": "Riconosciuto per il suo lavoro in paleontologia umana e animale, aveva vasti interessi in vari campi dell'archeologia, ma in particolare in paleoecologia umana (che include archeologia ambientale). Ha insegnato all'Universit\u00e0 di York, in Inghilterra, ed era ancora attivo nel suo campo nonostante il suo pensionamento; i suoi ultimi progetti di ricerca includono lo studio e l'investigazione delle mummie nello Yemen (con Stephen Buckley)."}
{"id": "572780", "revid": "1400228", "url": "https://it.wikipedia.org/wiki?curid=572780", "title": "God Child", "text": " \u00e8 un manga di Kaori Yuki. Esso prosegue le avventure del Conte Cain, personaggio apparso in diverse opere della \"mangaka\".\nTrama.\nAmbientato nella Londra ottocentesca, \"God Child\" racconta le inquietanti avventure del giovane Cain, da molti chiamato \"conte dei veleni\". Essendo nato da un rapporto illegittimo del padre con la sorella, il giovane conte \u00e8 cresciuto odiato da tutti i suoi familiari, in particolare dalla matrigna, che tenter\u00e0 addirittura di ucciderlo. Stranamente in quell'occasione verr\u00e0 salvato dal padre, che poi si scoprir\u00e0 essere quello che pi\u00f9 lo detesta. Fortunatamente un giorno busser\u00e0 alla sua porta un nuovo maggiordomo, Riff, che diventer\u00e0 presto il suo migliore amico (o meglio, il suo unico amico).\nDopo l'ennesimo tentativo del conte Alexis di avvelenare il figlio, Cain decider\u00e0 di vendicarsi usando la sua passione: i veleni. Diverr\u00e0 cos\u00ec l'unico e vero conte Hargreaves. Dopo questa introduzione un po' macabra, il corso della storia sar\u00e0 incentrata su situazioni al limite dell'assurdo in cui si trover\u00e0 coinvolto il ragazzo e su come tenter\u00e0 di risolverle.\nPersonaggi.\nDelilah.\nL'organizzazione ha due obiettivi: uno \u00e8 rendere la vita di Cain un inferno uccidendo i suoi amici, l'altro consiste nel prepararsi per il rituale del \"Giudizio Universale\" (in realt\u00e0 il vero fine \u00e8 solamente la risurrezione di Augusta). Per far ci\u00f2 l'organizzazione acquista delle propriet\u00e0 a Londra dove dispongono degli obelischi. Quando tutti e 12 sono piazzati, comincia la cerimonia, che verr\u00e0 per\u00f2 interrotta da Cain. La Delilah decade con la morte di Alexis. Il nome (in italiano Dalila) \u00e8 quello della farisea che tagli\u00f2 i capelli di Sansone, privandolo cos\u00ec della sua forza.\nFilastrocche.\nAlcuni episodi del conte sono costellati di filastrocche tratte dalla tradizione anglosassone, tra cui:\nUn'altra strofetta proviene dalla fiaba dei Fratelli Grimm \"Il ginepro\"."}
{"id": "572783", "revid": "1613450", "url": "https://it.wikipedia.org/wiki?curid=572783", "title": "Jean-Louis Trintignant", "text": "La carriera.\nFiglio di un industriale, negli anni cinquanta studi\u00f2 teatro prima di imporsi nel film di Roger Vadim \"E Dio cre\u00f2 la donna\" (1955), al fianco di Brigitte Bardot. La carriera di Trintignant si interruppe per alcuni anni a causa del servizio militare obbligatorio. Dopo aver servito ad Algeri, ritorn\u00f2 a Parigi per proseguire la sua attivit\u00e0 cinematografica. Nel 1962 recit\u00f2 a fianco di Vittorio Gassman nel capolavoro \"Il sorpasso\", per la regia di Dino Risi, nel ruolo del timido studente Roberto Mariani. Nel 1965 partecip\u00f2 al film \"Io uccido, tu uccidi\".\nIl grande successo del film \"Un uomo, una donna\" (1966) di Claude Lelouch gli assicur\u00f2 la fama di star internazionale. Trintignant, che in questo film interpreta il ruolo di un pilota automobilistico, nella realt\u00e0 \u00e8 effettivamente nipote di Jean-Louis Trintignant, pilota morto in un incidente nel 1933 mentre si stava esercitando sul circuito di P\u00e9ronne, nella Piccardia. Un altro suo zio, Maurice Trintignant, nato nel 1917, fu un pilota di Formula Uno, vincitore due volte del Gran Premio di Monaco e della 24 ore di Le Mans.\nRecit\u00f2 successivamente in film come \"Il conformista\" (1970) di Bernardo Bertolucci e il thriller politico \"Z - L'orgia del potere\" (1969), che gli fece vincere il premio per il miglior attore al Festival di Cannes nel 1969. Durante gli anni settanta, Trintignant recit\u00f2 in numerosi film di successo, tra i quali sono da ricordare \"La donna della domenica\" (1975) di Luigi Comencini, e \"Il deserto dei tartari\" (1976) di Valerio Zurlini. Nel 1983 fu protagonista dell'ultima pellicola di Fran\u00e7ois Truffaut, \"Finalmente domenica!\", accanto a Fanny Ardant.\nTra la fine degli anni ottanta e gli inizi degli anni novanta, Trintignant dirad\u00f2 la sua attivit\u00e0 per problemi di salute conseguenti a un incidente stradale. Il suo ruolo nell'ultimo film di Krzysztof Kie\u015blowski, \"Tre colori - Film rosso\" (1994) gli valse una nomination come miglior attore ai Premi C\u00e9sar. Nel 2012 \u00e8 stato protagonista accanto a Emmanuelle Riva del film drammatico \"Amour\", diretto da Michael Haneke. Nel 2019 recita di nuovo con Anouk Aim\u00e9e nel terzo capitolo della saga \"Un uomo, una donna\", \"I migliori anni della nostra vita\" sempre diretto da Claude Lelouch.\nVita privata.\nIl padre, Raoul Trintignant, era industriale e fu sindaco di Pont-Saint-Esprit dal 1944 al 1947. Era inoltre stato nella resistenza: venne arrestato nel 1944 dall'esercito tedesco e imprigionato a Baumettes fino alla liberazione. La madre, Claire Tourtin, veniva da una famiglia ricca originaria di Boll\u00e8ne e durante la guerra ebbe una relazione con un soldato tedesco, cosa che caus\u00f2 tra marito e moglie rapporti tesissimi che sul piccolo Jean-Louis si ripercossero durante tutta l'infanzia. Tre suoi zii erano amanti dei motori e due di essi, Louis (1903-1933) e Maurice Trintignant riscossero anche ottimi risultati.\nNel 1954 si spos\u00f2 con l'attrice St\u00e9phane Audran, da cui si separ\u00f2 nel 1956. Dopo il divorzio e una breve relazione con Brigitte Bardot, spos\u00f2 nel 1960 Nadine Marquand, attrice, scenografa e regista (da cui divorzi\u00f2 nel 1976). Dall'unione nacquero tre bambini, Marie, Pauline e Vincent. Pauline mor\u00ec nel 1969 all'et\u00e0 di dieci mesi per la sindrome delle cosiddette morti bianche, mentre Marie, che ha recitato al fianco del padre in una decina di produzioni cinematografiche e televisive, mor\u00ec tragicamente nel 2003 per le lesioni inflittele dal compagno Bertrand Cantat, voce del gruppo Noir D\u00e9sir.\nNel 2000 spos\u00f2 la pilota Marianne Hoepfner.\nA livello politico, un tempo si defin\u00ec come anarco-comunista.\nDoppiatori italiani.\nNelle versioni in italiano dei suoi film, Jean-Louis Trintignant \u00e8 stato doppiato da:\nDa doppiatore \u00e8 stato sostituito da:"}
{"id": "572785", "revid": "287204", "url": "https://it.wikipedia.org/wiki?curid=572785", "title": "Giuseppe Matarrese", "text": "Biografia.\nGiuseppe Matarrese era fratello di Antonio e Vincenzo, esponenti di rilievo del calcio italiano, e dell'imprenditore edile Michele.\nFormazione e ministero sacerdotale.\nFrequentato il seminario ad Andria, fu ordinato sacerdote il 15 marzo 1959, ricoprendo quale primo incarico il ruolo vice parroco a Roma, nella chiesa di Santa Maria Ianua Coeli, quartiere di Montespaccato.\nDopo alcuni altri trasferimenti, restando comunque sempre entro Roma, nel 1969 fu assegnato al Tribunale del vicariato di Roma come scrittore. L'8 dicembre dell'anno successivo fu nominato parroco. Nel 1987 divenne presidente dell'Istituto interdiocesano per il sostentamento del clero delle diocesi di Roma e Ostia e tesoriere della Fondazione Migrantes della Conferenza Episcopale Italiana.\nMinistero episcopale.\nNominato vescovo di Frascati, venne ordinato dal cardinale Ugo Poletti il 16 dicembre 1989 nell'arcibasilica lateranense, e prese possesso della diocesi il 14 gennaio. Il 10 maggio 2008 gli fu affiancato come cardinale vescovo Tarcisio Bertone.\nPapa Benedetto XVI accett\u00f2 la sua rinuncia al governo pastorale della sede suburbicaria di Frascati, secondo il canone 401 \u00a7 1 del Codice di diritto canonico, il 2 luglio 2009; lo stesso Sommo Pontefice chiam\u00f2 a succedergli Raffaello Martinelli, del clero della diocesi di Bergamo, fino ad allora capo-ufficio della Congregazione per la dottrina della fede.\nControversie.\nNel 2005 fu al centro della polemica sulla laicit\u00e0 della politica, avendo invitato a votare Francesco Storace nelle elezioni per la nomina del presidente della Regione Lazio; il vescovo si difese dalle accuse affermando:\nNel giugno 2007 prese posizione contro gli omosessuali, avendo affermato che non possono entrare in Chiesa.\nGenealogia episcopale.\nLa genealogia episcopale \u00e8:"}
{"id": "572787", "revid": "62748", "url": "https://it.wikipedia.org/wiki?curid=572787", "title": "Ponte Vecchio (disambigua)", "text": ""}
{"id": "572794", "revid": "74801", "url": "https://it.wikipedia.org/wiki?curid=572794", "title": "Frank Sherwood Rowland", "text": "La sua ricerca si \u00e8 concentrata sulla chimica dell'atmosfera e sulla cinetica chimica.\nBiografia.\nLaureatosi all'Universit\u00e0 Wesleyana dell'Ohio nel 1948, consegu\u00ec un master e un dottorato di ricerca all'Universit\u00e0 di Chicago, rispettivamente nel 1951 e nel 1952. Tenne corsi accademici all'Universit\u00e0 di Princeton (1952-56) e all'Universit\u00e0 del Kansas (1956-64) prima di diventare un docente di chimica all'Universit\u00e0 della California, a Irvine, nel 1964. Qui, all'inizio degli anni settanta, inizi\u00f2 a lavorare con Mario Molina. Rowland fu eletto alla \"National Academy of Science\" nel 1978, e guid\u00f2 l\"American Association for the Advancement of Science\" nel 1993.\nLa sua opera pi\u00f9 conosciuta \u00e8 la scoperta che i clorofluorocarburi contribuiscono al buco nell'ozono. Nel 1995 fu insignito del premio Nobel con Mario Molina del Massachusetts Institute of Technology e Paul Crutzen dell'Istituto Max Planck di chimica di Magonza, in Germania. Nello stesso anno, l'edificio che ospita il dipartimento di fisica nell'Universit\u00e0 della California, ove si trovano i laboratori ove ha operato per molti anni, fu ribattezzato \"Rowland Hall\" in suo onore.\nPremi.\nOltre al premio Nobel per la chimica, Rowland ha vinto numerosi altri premi per il suo lavoro:"}
{"id": "572796", "revid": "1833487", "url": "https://it.wikipedia.org/wiki?curid=572796", "title": "Pasta bris\u00e9", "text": "La pasta bris\u00e9 (pronuncia francese ) o pasta bris\u00e9e \u00e8 una delle paste base della cucina classica francese.\nDescrizione.\nHa un gusto neutro, tuttavia \u00e8 possibile aggiungervi sale cos\u00ec da poterla utilizzare come base per torte salate, o darle un gusto dolce aggiungendo zucchero o darle alcuni aromi specifici, ad esempio aggiungendo cacao amaro. \u00c8 estremamente friabile e assume un colore giallo meno intenso della pasta frolla, dal momento che non contiene uova.\nSi chiama \"bris\u00e9\", cio\u00e8 \"spezzata\", perch\u00e9 si impasta prima la materia grassa (burro) con la farina nella quantit\u00e0 sufficiente ad ottenere un impasto di pezzettini staccati l'uno dall'altro; poi si aggiunge la quantit\u00e0 di acqua ben fredda (a cucchiaiate, una alla volta) necessaria per ottenere una pasta omogenea.\nPer donare un colore dorato alla pasta bisogna spalmarne la superficie con del tuorlo d'uovo sbattuto prima di farla cuocere in forno.\nPer le varianti dolce e salata aggiungere due cucchiaini di zucchero o di sale prima di aggiungere l'acqua fredda.\nUtilizzi.\nI suoi utilizzi in cucina sono molteplici:"}
{"id": "572797", "revid": "339392", "url": "https://it.wikipedia.org/wiki?curid=572797", "title": "Scalp", "text": ""}
{"id": "572803", "revid": "54193", "url": "https://it.wikipedia.org/wiki?curid=572803", "title": "Cetiosaurus", "text": "Il cetiosauro (gen. \"Cetiosaurus\") era un grande dinosauro erbivoro vissuto nel Giurassico medio (180 - 165 milioni di anni fa) in Inghilterra.\nIl primo sauropode descritto.\nBench\u00e9 molto famoso nella letteratura divulgativa, questo dinosauro \u00e8 ben poco conosciuto a livello scientifico, dal momento che i suoi resti fossili includono principalmente ossa sparse di zampe e vertebre. La grande importanza del cetiosauro \u00e8 storica, e sta nel fatto che esso \u00e8 stato il primo dinosauro sauropode (ovvero quei dinosauri quadrupedi giganteschi, con collo e coda lunghi) ad essere descritto. Lo scienziato a cui si deve l'onore della scoperta fu Sir Richard Owen, nel 1841, un anno prima di coniare il termine Dinosauria. Il suo nome significa \"lucertola balena\" (dal greco antico cetus/\u03ba\u03b7\u03c4\u03bf\u03c2, \"mostro marino\" o \"balena\", e saurus/\u03c3\u03b1\u03c5\u03c1\u03bf\u03c2, \"lucertola\") poich\u00e9 Owen, quando scopr\u00ec le ossa gigantesche, era convinto appartenessero a un qualche tipo di rettile acquatico, simile a un immenso coccodrillo. Successivamente, ulteriore materiale venne scoperto negli anni successivi e nel 1868 fu rinvenuto uno scheletro di cetiosauro quasi completo, seppur privo di testa. I suoi tratti indiscutibilmente da dinosauro furono riconosciuti quindi solo nel 1869 da Thomas Henry Huxley.\nProblemi tassonomici.\nLa specie descritta da Owen \u00e8 conosciuta come \"C. medius\", ma nonostante sia la prima specie di sauropode nota, \u00e8 basata su ossa sparse ed \u00e8 considerata un \"nomen dubium\", cos\u00ec come l'altra specie di Owen, \"C. longus\", descritta nel 1842. Le ricostruzioni del cetiosauro si basano in gran parte sullo scheletro scoperto nel 1868, denominato \"C. oxoniensis\" nel 1871 e considerato tuttora una specie valida, dalle caratteristiche vertebre a forma di chitarra. Upchurch, di recente, ha proposto che questa specie venga adottata quale neotipo del genere \"Cetiosaurus\".\nDescrizione.\nSi stima che, in vita, il cetiosauro pesasse intorno alle 25 tonnellate e fosse lungo circa 18 metri in media. Il corpo era eccezionalmente voluminoso ed era sorretto da arti graviportali, adatti per sostenere l'enorme peso. La coda dell'animale, inoltre, era pi\u00f9 corta rispetto alla media dei sauropodi. L'ambiente giurassico in cui si muoveva questo grande animale era probabilmente quello di grandi pianure alluvionali e territori boscosi, abitati con tutta probabilit\u00e0 anche da carnivori come il \"Megalosaurus\", che forse era il suo predatore principale.\nParentele.\nIl cetiosauro \u00e8 una forma abbastanza primitiva, ma \u00e8 comunque uno dei primi sauropodi giganti e alcune caratteristiche lo fanno ritenere un neosauropode. \nI suoi parenti pi\u00f9 stretti potrebbero essere il sudamericano \"Patagosaurus\" e, forse, il misterioso \"Rhoetosaurus\" dell'Australia. Il cetiosauro d\u00e0 il nome alla famiglia dei cetiosauridi, un gruppo di antichi sauropodi primitivi ma gi\u00e0 giganteschi dalle caratteristiche non ben definite, pi\u00f9 evoluti dei vulcanodontidi.\nUna specie africana?\nLapparent, nel 1955, descrisse le grandi ossa di un sauropode dal Giurassico medio del Marocco come \"Cetiosaurus mogrebiensis\". Successivamente, un grande scheletro quasi completo venne dissotterrato e ascritto a questa specie. Pi\u00f9 tardi, per\u00f2, si stabil\u00ec che lo scheletro non apparteneva a una specie di cetiosauro, ma a un animale completamente nuovo alla scienza, che venne descritto come \"Atlasaurus imelakei\". In sostanza, non c'\u00e8 alcuna ragione per ritenere che le grandi ossa descritte da Lapparent come \"C. mogrebiensis\" appartengano a un cetiosauro."}
{"id": "572805", "revid": "22356", "url": "https://it.wikipedia.org/wiki?curid=572805", "title": "Sir Richard Owen", "text": ""}
{"id": "572810", "revid": "529641", "url": "https://it.wikipedia.org/wiki?curid=572810", "title": ".mm", "text": ".mm \u00e8 il dominio di primo livello nazionale (ccTLD) assegnato alla Birmania, ha sostituito .bu nel 1997."}
{"id": "572812", "revid": "984922", "url": "https://it.wikipedia.org/wiki?curid=572812", "title": ".kn", "text": ".kn \u00e8 il dominio di primo livello nazionale (ccTLD) assegnato a Saint Kitts e Nevis."}
{"id": "572813", "revid": "486946", "url": "https://it.wikipedia.org/wiki?curid=572813", "title": "Megaraptor", "text": ""}
{"id": "572818", "revid": "73843", "url": "https://it.wikipedia.org/wiki?curid=572818", "title": ".lc", "text": ".lc \u00e8 il dominio di primo livello nazionale (ccTLD) assegnato a Saint Lucia."}
{"id": "572827", "revid": "11497", "url": "https://it.wikipedia.org/wiki?curid=572827", "title": "Dharma e Greg", "text": ""}
{"id": "572831", "revid": "287204", "url": "https://it.wikipedia.org/wiki?curid=572831", "title": "Francesco Solano", "text": "Biografia.\nNacque a Montilla, appartenente alla diocesi di Cordova in Spagna. I suoi genitori, Matteo S\u00e1nchez Solano e Anna Jim\u00e9nez erano di nobili origini.\nAll'et\u00e0 di vent'anni Francesco entr\u00f2 a far parte dell'ordine francescano a Montilla e dopo la sua ordinazione, passati parecchi anni, fu inviato dai suoi superiori al convento di Arifazza come guida dei seminaristi.\nNel 1589 lasci\u00f2 la Spagna alla volta del Nuovo Mondo e, approdato a Panama, attravers\u00f2 l'istmo e si imbarc\u00f2 sul battello che doveva condurlo in Per\u00f9.\nLa sua faticosa missione nel Sudamerica dur\u00f2 pi\u00f9 di vent'anni nei quali si distinse nell'evangelizzazione delle regioni del Tucum\u00e1n e del Paraguay; il suo successo gli valse l'appellativo di \"Taumaturgo del Nuovo Mondo\".\nApprese i molti e complessi idiomi parlati dagli Indios in breve tempo; la leggenda racconta che spesso parlasse a trib\u00f9 di lingua diversa utilizzando un unico linguaggio che veniva compreso da tutti.\nOltre ad occuparsi attivamente dell'opera di evangelizzazione, ricopr\u00ec la carica di rettore dei conventi del suo ordine in Tucum\u00e1n e Paraguay e fu eletto successivamente Superiore del monastero francescano di Lima in Per\u00f9.\nNel 1610 mentre pregava a Truxillo dichiar\u00f2 che una calamit\u00e0 avrebbe colpito quella citt\u00e0. Otto anni dopo fu distrutta da un terremoto e la maggior parte della popolazione mor\u00ec a causa dei crolli. La sua morte fu causa di un generale sconforto tra i cattolici peruviani.\nNel sermone funebre della sua sepoltura, padre Sebastiani, S.J., disse che\nCulto.\nFu beatificato da Clemente X il 30 giugno 1675 e canonizzato da Benedetto XIII il 27 dicembre 1726. \u00c8 patrono del Cile, di Panam\u00e1, di Lima e delle missioni francescane.\nIl suo elogio si legge nel Martirologio Romano al 14 luglio; la sua memoria viene celebrato da tutto l'ordine francescano il 24 luglio."}
{"id": "572844", "revid": "287204", "url": "https://it.wikipedia.org/wiki?curid=572844", "title": "Amanitina", "text": "Con il nome di Amanitina si intendono vari polipeptidi biciclici contenuti in specie di funghi quali l\"Amanita phalloides\", l\"Amanita virosa\" e l\"Amanita verna\", la \"Galerina autumnalis\" e simili.\nSi riportano di seguito le descrizioni delle principali amanitine.\nTossicologia.\nLe amanitine interferiscono con processi di sintesi proteica provocando un progressivo calo del contenuto proteico cellulare e necrosi delle cellule.\nL'avvelenamento con le amanitine \u00e8 caratterizzato da quattro fasi.\nFase 1. \u00c8 il cosiddetto periodo di latenza che va dalle 6 alle 24 ore dall'ingestione (dalle 10 alle 12 in media) durante il quale il paziente non accusa alcun sintomo.Fase 2, detta anche fase coleriforme o gastrointestinale. I sintomi appaiono all'improvviso sotto forma di dolori addominali, vomito incoercibile e diarrea profusa, arsura e sudorazione accentuata congiunte ad anuria. La forte disidratazione \u00e8 causa di ipovolemia che se non trattata conduce ad insufficienza prerenale (cio\u00e8 dovuta non alle tossine ma alla sofferenza che il rene subisce con la forte disidratazione) con aggravamento in shock ipovolemico e morte del paziente.\nFase 3 o fase epatica. Insorge tra la 24\u00aa e la 36\u00aa ora dall'ingestione, in media alla 36\u00aa. Se il paziente sopravvive alla fase coleriforme pu\u00f2 dare segni di miglioramento, ma a questo periodo segue generalmente una rapida e consistente perdita delle forze, prostrazione e insonnia causata dai dolori. La morte pu\u00f2 sopraggiungere entro 48 ore (dose massiccia) nel 50-90% dei casi per progressivo e irreversibile danno al fegato, ai reni, e ai muscoli, cuore compreso, ma il malessere pi\u00f9 tipicamente permane dai 6 agli 8 giorni negli adulti e dai 4 ai 6 giorni per i bambini.\nLa fase epatica \u00e8 caratterizzata da aumento iniziale delle transaminasi fino a 100000 UI/l e l'intossicazione \u00e8 pi\u00f9 severa se le ALAT sono al di sopra di 1000 UI/l. Fin dalla 48\u00aa ora si notano un calo nella glicemia e nell'attivit\u00e0 protrombinica.\nFase 4, insufficienza epatica grave. Insorge tipicamente in quarta o quinta giornata. Si riscontrano un calo netto di protrombinemia e fattore V della coagulazione. Un calo delle transaminasi \u00e8 indice di necrosi epatica e implica prognosi infausta per il paziente.\nLa morte di solito segue un periodo di coma epatico caratterizzato da convulsioni, crisi respiratorie ed emorragie interne (tipicamente intestinali), ipoglicemia, coagulopatia ed insufficienza renale acuta.\nSe si ha un miglioramento, questo generalmente richiede minimo un mese ed \u00e8 accompagnato da gonfiore del fegato. L'autopsia di solito rivela degenerazione grassa e necrosi del fegato e dei reni."}
{"id": "572848", "revid": "599013", "url": "https://it.wikipedia.org/wiki?curid=572848", "title": "Fabi\u00e1n O'Neill", "text": "Biografia.\n\u00c8 di discendenza irlandese.\nCarriera.\nClub.\nMuove i suoi primi passi nel Defensor, squadra dilettantistica del suo paese. All'et\u00e0 di 15 anni entra a far parte nel settore giovanile del Nacional di Montevideo. Esordisce con la prima squadra nel 1992 e lo stesso anno vince il campionato.\nNel novembre del 1995 viene acquistato dal Cagliari. Esordisce in campionato il 26 novembre contro il Napoli e il 21 aprile 1996 segna la sua prima rete in Serie A durante l'incontro casalingo contro il vinto per 2-0. Con i rossoblu gioca per cinque stagioni consecutive, di cui quattro in serie A e una in Serie B, totalizzando in campionato 120 presenze e 12 gol.\nNell'estate del 2000 si trasferisce alla Juventus, che lo aveva acquistato l'anno precedente per 18 miliardi di lire pi\u00f9 il prestito di Raffaele Ametrano. Con i bianconeri non riesce a ripetere le ottime prestazioni messe in mostra nel Cagliari, smarrendo anche la forma fisica. \nNel gennaio del 2002 viene ceduto al Perugia nell'ambito della trattativa che porta Davide Baiocco alla Juventus. Con i grifoni scende in campo in 9 occasioni; segna un'unica rete il 3 marzo contro il Torino su calcio di punizione. L'allenatore del Perugia Serse Cosmi lo defin\u00ec tecnicamente come il pi\u00f9 forte giocatore che avesse mai allenato, ma indic\u00f2 anche che presentava una certa debolezza caratteriale.\nAl termine della stagione rescinde il contratto che lo legava al Perugia e ritorna al Cagliari, in Serie B. La sua seconda esperienza in Sardegna dura solo pochi mesi, senza mai scendere in campo; decide quindi di tornare in Uruguay nel Nacional, dove conclude la carriera professionistica nel 2003, all'et\u00e0 di 29 anni.\nNazionale.\nHa disputato il mondiale Under-20 del 1993, contribuendo con 4 presenze e 2 gol al passaggio della \"Celeste\" ai quarti di finale, dove venne sconfitta dall'Australia.\nConta 19 presenze e 2 gol con la Nazionale maggiore, con la quale ha esordito il 16 giugno 1993 contro gli Stati Uniti in Copa Am\u00e9rica. Viene convocato per il , ma non scese mai in campo a causa di un infortunio al tendine d'Achille.\nRiconoscimenti.\nIl Cagliari lo ha inserito nella sua Hall of Fame."}
{"id": "572863", "revid": "118789464", "url": "https://it.wikipedia.org/wiki?curid=572863", "title": "Alcimo Ecdicio Avito", "text": "Biografia.\nAvito fu arcivescovo di Vienne dal 494 circa al 5 febbraio 523.\nApparteneva a un'importante famiglia gallo-romana forse imparentata con l'imperatore romano Avito (455-456) e altri illustri personaggi (\u00e8 attestato uno stretto legame di Avito con il figlio di Sidonio Apollinare, che fu genero dell'imperatore omonimo) e che si tramandava gli onori ecclesiastici (il padre Isicio, dopo aver condotto vita secolare, di comune accordo con la moglie Audenzia, fece voto di castit\u00e0 e, dopo il 474, fu eletto vescovo della sua citt\u00e0, succedendo a Mamerto). Ebbe un fratello, Apollinare, che fu vescovo di Valence, col quale ha uno scambio epistolare e al quale dedica i suoi \"Libelli de spiritalis historiae gestis,\" e due sorelle. A una di queste, Fuscina, dedica il \"De virginitate\".\nSal\u00ec al soglio episcopale probabilmente nel 490\nIn un periodo difficile per la Chiesa nella Gallia meridionale, Avito si impegn\u00f2 alacremente e con successo nello sradicamento dell'arianesimo tra i burgundi. Riusc\u00ec a vincere le resistenze di re Gundobado e a convertire il figlio, re Sigismondo (516-523) al cattolicesimo.\nAvito presiedette il Concilio di Epaon nel 517, da lui convocato, nel quale venne sancito il passaggio del popolo burgundo alla religione cattolica.\nOpere.\nOpere in prosa.\nAvito fu autore di un celebre epistolario, di quasi cento lettere, comprendendo quelle a lui indirizzate, quelle da lui redatte per conto del re Sigismondo, le epistole frammentarie e quelle di cui siamo a conoscenza, ma che non ci sono giunte. \u00c8 un'opera di grande rilevanza per ricostruire la vita e la realt\u00e0 politica, sociale ed ecclesiastica degli anni 499-518 e sono una fonte primaria per la prima politica della dinastia merovingia. Famosa \u00e8 l'epistola inviata a Clodoveo I in occasione del suo battesimo. Questo epistolario attesta le strette relazioni esistenti tra il vescovo di Vienne e il sovrano ariano dei burgundi, Gundobado, e suo figlio, il cattolico Sigismondo.\nPer lungo tempo \u00e8 stato attribuito ad Avito il \"Dialogi cum Gundobado Rege\" (Dialoghi con re Gundobado), scritto per difendere la fede cattolica contro gli ariani, che pretende di rappresentare il famoso colloquio di Lione del 449, e pubblicato prima da D'Achery (1661) nel suo \"Spicilegium\" (V, 110-116).\nNel 1885 tuttavia Julien Havet ha dimostrato, che Avito non ne \u00e8 l'autore ma sarebbe stato invece scritto dall'oratore J\u00e9rome Viguier che contraffece la lettera di papa Simmaco (13 ottobre 501) ad Avito.\nDelle sue orazioni e dei suoi sermoni solo due sono arrivati fino ad oggi interi, per il resto sono conservati solo frammenti, riassunti e stralci.\nI suoi lavori in prosa comprendono anche \"Contra Eutychianam H\u00e6resim libri II\", scritti nel 512 o nel 513.\nOpere poetiche.\nLa notoriet\u00e0 letteraria di Avito \u00e8 dovuta, oltre che alle sue lettere, a un lungo poema di 2552 esametri classici, in cinque libri, il \"De spiritualis historiae gestis\", che tratta temi biblici che vanno dal peccato originale alla cacciata dall'Eden al diluvio universale fino alla traversata del Mar Rosso. Un'opera di spessore contenutistico e retorico-letterario. Avito parla degli eventi biblici, evidenziandone la bellezza, la sequenza e il significato. I primi tre libri offrono una certa unit\u00e0 drammatica; in questi sono raccontati i preliminari del grande disastro, la catastrofe stessa e le conseguenze. Il quarto e il quinto libro si riferiscono al diluvio e all'attraversamento del Mar Rosso come simboli del battesimo.\n\u00c8 uno degli ultimi maestri dell'arte della retorica cos\u00ec com'era insegnata alla scuola di Gallia del IV e V secolo.\nEberto disse che nessuno degli antichi poeti cristiani tratt\u00f2 con maggiore successo gli elementi poetici della Bibbia.\nLa sua dizione poetica, anche se abbonda in termini arcaici e ridondanze ritmiche, \u00e8 pura e selezionata, e le regole della metrica sono ben osservate.\nScrisse anche un poema in 666 esametri il \"De Virginitate\" o \"De consolatio castitatis laude\" indirizzati alla sorella Fuscina, una suora, lodandone la verginit\u00e0.\nI lavori di Avito si possono trovare in Migne, P.L., LIX, 191-398. Ce ne sono due edizioni recenti: una di R. Peiper (in Mon. Germ. Hist.: Auct. Antiq., VI, Berlino, 1883), l'altra di U. Chevalier (Lione, 1890)."}
{"id": "572865", "revid": "124443055", "url": "https://it.wikipedia.org/wiki?curid=572865", "title": "Coppa UEFA 1998-1999", "text": "La Coppa UEFA 1998-1999 \u00e8 stata la 28\u00aa edizione della terza competizione continentale. \u00c8 stata vinta dal nella finale contro l'Olympique Marsiglia svolta allo Stadio Lu\u017eniki di Mosca.\nDa notare il cammino del Bologna che, partito dall'Intertoto, raggiunse la semifinale del torneo, stabilendo il primato italiano di 16 gare europee giocate in una sola stagione; record poi battuto nel 2003 dal Milan con 19 gare disputate.\nFormula.\nSulla base del ranking UEFA del 1997, la Turchia prese un terzo posto al Belgio, mentre la Croazia e, almeno di diritto, la Polonia ne presero un secondo all\u2019Ucraina e all\u2019Ungheria.\nInutilizzato il posto dei detentori, venne usato per una partecipazione di prova di Andorra, mentre furono aggiunti due posti per inserire una delegazione della Bosnia."}
{"id": "572866", "revid": "1868855", "url": "https://it.wikipedia.org/wiki?curid=572866", "title": "Salsa di pomodoro", "text": "La salsa di pomodoro, o sugo di pomodoro, \u00e8 un sugo ottenuto dalla cottura della polpa dei pomodori nell'olio di oliva e utilizzato nella cucina italiana come condimento per la pasta.\nLa ricetta base ha dato origine a innumerevoli varianti.\nPreparazione.\nAll'interno della cucina italiana esistono due diverse modalit\u00e0 e ricette della salsa di pomodoro, una tipica del centro nord e una del centro sud.\nLa versione del centro nord \u00e8 preparata con un soffritto di sedano, carota e cipolla, a cui si aggiungono poi i pomodori, che vengono schiacciati e portati a bollore. La cottura avviene in sostanza tramite bollitura.\nLa salsa del centro sud, invece, \u00e8 preparata solo con aglio, solitamente intero e \"vestito\": i pomodori vengono quindi aggiunti e rosolati interi a fiamma media, venendo schiacciati solo a fine cottura.\nStoria.\nSebbene la definizione di cosa sia in realt\u00e0 una salsa di pomodoro appare incerta, nell'accezione di \"sugo ottenuto principalmente a base di pomodoro\", le prime fonti certe di una tale preparazione riconducono alla cucina napoletana. Fu per primo il Latini ad illustrarne una ricetta, tuttavia in questo caso si dovrebbe correttamente parlare di una insalata di pomodori cotti pi\u00f9 che di una vera salsa. La prima opera che propose in maniera sistematica l'utilizzo di una salsa di pomodoro, viene ricondotta ad un ricettario pubblicato sempre a Napoli nel 1773, quando Vincenzo Corrado, nella sua opera pi\u00f9 famosa propose ben tredici ricette di salse di pomodoro, evidente sintomo di un costume ormai diffuso nel mezzogiorno italiano. Tuttavia anche in questo caso si tratta di salse pensate per accompagnare le portate (mai la pasta), non entrando di fatto nella composizione della pietanza. La prima opera che illustra una ricetta nella quale i pomodori vengono suggeriti come condimento per le paste asciutte, viene attribuita a Francesco Leonardi che, nella sua monumentale opera in sei volumi, l'Apicio Moderno, propone il \u201cRag\u00f9 di Maccaroni\u201d (pag. 25, IV Vol.), con la quale ci rimanda ai \u201cMaccaroni alla Napolitana\u201d. Questa consolidata tradizione verr\u00e0 confermata nel 1807, quando, sempre a Napoli, verr\u00e0 dato alle stampe \"La cucina casereccia\" di M.F. Il primo ricettario nel quale la salsa di pomodoro cessa di essere un semplice companatico ed entra finalmente nella preparazione della pietanza; in questo caso, il \u201c\"Rag\u00f9 di vacca o di vitello\"\u201d, la prima del Rag\u00f9 alla napoletana. Infine nell'edizione del 1844 (ed. I, 1837) della sua opera \"Cucina casereccia\" fece la sua prima comparsa la pi\u00f9 nota delle salse \"all'italiana\", con il basilico, l'aglio e l'olio. Ricordiamo che sebbene venga spesso menzionato per essere stato il primo a proporre un abbinamento tra pasta e salse di pomodoro, in nessuna opera del Nebbia, se non in edizioni tarde di ottocento inoltrato, compare questo connubio, nemmeno indirettamente. A questo autore va riconosciuto comunque il merito di essere il primo autore a proporre il riso con il pomodoro, e fu anche il primo a proporre la mantecatura (ed. I, p.\u00a024)."}
{"id": "572867", "revid": "1782831", "url": "https://it.wikipedia.org/wiki?curid=572867", "title": "Pride (periodico)", "text": "Pride \u00e8 stato un mensile gay edito da Frank Semenzi, distribuito gratuitamente in locali, discoteche, librerie e associazioni gay e gay friendly su tutto il territorio italiano e nel Cantone Ticino. Dal 2018 viene pubblicato esclusivamente in edizione digitale su Internet.\nStoria.\n\"Pride\" \u00e8 stato il magazine di cultura gay pi\u00f9 diffuso e letto in Italia. La versione stampata parlava di politica, attualit\u00e0 nazionale ed estera, societ\u00e0, cultura, cinema, musica, libri, fumetti, viaggi, vita notturna cercando sempre di dare un taglio analitico alle notizie di cui si occupava. \"Pride\" inoltre conteneva una guida degli indirizzi di interesse LGBT italiani, insieme agli appuntamenti ludico-culturali dedicati alle persone omosessuali nelle principali citt\u00e0 italiane.\nFondato nel gennaio 1999, \"Pride\" \u00e8 stato diretto fino al giugno 1999 da Roberto Schena, proveniente dalla redazione del quotidiano \"La Padania\". Da luglio 1999 fino al 2008, il direttore \u00e8 stato Giovanni Dall'Orto, scrittore e giornalista proveniente dalla redazione di \"Babilonia\", che si avvale della collaborazione, oltre che di Gianni Rossi Barilli editorialista de \"il manifesto\", di numerose firme storiche del giornalismo gay italiano tra cui Platinette, Francesco Gnerre, GiovanBattista Brambilla, Vincenzo Patan\u00e8 e Andrea Pini e molti altri. Dal 2008 a settembre 2013 direttore fu Gianni Rossi Barilli, mentre da ottobre 2013 al luglio 2018 direttore in carica fu Stefano Bolognini. Il mensile, causa crisi economica del settore, ha terminato la sua pubblicazione nella versione stampata col numero doppio estivo luglio/agosto 2018, il n. 221.\nDa allora, le attivit\u00e0 giornalistiche e della rivista sono proseguite esclusivamente su Internet nella versione on line."}
{"id": "572872", "revid": "1086846", "url": "https://it.wikipedia.org/wiki?curid=572872", "title": "Associazione Sportiva Roma 1942-1943", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1942-1943.\nStagione.\nConfermata in blocco la rosa vincitrice del campionato precedente, la Roma, dopo un buon inizio sprofonda nelle parti medio-basse della classifica, condividendo alla fine il 9\u00ba posto con e .\nLe varie cause imputabili al calo sono principalmente di carattere tecnico: all'et\u00e0 media dei giocatori, molto alta per lo standard dell'epoca, si aggiunge l'allontanamento dell'allenatore Schaffer, costretto a dimettersi per motivi familiari legati alla guerra. Ulteriori cause sono il drastico cambio tattico operato dal nuovo allenatore G\u00e9za Kert\u00e9sz che opta per il \"sistema\", in contrasto con le scelte di Schaffer a cui i giocatori erano da tempo abituati, e i disagi dovuti alla guerra.\nIn Coppa Italia la Roma giunge alle semifinali, dove incontra il : il match, caratterizzato da numerose sviste arbitrali, sfocia in una rissa al termine della quale \u00e8 ingiustamente sanzionato Amadei, in un primo momento squalificato a vita perch\u00e9 avrebbe colpito con un calcio il guardalinee. Alcuni anni dopo sar\u00e0 appurato che il vero colpevole \u00e8 Vittorio Dagianti.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca associata agli stessi pantaloncini e calzettoni della \"home\". I portieri hanno una maglia nera con colletto a polo, anche in questo caso i pantaloncini sono bianchi e i calzettoni rossi bordati di giallo. Tutte le divise presentano sul cuore lo stemma sabaudo accompagnato dal fascio littorio, simboli dei campioni d'Italia.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 42/43\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "572877", "revid": "1632387", "url": "https://it.wikipedia.org/wiki?curid=572877", "title": "For My Pain...", "text": "I For My Pain... sono una band gothic metal, proveniente da Oulu, Finlandia. Sono considerati un supergruppo in quanto formati da elementi provenienti da band come Nightwish, Eternal Tears of Sorrow, Charon, Embraze e Reflexion (alcuni membri sono ex-Kalmah).\n\u00c8 componente della band anche Tuomas Holopainen, tastierista dei pi\u00f9 famosi Nightwish, band di punta del metal finlandese. La loro proposta musicale \u00e8 molto vicina al filone di band come gli HIM, facente uso, nel caso dei \"For My Pain...\", di chitarre molto presenti, atmosfere di tastiera cupe e malinconiche, vocals profondi e melodiosi.\nStoria.\nL'idea di creare la band For My Pain... venne durante l'autunno del 1999, quando Altti Vetel\u00e4inen (Eternal Tears of Sorrow) e Petri Sankala (Eternal Tears of Sorrow) progettarono di fondare un nuovo gruppo gothic. Pensarono allora a chi potesse essere adatto alla nuova band e decisero di chiamare i loro vecchio amico Tuomas Holopainen (Nightwish) e Lauri Tuohimaa (Embraze/Maple Cross). Entrambi furono interessati ma anche molto impegnati con le rispettive band per intraprendere il nuovo progetto, che fu cos\u00ec rimandato.\nUn paio di anni dopo i due membri fondatori ci riprovarono e i tempi si rivelarono maturi dato che gli Eternal Tears of Sorrow si stavano sciogliendo e i Nightwish progettavano di prendere una pausa per consentire gli studi della cantante Tarja Turunen in Germania. Per coprire i ruoli di chitarrista e cantante furono scelti Olli-Pekka T\u00f6rr\u00f6 (ex-Eternal Tears of Sorrow) e Juha Kylm\u00e4nen dai Reflexion.\nIl gruppo appena formato si mise subito al lavoro per produrre il materiale necessario alla pubblicazione del primo album e nella primavera del 2001 andarono a registrarlo. \"Fallen\" \u00e8 stato registrato nello studio di registrazione Tico-Tico, uno dei pi\u00f9 famosi nell'ambiente metal finlandese."}
{"id": "572880", "revid": "22414", "url": "https://it.wikipedia.org/wiki?curid=572880", "title": "Antonio Ibrida", "text": ""}
{"id": "572884", "revid": "57872", "url": "https://it.wikipedia.org/wiki?curid=572884", "title": "Sindaci di Rapallo", "text": "Questo elenco riporta i responsabili dell'amministrazione civica del comune di Rapallo nella citt\u00e0 metropolitana di Genova."}
{"id": "572885", "revid": "308653", "url": "https://it.wikipedia.org/wiki?curid=572885", "title": "Targhe d'immatricolazione di San Marino", "text": "Le targhe d'immatricolazione di San Marino sono utilizzate per identificare i veicoli immatricolati nella Repubblica del Monte Titano.\nDimensioni.\nLe targhe ordinarie su un'unica riga non corrispondono a quelle standard europee: misurano infatti 390 \u00d7 120 mm anzich\u00e9 520 \u00d7 110\u00a0mm, mentre quelle quadrate su doppia linea per motoveicoli hanno le stesse dimensioni di alcuni formati emessi in Italia (ad esempio per macchine agricole e veicoli speciali), cio\u00e8 165 \u00d7 165\u00a0mm.\nStoria.\nLe targhe di San Marino furono introdotte nel 1922 per rispondere ad una necessit\u00e0 sorta con la promulgazione nel 1918 da parte del Regno d'Italia di una legge che aveva stabilito che qualunque veicolo, anche estero, per circolare in Italia, dovesse essere dotato di targa di riconoscimento. &lt;br&gt;Le prime targhe erano a caratteri neri su sfondo bianco, ma dopo un breve periodo il colore delle scritte fu modificato e divenne azzurro; le lettere \"RSM\" nelle targhe posteriori precedevano e in quelle anteriori seguivano un numero crescente.&lt;br&gt;Dal 1927 vennero emesse targhe posteriori con caratteri distribuiti su due righe: su quella superiore era impresso lo stemma della repubblica con la combinazione numerica di tre cifre, mentre su quella inferiore vi erano le lettere \"R.S.M.\". Una volta giunti a 999, si antepose alla nuova serie numerica a due cifre una lettera progressiva in ordine alfabetico.\nNel 1952 le lettere RSM, non pi\u00f9 puntate, furono poste sulla riga superiore, insieme allo stemma, mentre i numeri vennero spostati sulla linea inferiore (la combinazione era di quattro cifre). &lt;br&gt;Nel 1973, una volta giunti a 9999, si us\u00f2 come primo carattere dopo \"RSM\" una lettera che avanzava in ordine alfabetico. &lt;br&gt;Dal 15 settembre 1976 furono reintrodotte le targhe posteriori su una riga, con lo stemma tra le lettere RSM e la numerazione, mentre le targhe anteriori continuarono ad essere prive di stemma e ad avere le lettere posposte alla numerazione. I proprietari di autoveicoli potevano pertanto scegliere tra questo formato, che misurava 485 \u00d7 110\u00a0mm, e quello quadrato (circa 340 \u00d7 200\u00a0mm) su doppia linea in base al vano destinato all'alloggiamento della targa. &lt;br&gt;Schema di una targa posteriore con formato su una riga:\nSchema di una targa anteriore:\nA partire da giugno 1979 le targhe emesse furono policrome, con tutti i caratteri (cinque cifre, senza lettere) su una sola riga e dimensioni di 340 \u00d7 120\u00a0mm. Nella parte inferiore della targa era scritto per esteso \"REPUBBLICA DI SAN MARINO\" in caratteri azzurri. Le targhe anteriori divennero identiche a quelle posteriori (prima di allora erano pi\u00f9 piccole).\nDa settembre 1987 i caratteri e lo stemma vennero impressi in rilievo. La scritta \"REPUBBLICA DI SAN MARINO\", di dimensioni molto ridotte, fu trasferita sotto lo stemma, a destra del quale, nelle sole targhe posteriori, venivano indicati all'interno di uno sticker rotondo mese ed anno di validit\u00e0. &lt;br&gt;Dal 3 dicembre 1993 il bollino non fu pi\u00f9 impresso; la prima cifra del numero divent\u00f2 una lettera, quindi la numerazione ripart\u00ec da A0001.\nTarghe personalizzate.\nIn base ai decreti 149/2003 e 107/2004, dal 2004 \u00e8 possibile richiedere una targa personalizzata, il cui costo attuale \u00e8 di 900 \u20ac; l'unico requisito \u00e8 che abbia almeno una cifra e che la combinazione non sia offensiva o blasfema. A titolo esemplificativo si pu\u00f2 trovare una targa con scritto \"MARI0\", nella quale la \"O\" \u00e8 sostituita da uno zero.\nFormati speciali.\nVeicoli elettrici.\nCon Decreto Delegato del 31 gennaio 2019, per incentivare la mobilit\u00e0 sostenibile, sono state introdotte le targhe per contraddistinguere i veicoli elettrici. Le dimensioni e l'aspetto sono quelli attualmente in vigore per i corrispondenti veicoli ordinari ma, anzich\u00e9 in azzurro, i bordi e le scritte sono in verde chiaro (RAL 6018) e consistono nella sigla VE seguita da tre cifre negli autoveicoli e ciclomotori, quattro nei motoveicoli, le quali avanzano in progressione da (0)001. Una volta raggiunta la registrazione (9)999, inizier\u00e0 una nuova numerazione.&lt;br&gt;Anche qualora il proprietario chieda una targa personalizzata, dove quindi non compare la sequenza sopra indicata, le scritte sono verdi.&lt;br&gt;Le targhe per questi veicoli sono state rese disponibili dal 2 maggio 2019 ed il loro costo \u00e8 invariato rispetto alle altre.&lt;br&gt;Schema del formato per autoveicoli:\nPer motoveicoli:\nPer ciclomotori:\nMotocicli.\nLe prime targhe per motocicli dopo il decreto del 1922 presentavano la scritta \"RSM\" sulla riga superiore e le cifre su quella inferiore. Nel 1965 si uniformarono a quelle automobilistiche e la numerazione ricominci\u00f2 da zero. &lt;br&gt;Da aprile 1981 il fondo divenne riflettente e i caratteri furono disposti su due righe: in quella superiore si trovavano a sinistra lo stemma di San Marino e a destra la scritta \"REPUBBLICA / DI / SAN MARINO\", in quella inferiore le quattro cifre. Alla fine del 1987 un'ulteriore modifica verr\u00e0 apportata alla scritta, su due righe anzich\u00e9 su tre (REPUBBLICA DI / SAN MARINO) ed impressa sotto lo stemma.&lt;br&gt;Il 13 aprile 1994, raggiunto il numero 9099, il sistema ripart\u00ec da A001 diventando alfanumerico. &lt;br&gt;Da novembre 1985 al 2 dicembre 1993 era posizionato nell'angolo in alto a destra uno sticker rotondo uguale a quello presente nelle targhe degli autoveicoli, nel quale erano indicati mese ed anno di validit\u00e0.\nCiclomotori.\nLa legge del 1990 stabil\u00ec l'obbligo dell'immatricolazione anche per i ciclomotori, le cui targhe per\u00f2 vennero emesse solo nel 1993. &lt;br&gt;Il formato, pur essendo rettangolare anzich\u00e9 quadrato, \u00e8 simile a quello dei motocicli. &lt;br&gt;Nel 1997, raggiunto il numero 9999, si ripart\u00ec da A001. &lt;br&gt;La serie \u00e8 indipendente da quella dei motocicli; pu\u00f2 accadere dunque che queste categorie di veicoli abbiano la stessa numerazione.\nMacchine agricole.\nLa targa originaria delle macchine agricole, probabilmente adottata nel 1959 come in Italia, era di tipo motociclistico, con formato quadrato e le scritte su pi\u00f9 righe in azzurro su fondo giallo. &lt;br&gt;Sulla riga superiore figuravano lo stemma e la scritta RSM, su quella mediana si trovava un numero progressivo da 0001 e, su quella inferiore, la dizione \"TRATTORE\" o \"RIMORCHIO AGRICOLO\" a caratteri rossi: in quest\u2019ultimo caso, poich\u00e9 la scritta si snodava su due righe, la targa era pi\u00f9 alta (165 \u00d7 205\u00a0mm). La numerazione delle targhe dei due tipi di veicoli era separata. Sia per i trattori sia per i rimorchi agricoli non era prevista la targa anteriore. &lt;br&gt;Da settembre 1996, una volta raggiunto il numero 1000, per i trattori \u00e8 stata introdotta una targa a fondo giallo con bordo e scritte neri, di formato motociclistico: sulla riga superiore, a destra dello stemma, sono posizionate le lettere M.A. puntate, mentre le cifre occupano la riga inferiore. Non \u00e8 noto se anche i rimorchi agricoli abbiano adottato la nuova grafica.&lt;br&gt;Rappresentazione schematica del formato attuale:\nMacchine operatrici.\nCome in Italia, un tempo le macchine operatrici non avevano una targa, che \u00e8 stata utilizzata dal 1994. Essa \u00e8 analoga a quella delle macchine agricole, ma a fondo bianco, con il bordo e le scritte verdi e le lettere M.O. puntate sulla riga superiore, a destra dello stemma.&lt;br&gt;Rappresentazione schematica:\nRimorchi.\nLe targhe per rimorchi, introdotte negli ultimi anni Cinquanta, erano molto simili a quelle ordinarie: in alto erano impressi lo stemma della repubblica e la scritta RSM blu, in basso una R di colore rosso precedeva un numero di tre cifre (le prime due potevano essere degli zeri) blu. Questi veicoli erano anche provvisti di una targa anteriore che si distingueva per la dicitura rossa \"RIMORCHIO\" a caratteri ridotti sopra le lettere RSM blu, anch'esse di dimensioni ridotte, seguite dal numero. &lt;br&gt;Da giugno 1979 fu utilizzato un nuovo formato, su una linea, da applicare su un'unica targa: quella sul retro del rimorchio. Lo stemma policromo era seguito dalla lettera \"R\" rossa in rilievo e da un numero a tre cifre di colore azzurro; lungo il bordo inferiore era leggibile la scritta azzurra \"REPUBBLICA DI SAN MARINO\". &lt;br&gt;Il design attuale \u00e8 stato introdotto a settembre 1987: le targhe mantennero la disposizione dei caratteri su un'unica linea, ma la dicitura \"REPUBBLICA DI SAN MARINO\" non era pi\u00f9 posizionata lungo il bordo inferiore bens\u00ec sotto lo stemma; le cifre della numerazione diventarono quattro dopo la \"R\" rossa. &lt;br&gt;A differenza di quanto \u00e8 avvenuto in Italia fino al 20 febbraio del 2013, a San Marino non sono mai state prodotte targhe ripetitrici del trattore stradale.\nTarghe di prova.\nL'Italia e la Repubblica di San Marino stipularono un accordo bilaterale, entrato in vigore il 1\u00ba maggio 1995, per l'ammissione alla circolazione, ciascuna nel proprio territorio, di veicoli in prova muniti di documenti rilasciati dall'altro Paese. &lt;br&gt;Queste targhe possono essere fissate sul retro delle vetture in aggiunta a quelle posteriori ordinarie. &lt;br&gt;Sono note targhe di prova di due tipi. Il primo, che nel 1979 e nel 1987 non era stato rinnovato come avvenne per le targhe ordinarie, presenta le scritte disposte su tre righe: su quella superiore figurano lo stemma e le lettere \"RSM\", su quella mediana si trova un numero fino a tre cifre senza zeri complementari, su quella inferiore la scritta \"PROVA\" in rosso. Lo stemma, la sigla internazionale e il numero sono azzurri. &lt;br&gt;Nel secondo tipo, presumibilmente introdotto a met\u00e0 degli anni Duemila, le scritte sono distribuite su un'unica riga: a destra dello stemma policromo la dicitura \"PROVA\", in nero e a caratteri ridotti, \u00e8 seguita da un numero composto da tre cifre, dello stesso colore. &lt;br&gt;Per quanto riguarda il materiale, le targhe del primo tipo sono di cartone, quelle del secondo di plastica o alluminio.\nTarghe provvisorie.\nEmesse a partire dal 1992, le targhe provvisorie da esportazione sono riconoscibili per una E rossa, che sta per \"Escursionisti esteri\", a sinistra o a destra del numero, composto da quattro cifre nere. Nel rettangolo giallo (non sempre presente) incollato tra la lettera e la prima cifra o tra lo stemma e la prima cifra sono indicati giorno, mese ed anno di scadenza della validit\u00e0, la cui durata \u00e8 generalmente di trenta giorni. &lt;br&gt; Nelle targhe dei motocicli la numerazione progressiva \u00e8 posizionata sulla linea inferiore, lo stemma, la \"E\" e l'etichetta su quella superiore.\nVeicoli storici.\nSono autorizzati ad apporre queste targhe, introdotte nel 2006, soltanto i proprietari degli autoveicoli iscritti allAutomotoclub Storico Sammarinese\". &lt;br&gt;Sono uguali a quelle con il formato utilizzato dal 1952 al 14 settembre 1976, dalle quali si differenziano per la lettera H\"' in rosso dopo le cifre e per il numero delle cifre stesse: tre invece di quattro. &lt;br&gt;Schema di una targa posteriore:\nSchema di una targa anteriore:"}
{"id": "572886", "revid": "767487", "url": "https://it.wikipedia.org/wiki?curid=572886", "title": "Clouds (Joni Mitchell)", "text": "Clouds \u00e8 il secondo album della cantautrice canadese Joni Mitchell, pubblicato nel maggio del 1969 dalla Reprise Records.\nCome nel precedente album la cantautrice canadese si avvale della collaborazione di Stephen Stills.\nIl disco contiene brani come \"Chelsea Morning\" e \"Both Sides, Now\" che saranno in seguito eseguiti in varie versioni da altri musicisti.\nL'album ricevette un Grammy Award come miglior album di folk dell'anno e si classific\u00f2 al numero 31 della classifica statunitense Billboard 200.\nTracce.\nTutti i brani sono stati composti da Joni Mitchell.\nMusicisti.\nNote aggiuntive:"}
{"id": "572890", "revid": "1543377", "url": "https://it.wikipedia.org/wiki?curid=572890", "title": "Hohenschwangau", "text": "Hohenschwangau \u00e8 una frazione del comune di Schwangau presso F\u00fcssen, nella regione dell'Algovia, in Baviera.\nIl nome indica la parte alta (hohen) del comune di Schwangau (contea del cigno), di modo che complessivamente si pu\u00f2 tradurre come \"\"contea del cigno\" alta\".\nEconomia.\nTurismo.\nLa localit\u00e0 ospita il castello di Neuschwanstein, probabilmente il pi\u00f9 famoso nel mondo, ed il castello di Hohenschwangau. Il centro abitato, situato nei pressi del lago \"Alpsee\", \u00e8 costituito principalmente da alberghi e dipende esclusivamente dal turismo, che conta circa 2 milioni di turisti all'anno.\nIl castello di Hohenschwangau \u00e8 molto vicino al paese ed \u00e8 raggiungibile a piedi in circa 15 minuti oppure sulle carrozze a cavalli, che consentono anche di raggiungere il castello di Neuschwanstein, un po' pi\u00f9 lontano dal paese (30 minuti a piedi), al quale si pu\u00f2 arrivare anche in auto. Vicino a Neuschwanstein si trova la gola di Pollat, sormontata da un ponte (\"Marienbr\u00fccke\") alto 90 metri dal quale si pu\u00f2 godere di una splendida vista sul castello e sulle montagne bavaresi. Dal paese, inoltre, \u00e8 possibile salire, attraverso una funivia (830 metri s.l.m. - 1730 metri s.l.m.), sul monte Tegelberg, che sovrasta tutta l'area dei castelli."}
{"id": "572893", "revid": "384917", "url": "https://it.wikipedia.org/wiki?curid=572893", "title": "Negritas", "text": ""}
{"id": "572905", "revid": "110157", "url": "https://it.wikipedia.org/wiki?curid=572905", "title": "For the Roses", "text": "For the Roses \u00e8 il quinto album della cantante canadese Joni Mitchell, pubblicato nell'ottobre del 1972.\nL'album fu certificato disco d'oro il 22 dicembre 1972 dalla RIAA. Dal lavoro venne tratto il singolo \"You Turn Me On, I'm a Radio\", che conquist\u00f2 la venticinquesima posizione nella Chart Billboard Hot 100.\nTracce.\nTutti i brani sono composti da Joni Mitchell.\nMusicisti.\nNote aggiuntive:"}
{"id": "572908", "revid": "2131089", "url": "https://it.wikipedia.org/wiki?curid=572908", "title": "Eccellenza Lombardia", "text": "Il campionato di calcio di Eccellenza della Lombardia \u00e8 un torneo che si disputa a livello regionale e prevede la partecipazione di 48 squadre, suddivise in tre gironi all'italiana da 16 squadre ciascuno: girone A, girone B e girone C. \u00c8 la categoria maggiore per ci\u00f2 che riguarda i campionati organizzati dal Comitato Regionale Lombardo della Lega Nazionale Dilettanti, la quinta a livello nazionale. La categoria riscuote un discreto seguito tra i media e i semplici appassionati, vista la presenza di realt\u00e0 dal glorioso passato e squadre di piccoli paesi in cerca di gloria.\nIl campionato venne istituito nel 1991, a seguito della riforma nazionale dei campionati dilettanti, andando cos\u00ec a sostituire come importanza quello di Promozione, che venne declassato.\nRegolamento.\nPromozione in Serie D: le vincenti dei tre gironi vengono ammesse direttamente al campionato di Serie D. In caso di arrivo di pi\u00f9 squadre a pari punti al primo posto, si disputa uno spareggio in campo neutro (tra le due formazioni meglio piazzate secondo la classifica avulsa, nel caso fossero pi\u00f9 di due), con eventuali tempi supplementari e tiri di rigore, per stabilire la formazione che andr\u00e0 in Serie D.\nPlay-off: la squadra classificata al 2\u00ba posto si scontra con la squadra classificata al 5\u00ba posto; quella arrivata al 3\u00ba contro la squadra classificata al 4\u00ba posto. Per determinare le posizioni in caso di parit\u00e0 si ricorre alla classifica avulsa. Le squadre classificate al terzo, quarto e quinto posto non sono qualificate ai play-off nel caso in cui abbiano totalizzato pi\u00f9 di 9 punti di distacco dalla seconda classificata.\nSi gioca in gara unica, in casa della meglio classificata in campionato. In caso di parit\u00e0 di punteggio al termine dei 90' avanza la squadra meglio classificata nella stagione regolare, ossia quella che gioca in casa. Le vincenti delle due sfide si incontrano in una finale, sempre in gara unica in casa della meglio classificata in campionato, che decreta l'accesso alla fase nazionale.\nPlay-out: le squadre classificate al 12\u00ba e 13\u00ba posto si scontrano, in gare di andata e ritorno, nei play-out rispettivamente contro la 15\u00aa e 14\u00aa. Le squadre classificate al 12\u00ba e 13\u00ba posto disputano in trasferta la prima delle due gare.\nIn caso di parit\u00e0 di punteggio dopo lo svolgimento degli incontri predetti, per determinare la squadra vincente si tiene conto della differenza reti; in caso di ulteriore parit\u00e0, ai fini della salvezza o della retrocessione \u00e8 determinante la migliore posizione di classifica conseguita al termine del campionato. Se due squadre che dovrebbero affrontarsi nei play-out sono separate da pi\u00f9 di 6 punti al termine della stagione regolare, i play-out non si disputano e la squadra con il peggior piazzamento retrocede direttamente.\nRetrocessione in Promozione: l'ultima classificata di ogni girone retrocede direttamente in Promozione. In caso di arrivo di pi\u00f9 squadre a pari punti all'ultimo posto, si disputa uno spareggio in campo neutro (tra le due formazioni peggio piazzate secondo la classifica avulsa, nel caso fossero pi\u00f9 di due), con eventuali tempi supplementari e tiri di rigore, per stabilire la formazione retrocessa in Promozione.\nAlbo d'oro.\nNota: in \"corsivo\" le squadre non vincenti i play-off nazionali, ma ugualmente ripescate in seguito in Serie D a completamento organici.\nPartecipazioni.\nIn 31 stagioni di Eccellenza hanno giocato il torneo 290 squadre. In grassetto quelle partecipanti al campionato 2021-2022.\nTrofeo Comitato Regionale Lombardia.\nIl Trofeo Comitato Regionale Lombardia \u00e8 stata una manifestazione tenutasi non continuativamente dal 2001 al 2015 tra le squadre vincitrici dei tre gironi dell'Eccellenza Lombardia in un triangolare con tempi da 45 minuti. Prevedendo gare di durata non conforme ai 90 minuti stabiliti dai regolamenti della FIFA, non pu\u00f2 considerarsi ufficiale.\nLa squadra vincente si aggiudicava il titolo di Campione Regionale di Lombardia.\nFino al 2009 \u00e8 stato intitolato alla memoria del Consigliere comasco del Comitato Regionale Lombardia Enrico Bianchi, prematuramente scomparso, mentre nel 2010 ha preso il nome dal Gruppo Vetrario Paci, sponsor del torneo."}
{"id": "572909", "revid": "161374", "url": "https://it.wikipedia.org/wiki?curid=572909", "title": "Morelly", "text": ""}
{"id": "572915", "revid": "287204", "url": "https://it.wikipedia.org/wiki?curid=572915", "title": "Hernando de Soto (economista)", "text": "\u00c8 presidente dell\"Institute for Liberty and Democracy\" (ILD), Lima. \u00c8 stato designato come uno dei cinque pi\u00f9 importanti innovatori latino-americani del secolo scorso dalla rivista \"Time\" nell'edizione speciale del maggio 1999 su \"Leaders for the New Millennium\".\nNel 2004 gli \u00e8 stato assegnato dal Cato Institute il \"Milton Friedman Prize\", \"per avere dato un contributo significativo all'avanzamento verso la libert\u00e0\".\nDe Soto ha conseguito la sua specializzazione post-laurea presso l\"Institute Universitaire de Hautes Etudes Internationales\" a Ginevra; ha lavorato come economista per il \"General Agreement on Tariffs and Trade\" - GATT, come presidente dell\"Executive Committee of the Copper Exporting Countries Organization\" - CIPEC, come managing director dell\"Universal Engineering Corporation\".\nDe Soto \u00e8 stato consigliere personale del presidente Alberto Fujimori fino alle sue dimissioni due mesi prima dell'autogolpe di Fujimori. Lui e i suoi colleghi dell'ILD sono stati responsabili dell'elaborazione di circa 400 leggi e regolamenti che hanno modernizzato il sistema economico peruviano. Come attivit\u00e0 principale, De Soto, insieme con l'ILD, sta elaborando ed implementando programmi di formazione del capitale per i poveri in Asia, America Latina e Medio Oriente.\n\u00c8 stato coinvolto nel \"Land for Development Programme\" (LFDP), l'iniziativa promossa dall'UNECE - United Nations Economic Commission for Europe e Tecnoborsa (la Societ\u00e0 consortile del sistema camerale per lo sviluppo e la regolazione dell'economia immobiliare), con Giampiero Bambagioni co-project manager, finalizzata allo sviluppo economico e sociale delle Economie in transizione e dei Paesi in via di sviluppo.\nDe Soto ha pubblicato \"The Mystery of Capital: Why Capitalism Triumphs in the West and Fails Everywhere Else\" (\"Il mistero del capitale. Perch\u00e9 il capitalismo ha trionfato in Occidente\", Garzanti, Milano 2001), che \u00e8 stato anche pubblicato in inglese, spagnolo, olandese, cinese, portoghese e italiano."}
{"id": "572917", "revid": "1543377", "url": "https://it.wikipedia.org/wiki?curid=572917", "title": "Court and Spark", "text": "Court and Spark \u00e8 un album discografico di Joni Mitchell, pubblicato dall'etichetta discografica Asylum Records nel gennaio del 1974.\nL'album arriv\u00f2 al numero due della classifica Billboard 200, successo nelle Chart Hot 100 di Billboard anche per i singoli: \"Free Man in Paris\" (#22), \"Help Me\" (#7) e \"Raised on Robbery\" (#65).\nDa quest'album, la cantautrice canadese, coniuga la sua visione musicale folk con elementi di jazz (tra gli ospiti da segnalare alcuni illustri rappresentanti di questo genere come Max Bennett e Chuck Findley).\nTra gli altri musicisti partecipanti alla sessione: i chitarristi Robbie Robertson (\"The Band\") e Jos\u00e8 Feliciano.\nTracce.\nBrani composti da Joni Mitchell, eccetto dove indicato.\nFormazione.\nNote aggiuntive:"}
{"id": "572918", "revid": "77358", "url": "https://it.wikipedia.org/wiki?curid=572918", "title": "Base (spazio)", "text": ""}
{"id": "572921", "revid": "46291", "url": "https://it.wikipedia.org/wiki?curid=572921", "title": "Calicotome spinosa", "text": "Lo sparzio spinoso (\"Calicotome spinosa\" ), nota anche come ginestra spinosa, \u00e8 una pianta arbustiva della famiglia delle Fabaceae, tipica degli ambienti di gariga e macchia mediterranea.\nDescrizione.\n\u00c8 una pianta a portamento arbustivo, con rami intricati e spinosi, che pu\u00f2 raggiungere sino a 2 m di altezza.\nHa foglie trifogliate con foglioline ovali oblunghe. Nel periodo estivo le foglie cadono. \nI fiori sono di colore giallo, isolati o a gruppi di due. Il calice \u00e8 campanulato. Fioritura a maggio/giugno \nI frutti si presentano sotto forma di legumi lineari, oblunghi, di 2\u20135\u00a0cm di lunghezza, glabri o con scarsi peli.\nDistribuzione e habitat.\n\u00c8 diffusa nella parte occidentale del bacino del Mediterraneo (Spagna, Francia, Italia e Algeria). \u00c8 presente anche, come specie introdotta dall'uomo, in Nuova Zelanda."}
{"id": "572922", "revid": "2225", "url": "https://it.wikipedia.org/wiki?curid=572922", "title": "For my pain", "text": ""}
{"id": "572925", "revid": "23390", "url": "https://it.wikipedia.org/wiki?curid=572925", "title": "Gay Skinhead", "text": ""}
{"id": "572926", "revid": "320578", "url": "https://it.wikipedia.org/wiki?curid=572926", "title": "Tarzon", "text": ""}
{"id": "572928", "revid": "1516087", "url": "https://it.wikipedia.org/wiki?curid=572928", "title": "General Electric", "text": "La General Electric Company (abbreviato General Electric Co, o semplicemente GE) \u00e8 una multinazionale statunitense, fondata nel 1892, attiva nel campo della tecnologia e dei servizi. Secondo la classifica stilata da Fortune nel 2016 si trattava della ventiseiesima compagnia al mondo per fatturato.\nStoria.\nGli inizi.\nNel 1878 Thomas Edison fond\u00f2 la \"Edison Electric Light Company\", gi\u00e0 l'anno successivo l'azienda vantava un prodotto rivoluzionario: la lampadina elettrica a filamento incandescente, che veniva brevettata il 27 gennaio 1880. Il primo stabilimento per la produzione di lampadine fu aperto a Menlo Park, nel New Jersey.\nNel 1892 nasce la \"General Electric Company\" dalla fusione della Edison con la \"Thomson-Houston Electric Company\", operazione che fu curata da John Pierpont Morgan, famoso uomo d'affari newyorkese del tempo, fondatore della JPMorgan e membro della \"Associazione dei trecento\", nata nel 1729 dalla Compagnia britannica delle Indie orientali.\nNegli anni Novanta dell'Ottocento la General Electric, strenua sostenitrice della corrente continua, ingaggi\u00f2 la cosiddetta Guerra delle correnti con la Westinghouse Electric, convinta invece della superiorit\u00e0 della corrente alternata, che poi si afferm\u00f2 definitivamente.\nNel 1896 la GE, era gi\u00e0 pronta a commercializzare apparecchi per le radiografie (R\u00f6ntgen aveva annunciato la scoperta dei raggi X giusto l'anno prima).\nGli anni del Novecento.\nAll'inizio del novecento la General Electric era gi\u00e0 un'industria affermata, con una produzione che spaziava da ventilatori, a locomotive elettriche, da tostapane a gigantesche turbine a vapore, da refrigeratori a fornelli elettrici.\nNel 1909 vi fu una miglioria della lampadina ad incandescenza: il filamento di carbone fu sostituito da uno di tungsteno duttile, e tale rimase fino ai giorni odierni.\nNegli anni dieci la General Electric aveva gi\u00e0 varie sedi in giro per il mondo, e si aggiudicava il bando per gli impianti e i motori delle chiuse del canale di Panama. Passare da pesanti motori ferroviari o navali, come quello della USS Jupiter (poi USS Langley (CV-1)), ai pi\u00f9 snelli e compatti motori d'aereo, potrebbe sembrare azzardato, ma non fu cos\u00ec per la GE, che, nel 1918, realizzava un sovralimentatore per il motore \"Liberty L-12\", con il quale veniva stabilito qualche anno dopo il record di quota, oltre 12.000 m.\nNegli anni trenta l'azienda ormai operava ai massimi livelli nel campo degli elettrodomestici, delle comunicazioni, dell'impiantistica elettrica, dei motori (elettrici e non) e della plastica (avendola studiata in quanto materiale utile all'isolamento, la societ\u00e0 ne aveva scoperto le innumerevoli possibilit\u00e0), e questo solo per citare i campi pi\u00f9 importanti.\nLa Grande depressione non era certo capace di scalfire un colosso del genere, tant'\u00e8 che furono fondate la \"GE Capital\" (GE Consumer Finance) per permettere l'acquisto di prodotti di marca GE, anche a coloro che erano stati rovinati dal \"gioved\u00ec nero\".\nNegli anni quaranta sulla spinta bellica data dalla seconda guerra mondiale la General Electric iniziava a produrre i primi motori aeronautici a reazione statunitensi; in particolare il primo motore realizzato \u00e8 il GE I-A, che equipaggiava i prototipi del Bell P-59 Airacomet.\nNel periodo successivo alla seconda guerra mondiale la GE continuava con successo a sviluppare motori aeronautici militari e non (J47, J79, CJ805, J93, F101, CFM, CF6, CFM56, GE90-115B) e ad occuparsi di portare innovazioni in tutti i campi agricoli in cui era gi\u00e0 affermata negli anni trenta, con un notevole sforzo di ricerca.\nDalle turbine a gas aeronautiche sono derivati modelli per la produzione industriale di energia elettrica, nonch\u00e9 modelli per la propulsione navale. La LM-2500 \u00e8 la turbina a gas per uso navale pi\u00f9 diffusa al mondo, imbarcata su quasi 600 navi militari, comprese quelle della Marina Militare italiana.\nDagli anni cinquanta la GE ha continuato a mantenere la sua posizione di leader in alcuni tra gli svariati campi di cui si occupa, anzi ha affermato sempre pi\u00f9 su questi il suo predominio, tanto da diventare una delle pi\u00f9 grandi e importanti realt\u00e0 industriali contemporanee.\nNel 1959, General Electric \u00e8 stata accusata di aver promosso il pi\u00f9 grande cartello illegale degli Stati Uniti dall'adozione dello Sherman Antitrust Act (1890) per mantenere prezzi artificialmente elevati. In totale, 29 aziende e 45 dirigenti saranno condannati. Successive indagini parlamentari hanno rivelato che il \"crimine dei colletti bianchi\" era di gran lunga la forma di crimine pi\u00f9 costosa per le finanze degli Stati Uniti.\nLa diversificazione dei diversi business e le sinergie realizzabili ha costituito un punto di forza del gruppo, almeno fino alla fine degli anni 1980. Nella teoria della Finanza, infatti, General Electric ha costituito uno dei rari casi di generazione di un \"\"holding premium\" cio\u00e8 di un valore economico generato dalla diversificazione dei diversi business (al contrario del pi\u00f9 noto effetto dell'\"holding discount\"\", che tipicamente penalizza la valutazione di realt\u00e0 conglomerate).\nFra le altre attivit\u00e0 degne di nota, \u00e8 da rilevare che la GE, dopo aver collaborato con l'industria ferroviaria nordamericana Alco, alla fine degli anni cinquanta \u00e8 entrata direttamente nel campo della produzione dei locomotori diesel, diventando leader mondiale nel settore alla fine degli anni '90. La GE Transportation \u00e8 il principale fornitore di materiale di trazione ferroviario al mondo.\nGli anni del 2000.\nNel 2005 la GE si \u00e8 lanciata in un'iniziativa chiamata \"Ecomagination\" nel tentativo di diventare un'azienda il pi\u00f9 possibile eco-compatibile; lanciandosi nel campo delle energie alternative, della trazione ibrida e nella riduzione delle emissioni dei gas serra.\nLa General Electric, che ha avuto la sua sede principale a Fairfield (Connecticut) prima del trasferimento a Boston, \u00e8 la pi\u00f9 grande societ\u00e0 diversificata al mondo, esempio per eccellenza di diversificazione del rischio del portafoglio business, leader nei settori della tecnologia, della finanza, del manifatturiero e dei media. GE \u00e8 l'unico titolo, quotato al NYSE, che appartiene all'indice DJIA dalla creazione dello stesso, avvenuta nel 1896. Ma il 26 giugno 2018 GE ha lasciato dopo pi\u00f9 di cent'anni l'indice DJIA, al suo posto la catena Walgrens Boots Alliance.\nNel 2016, il ramo di azienda specializzato nella produzione di elettrodomestici viene ceduto alla cinese Haier, con sede nello Shandong.\nNell'ottobre dello stesso anno, GE entra in trattative per un accordo del valore di circa 30 miliardi di dollari per fondere GE Oil &amp; Gas con Baker Hughes e creare una nuova societ\u00e0 quotata in Borsa e controllata da GE. Nello stesso tempo GE Oil &amp; Gas avrebbe ceduto la sua attivit\u00e0 di trattamento delle acque. La transazione \u00e8 stata completata il 3 luglio 2017: da quel giorno Baker Hughes diventa una societ\u00e0 di GE.\nNel maggio 2017 GE firma accordi commerciali (valore di 15 miliardi di dollari) con l'Arabia Saudita, uno dei maggiori clienti. Nel giugno 2017, con il gruppo che capitalizza in Borsa circa 116 miliardi di dollari (nel 2001 con 455 miliardi era la prima societ\u00e0 al mondo per capitalizzazione), GE annuncia che Jeff Immelt sarebbe andato in pensione e lasciato la carica di CEO, a sostituirlo \u00e8 nominato John L. Flannery. Viene decisa una rifocalizzazione dei business del gruppo, puntando su aviazione, energia e rinnovabili, scorporando le attivit\u00e0 sanitarie e lasciando la presa su trasporti, illuminazione e oil&amp;gas.\nDopo solo sedici mesi in cui il titolo GE a Wall Street ha perso oltre il 50%, un record, Flannery viene licenziato e al suo posto subentra un \"outsider\", cio\u00e8 il primo ad essere scelto al di fuori del gruppo, Lawrence \"Larry\" Culp, ex numero uno del gruppo manifatturiero Danaher. Deve proseguire nel razionalizzare le attivit\u00e0 del gruppo in grande affanno: la divisione GE Power (turbine) ha perso negli Stati Uniti quote di mercato precipitando dal 50% all'11%, mentre l'acquisizione nel 2015 della francese Alstom si \u00e8 dimostrata disastrosa. Nel giugno 2018 cede la sua attivit\u00e0 di Industrial Solutions a ABB, e al contempo viene messa in vendita anche la Baker Hughes, societ\u00e0 nei servizi petroliferi.\nNell'agosto 2019, un report accusa GE di aver occultato, nel corso di anni, perdite per oltre 38 miliardi$ (circa il 40% della capitalizzazione di Borsa). Tali perdite sarebbero da ricordursi al business riassicurativo USA e al corretto consolidamento della partecipazione in Baker Hughes. (la cui partecipazione era diminuita nel corso del tempo dal 62,5% al 50,4%). L'amministratore delegato Larry Culp, ha dichiarato di voler cedere interamente la partecipazione in Baker Hughes nel corso del prossimo biennio.A settembre 2019 la partecipazione in Baker Hughes scende al 38,4% perdendo lo status di \"GE Company\".\nIn Italia.\nGeneral Electric, presente in Italia dal 1921, conta circa 6100 dipendenti e opera in 4 quattro differenti aree di business. Tale presenza \u00e8 fortemente ridimensionata rispetto al recente passato.\nNel corso del tempo sono state,infatti, cedute diverse attivit\u00e0 (tra cui il polo \"Oil&amp;Gas\", \"GE Capital e GE Industrial Solution).\"\nAd oggi sono presenti:\nIn passato l'articolazione di GE in Italia era, invece, cos\u00ec composta:"}
{"id": "572930", "revid": "46193", "url": "https://it.wikipedia.org/wiki?curid=572930", "title": "Luciano Mendes de Almeida", "text": ""}
{"id": "572934", "revid": "110157", "url": "https://it.wikipedia.org/wiki?curid=572934", "title": "Miles of Aisles", "text": "Miles of Aisles \u00e8 un doppio album discografico dal vivo a nome \"Joni Mitchell and The L.A. Express\", pubblicato dall'etichetta discografica Asylum Records nel novembre del 1974.\nL'album raccoglie brani eseguiti dal vivo dalla cantautrice canadese assieme alla band di supporto, \"The L.A. Express\", in varie date del 1974.\nIl disco arriv\u00f2 al secondo posto della classifica Billboard 200 e fu certificato disco d'oro (il 27 novembre 1974) dalla RIAA, mentre il brano in versione live \"Big Yellow Taxi\", uscito anche come singolo, arriv\u00f2 al numero #24 della Billboard Hot 100, superando la precedente versione in studio (che era arrivato alla posizione #64).\nTracce.\nTutti i brani composti da Joni Mitchell.\nMusicisti.\n\"The L.A. Express\":\nNote aggiuntive:\nRingraziamenti speciali a:"}
{"id": "572935", "revid": "384917", "url": "https://it.wikipedia.org/wiki?curid=572935", "title": "Gippippa", "text": ""}
{"id": "572940", "revid": "106961847", "url": "https://it.wikipedia.org/wiki?curid=572940", "title": "The Hissing of Summer Lawns", "text": "The Hissing of Summer Lawns \u00e8 un album discografico di Joni Mitchell, pubblicato dall'etichetta discografica Asylum Records nel novembre del 1975.\nIl disco arriv\u00f2 alla posizione numero quattro delle chart statunitensi ed al numero quattordici della classifica del Regno Unito.\nL'album ricevette una nomination al Grammy Award come miglior performance Pop di voce femminile nel 1977, inoltre fu certificato disco d'oro il 4 dicembre 1975 dalla RIAA.\nTracce.\nBrani composti da Joni Mitchell, eccetto dove indicato."}
{"id": "572946", "revid": "1632387", "url": "https://it.wikipedia.org/wiki?curid=572946", "title": "Eternal Tears of Sorrow", "text": "Eternal Tears of Sorrow, comunemente abbreviato in EToS, \u00e8 un gruppo musicale symphonic/melodic death metal finlandese fondato nel 1994 a Pudasj\u00e4rvi, nell'Ostrobotnia settentrionale.\nBiografia.\nIl primo nucleo della band nasce nel 1991 con il nome di \"Andromeda\"; allora dediti al thrash metal, diedero alla luce il demo di 4 tracce \"The Fourth Dimension\" nel 1992. Nel 1993, dopo aver pubblicato un demo strumentale con il nome \"D.W.N.\", passarono al nome di \"Moshington D.C.\" inserendo elementi death metal al proprio genere; pubblicarono nello stesso anno il demo \"Beyond The Fantasy\". Nel 1994 gli unici membri reduci dai vari cambi di formazione, ovvero Altti Vetel\u00e4inen, Jarmo Puolakanaho e Olli-Pekka T\u00f6rr\u00f6, cambiarono nuovamente nome nell'attuale \"Eternal Tears of Sorrow\". La band si scioglie inizialmente nel 2001 ma torner\u00e0 attiva nel 2004 con una nuova formazione."}
{"id": "572949", "revid": "124237234", "url": "https://it.wikipedia.org/wiki?curid=572949", "title": "Hejira", "text": "Hejira \u00e8 il nono album discografico della cantante canadese Joni Mitchell, pubblicato dall'etichetta Asylum Records nel novembre del 1976.\nIl disco.\nLe canzoni sono state scritte in auto, mentre la cantante tornava a Los Angeles in solitario da un viaggio insieme a due amici fino al Maine.\nIn quest'album \u00e8 notevole anche la partecipazione del bassista Jaco Pastorius, che \u00e8 riuscito ad interpretare la musica di Mitchell come lei l'aveva pensata.\nInfatti, durante l'incisione dell'album, i bassisti avevano dato molti problemi in quanto, non conoscendo gli accordi di Mitchell, non riuscivano a trovare una linea di basso soddisfacente.\nPastorius, invece, si destreggiava nelle molteplici interpretazioni degli accordi e dava ugual peso ad ognuna di esse, dando finalmente una linea di basso ma senza snaturare la musica di Mitchell.\nIl 23 dicembre 1976 ottenne la certificazione di disco d'oro dalla RIAA.\nTracce.\nTutti i brani sono composti da Joni Mitchell.\nFormazione.\nNote aggiuntive:"}
{"id": "572955", "revid": "1610933", "url": "https://it.wikipedia.org/wiki?curid=572955", "title": "Ratto", "text": ""}
{"id": "572957", "revid": "86901", "url": "https://it.wikipedia.org/wiki?curid=572957", "title": "Eternal tears of sorrow", "text": ""}
{"id": "572961", "revid": "2184720", "url": "https://it.wikipedia.org/wiki?curid=572961", "title": "Tutti vogliono viaggiare in prima", "text": "Tutti vogliono viaggiare in prima \u00e8 un brano musicale scritto da Luciano Ligabue, secondo singolo estratto dall'album \"Fuori come va?\" del 2002, il cui titolo \u00e8 una frase presente nel testo della canzone.\nIl brano.\nCon questa canzone Ligabue partecipa e vince (12 settembre) il Festivalbar 2002, con il pezzo ormai considerato il maggior \"tormentone estivo\" di quell'anno.\n\u00c8 stato frequentemente trasmesso in radio, raggiungendo la posizione numero 1 dell'airplay.\nIl testo e la musica.\nLa canzone denuncia, con sfacciataggine e ironia, il comportamento delle persone che, concentrate nel tentativo di 'viaggiare' nel modo pi\u00f9 comodo possibile, pensano di aver trovato la soluzione ai propri problemi in un drink e si dimenticano di quelli che non hanno n\u00e9 possibilit\u00e0 n\u00e9 risorse per 'vivere' allo stesso modo.\n\u00c8 quindi una ilare presa in giro di chi, compreso il cantautore, si ostina a perseguire con testardaggine le idee alla base di un proprio stile di vita, senza quasi mai riuscire a raggiungerle; perch\u00e9 si tratta di belle intenzioni che alla fine si rivelano difficili da mantenere. Anche il giro armonico, ribadisce questa sensazione, ripetendosi dall'inizio alla fine del pezzo e con il basso in ottavi.\nIl video musicale.\nDiretto da Paolo Monico, \u00e8 uno dei pi\u00f9 ironici della carriera del cantautore, con immagini di \"vita quotidiana\" di una famiglia viziata, composta da personaggi simpatici e stravaganti. Alla fine, una gru \u00e8 in procinto di distruggere la dimora dei protagonisti, che per\u00f2 si riveler\u00e0 essere una casa giocattolo.\nGli stessi personaggi compaiono anche nel video di \"Voglio volere\", quinto ed ultimo singolo estratto da \"Fuori come va?\".\nIl videoclip \u00e8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole."}
{"id": "572963", "revid": "110853568", "url": "https://it.wikipedia.org/wiki?curid=572963", "title": "Don Juan's Reckless Daughter", "text": "Don Juan's Reckless Daughter \u00e8 la decima uscita discografica, in veste di album doppio, della cantautrice canadese Joni Mitchell, pubblicato nel dicembre del 1977. Mitchell avrebbe dichiarato che, prossima a completare il suo contratto con la Asylum, le sarebbe stato permesso di essere anche pi\u00f9 flessibile di qualsiasi altra cosa fatta da lei stessa in precedenza.\nIl disco.\nInsolito per il suo stile sperimentale, anche rispetto all'album precedente, Hejira, \"Don Juan's Reckless Daughter\" fu pubblicato nel dicembre del 1977, dopo recensioni contrastanti, scalando al venticinquesimo posto nella Billboard americana, diventando disco d'oro nel giro di tre mesi. Gran parte dell'album \u00e8 sperimentale, ma soprattutto lo sono: \"Overture\", con una partitura originale per sei chitarre, accordate diversamente talune dalle altre, con effetti, eco vocali e riverberi. \"The Tenth World \" risulta invece una long-track tutta strumentale di percussioni latine e \"Dreamland\" \u00e8 incentrata solo su percussioni e voci, tra le quali spicca in maniera particolare quella di Chaka Khan.\nLa pi\u00f9 sperimentale di tutti \u00e8 \"Paprika Plains\", 16 minuti di brano, suonato al pianoforte in ensemble improvvisato e strutturato su una grande orchestra, che occupa tutto il lato B. In esso, la Mitchell descrive in prima persona un incontro a tarda notte in un bar frequentato da indiani d'America, e narra, toccando temi di disperazione e alcolismo. A un certo punto della narrazione, il narratore si abbandona a uno stato onirico, da sogno, e il testo diventa una commistione di riferimenti e ricordi d'infanzia innocente, con la riproduzione di un'esplosione nucleare e di una trib\u00f9 inespressiva in contemplazione del sognatore e narratore.\nProprio a riguardo della tecnica descrittiva usata in questo brano l'autrice canadese ebbe modo di dichiarare in un'intervista che: \nTracce.\nBrani composti da Joni Mitchell, eccetto dove indicato.\nFormazione.\nNote aggiuntive:"}
{"id": "572969", "revid": "1318658", "url": "https://it.wikipedia.org/wiki?curid=572969", "title": "Shadows and Light", "text": "Shadows and Light \u00e8 un doppio album dal vivo della cantautrice canadese Joni Mitchell pubblicato nel settembre 1980 dalla Asylum Records.\nIl disco.\n\"Shadows and Light\" fu registrato il 9 settembre del 1979 al County Bowl di Santa Barbara in California, durante la \"tourn\u00e9e\" legata all'album \"Mingus\", per la quale la Mitchell volle circondarsi di strumentisti di pari livello a quelli presenti sul disco: non essendo disponibili Wayne Shorter e Herbie Hancock che avevano suonato in studio, l'artista canadese sfrutt\u00f2 le conoscenze del bassista Jaco Pastorius arruolando, oltre a lui, il chitarrista Pat Metheny, il tastierista Lyle Mays e il sassofonista Michael Brecker, all'epoca noto principalmente come \"session man\", oltre a Don Alias, gi\u00e0 percussionista su \"Mingus\" e qui impiegato anche come batterista. La cantautrice present\u00f2 soprattutto canzoni tratte dai suoi album recenti pi\u00f9 alcuni suoi successi dei primi anni\u00a0\u2013come la celebre \"Woodstock\" \u2013 riarrangiati in chiave jazz come gli altri.\nLa traccia di apertura dell'album, \"Introduction\", consiste nel montaggio tra i primi versi della \"title\"-\"track\" (inclusa poi per intero nell'ultima facciata), uno spezzone di dialogo dal film \"Giovent\u00f9 Bruciata\" (1955) e un frammento del 45 giri \"I'm Not a Juvenile Delinquent\" (1956) di Frankie Lymon and The Teenagers, questi ultimi anche interpreti originari del brano \"Why Do Fools Fall in Love\" del quale la Mitchell esegue qui una \"cover\" assieme al complesso vocale The Persuasions.\nIl disco contiene anche due momenti solistici strumentali, accreditati come brani a s\u00e9 stanti ai rispettivi esecutori: il primo \u00e8 di Pat Metheny accompagnato da Lyle Mays e collega tra loro i brani \"Amelia\" e \"Hejira\"; il secondo \u00e8 un assolo di congas di Don Alias che fa da introduzione al brano \"Dreamland\", che la Mitchell a sua volta canta con il solo accompagnamento delle percussioni.\nIl film.\nIl film del concerto, della durata di circa 73 minuti, uscito inizialmente su VHS e Laserdisc e riedito nel 2003 su DVD, fu diretto dalla stessa Joni Mitchell. La \"tracklist\" \u00e8 pi\u00f9 corta rispetto all'album, poich\u00e9 durante alcuni brani le telecamere non funzionarono. Per lo stesso motivo, l'artista in fase di montaggio fu costretta a integrare il girato del concerto con spezzoni provenienti da altri film o girati appositamente, che riempiono i buchi nelle riprese. Il brano \"Hejira\" in particolare \u00e8 interamente costituito dalla sola traccia audio del \"live\", montata su un filmato in cui la Mitchell balla su una pista da pattinaggio. Il film documenta anche due esecuzioni non incluse nell'album: quella del brano \"Raised on Robbery\" (da \"Court and Spark,\" 1974) e un assolo di Jaco Pastorius al basso elettrico, che include a sua volta un breve accenno del tema musicale di Dimitri Tiomkin dal film \"The High and the Mighty\" (1954) e uno del brano di Jimi Hendrix \"Third Stone from the Sun\" (1967).\nTracce.\nTesti e musiche di Joni Mitchell, eccetto dove indicato.\nFilm concerto.\n(*) Brani del film non inclusi nell'album."}
{"id": "572973", "revid": "123138987", "url": "https://it.wikipedia.org/wiki?curid=572973", "title": "Mario Frustalupi", "text": "Ha vinto due scudetti: l'undicesimo dell' nel campionato 1970-1971 e il primo della Lazio, allenata da Tommaso Maestrelli, nel 1973-1974.\nBiografia.\nEra il padre di Nicol\u00f2, allenatore di calcio, attuale responsabile tecnico della primavera del Napoli.\nPerse la vita nell'aprile 1990, in un incidente stradale nei pressi di San Salvatore Monferrato sull'Autostrada A26, mentre stava raggiungendo la famiglia in vacanza a Cervinia.\nCarriera.\nMosse i primi passi da calciatore nell'Orvietana, squadra della sua citt\u00e0, con la quale fece il suo esordio nella stagione 1957-1958.\nArriv\u00f2 quindi a giocare nelle giovanili della Sampdoria, con la quale esord\u00ec in Serie A il 5 maggio 1963, a vent'anni, segnando un gol nella partita persa contro il Torino per 4-2.\nCoi blucerchiati gioc\u00f2 otto campionati, di cui uno di Serie B, con 164 presenze e 21 gol in A e 38 presenze e un gol in B.\nNel 1970 fu acquistato dall'Inter per sostituire Luis Su\u00e1rez. A Milano rimase due stagioni, ma il posto da titolare gli fu precluso dal tecnico Giovanni Invernizzi, senza poi contare che nel suo ruolo giocava la bandiera nerazzurra Sandro Mazzola; Frustalupi disput\u00f2 comunque la Coppa dei Campioni, al posto di Mario Corso, arrivando sino alla finale, persa contro l'Ajax, allo stadio di Rotterdam (2-0), nel 1972.\nL'anno successivo fu ceduto alla Lazio, in cambio di Massa pi\u00f9 conguaglio. Fu uno degli artefici del primo scudetto laziale, giocando tutte le partite e guidando la squadra come regista.\nNel 1975 and\u00f2 al , portando la squadra romagnola al suo migliore piazzamento della sua storia, sesta, e la qualificazione in Coppa UEFA.\nNell'ottobre del 1977, a campionato iniziato, fu ceduto alla Pistoiese, dove termin\u00f2 la carriera ma port\u00f2 gli arancioni, per l'unica volta, in Serie A nel 1980; Frustalupi aveva trentanove anni quando gioc\u00f2 l'unico campionato in A della Pistoiese.\nHa giocato 364 partite con 34 reti in Serie A e 123 e 6 reti in Serie B.\nDopo il ritiro.\nSmessi i panni del calciatore apr\u00ec una concessionaria Lancia, collaborando anche con la Pistoiese per la quale fu direttore sportivo e presidente."}
{"id": "572984", "revid": "2104164", "url": "https://it.wikipedia.org/wiki?curid=572984", "title": "Medarot", "text": ", noto negli USA col titolo Medabots, \u00e8 una serie TV anime di 52 episodi, tratta dall'omonimo videogioco realizzato da Imagineer e Natsume e realizzata dallo studio NAS. In Italia \u00e8 stata trasmessa da Rai 2 nel 2001. Dalla serie TV \u00e8 stato tratto un manga, realizzato da Horumarin ed edito da K\u014ddansha sul mesile \"CoroCoro Comic\". Nel 2000 \u00e8 stata prodotta una seconda serie televisiva dal titolo , inedita in Italia.\nTrama.\nLa storia si svolge nell'anno 2122, epoca in cui quasi ogni essere umano possiede un medarot, un sofisticato robot costituito da tre parti: uno scheletro (\"tinpet\"), un \"cervello\" (il \"medal\", una medaglia contenente l'intelligenza artificiale del robot) e dei moduli che si montano sullo scheletro, come braccia o gambe. Le battaglie fra i robot (le \"robobattles\") sono molto diffuse, tant'\u00e8 che esiste una vera e propria lega sportiva a livello internazionale (la Lega del Medarot) che stabilisce le regole degli scontri e le modalit\u00e0 d'accesso ai campionati internazionali.\nIl protagonista della serie \u00e8 un ragazzino di nome Ikki Tenryo che, entrato in possesso di un medal, lo installa in un vecchio modello di medarot di tipo coleottero chiamato \"Metabee\". Malgrado qualche screzio iniziale dovuto ai loro caratteri, tra Ikki e il suo medarot s'instaurer\u00e0 una profonda amicizia e il ragazzino si trover\u00e0 a scontrarsi non solo con altri medarot (affiancato dall'amica Erika), ma anche contro la RoboRobo Gang, un'organizzazione che vuole conquistare il mondo.\nColonna sonora\nDoppiaggio.\nIl doppiaggio \u00e8 stato effettuato presso lo studio Sun's Edition Video sotto la direzione di Mara Bronzoni Bonaparte.\nI dialoghi italiani sono di Patrizia Di Terlizzi\nGioco da tavolo.\nDa questa serie TV Anime, nacque un gioco da tavolo chiamato \"Medabots Takara\". Il gioco consisteva nell'utilizzare come pedine i personaggi del cartone animato abbinati ad appositi dadi in grado di calcolare i danni che causavi al robot avversario (pedina).\nLe pedine erano ben fatte e con pezzi intercambiabili (si potevano unire vari pezzi di robot per creare varianti diverse fra loro).\nVideogiochi.\nNegli anni sono stati prodotti numerosi videogame basati su questo manga e anime. Alcuni incentrati pi\u00f9 o meno sulla storia, mentre altri veri e propri spin-off, hanno spopolato per lo pi\u00f9 in Giappone. Sono stati prodotti videogiochi su piattaforme: game boy color, game boy advance, nintendo ds, nintendo 3ds.\nAttualmente si vocifera che uscir\u00e0 un videogame per nintendo switch e uno per dispositivi mobili."}
{"id": "572992", "revid": "123807014", "url": "https://it.wikipedia.org/wiki?curid=572992", "title": "Wild Things Run Fast", "text": "Wild Things Run Fast \u00e8 l'undicesiomo album discografico della cantante canadese Joni Mitchell, pubblicato dall'etichetta discografica Geffen Records nell'ottobre del 1982.\nL'album si piazz\u00f2 al 25\u00ba posto delle chart statunitensi, mentre il singolo \"(You're So Square) Baby, I Don't Care\" si classific\u00f2 al 47\u00ba posto della Chart Hot 100 di Billboard\nFormazione.\nNote aggiuntive:"}
{"id": "572995", "revid": "125746918", "url": "https://it.wikipedia.org/wiki?curid=572995", "title": "Kiss (Kiss)", "text": "Kiss \u00e8 il primo album discografico dell'omonima band, pubblicato nel febbraio del 1974, quando il gruppo era stato formato da poco pi\u00f9 di un anno.\nIl disco.\nQuasi tutte le tracce dell'album (eccetto \"Cold Gin\" e \"Kissin Time\") sono state composte da Gene Simmons e\\o Paul Stanley, nella maggior parte dei casi quando ancora militavano nei Wicked Lester. L'album \u00e8 stato registrato verso la fine del 1973 nei Bell Sound Studios di New York. Secondo le stime di Gene Simmons l'album \u00e8 stato registrato nell'arco di tre settimane, mentre secondo il co-produttore Richie Wise, l'album \u00e8 stato registrato in 13 giorni. L'album, da cui sono stati estratti i singoli \"Nothin' to Lose\", \"Kissin' Time\" e \"Strutter\", ha venduto circa 75,000 copie a partire dall'anno di pubblicazione, e ha vinto nel 1977 il disco d'oro.\nCopertina dell'album.\nLa copertina dell'album (realizzata dal fotografo Joel Brodsky) mostra un'immagine delle facce dei componenti del gruppo dietro ad uno sfondo nero. Tutti i membri del gruppo hanno utilizzato il loro trucco originale per l'album, eccezion fatta per Peter Criss, che sfoggiava un trucco lievemente diverso da quello usuale perch\u00e9 realizzato da un professionista.\nSecondo le dichiarazioni di Peter Criss, la posizione dei membri dell'album \u00e8 ispirata alla copertina dell'album dei Beatles \"With the Beatles\", mentre Joel Brodsky voleva originalmente fotografare il gruppo su di uno sfondo di palloncini perch\u00e9 pensava che fossero pagliacci."}
{"id": "572996", "revid": "29727", "url": "https://it.wikipedia.org/wiki?curid=572996", "title": "Cacatua", "text": ""}
{"id": "572999", "revid": "439724", "url": "https://it.wikipedia.org/wiki?curid=572999", "title": "Dog Eat Dog (Joni Mitchell)", "text": "Dog Eat Dog \u00e8 un album discografico di Joni Mitchell, pubblicato dall'etichetta discografica Geffen Records nell'ottobre del 1985.\nTracce.\nBrani scritti e composti da Joni Mitchell, eccetto dove indicato.\nMusicisti.\nNote aggiuntive"}
{"id": "573009", "revid": "767487", "url": "https://it.wikipedia.org/wiki?curid=573009", "title": "Associazione Sportiva Roma 1943-1944", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1943-1944.\nStagione.\nA causa della difficile situazione in cui versa il Paese, spaccato in due a causa degli eventi del secondo conflitto mondiale, la Federazione decide per la sospensione dell'attivit\u00e0 calcistica a livello nazionale, rimpiazzata quindi da vari tornei a carattere regionale e non sempre riconosciuti ufficialmente.\nAlcune squadre romane si organizzano in un torneo locale dando vita al Campionato romano di guerra. Molti giocatori della rosa giallorossa devono abbandonare la squadra e tornare nelle loro citt\u00e0 (come ad esempio il trequartista Coscia che torna a Milano e gioca con l') o nei loro paesi di origine (Pant\u00f2 torna in Argentina), pertanto la squadra si trova composta da soli giocatori romani. Sulla panchina giallorossa siede Masetti che continua a giocare anche alcune partite. La squadra arriva seconda, imbattuta, nel Campionato romano di guerra 1943-1944 alle spalle della .\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa orizzontale, pantaloncini rossi e calzettoni rossi bordati di giallo. I portieri hanno una maglia grigia con colletto a polo, pantaloncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "573010", "revid": "228587", "url": "https://it.wikipedia.org/wiki?curid=573010", "title": "Michelangelo Pittatore", "text": "Il primo soggiorno romano.\nIl padre Sebastiano Pittatore (1778-1854), abbandonata con rammarico la carriera artistica di pittore, si era specializzato nell'arte assai pi\u00f9 remunerativa di corniciaio, stipettaio, decoratore, in una piccola bottega del Borgo San Pietro ad Asti. Intuendo le doti pittoriche del figlio, nel 1836 invi\u00f2 Michelangelo, allora undicenne, presso il pittore braidese, Agostino Cottolengo, fratello di Benedetto. Nella lettera di presentazione leggiamo:\nIl giovane Pittatore rimase presso il pittore Cottolengo tra il 1836 e il 1838, salvo alcune brevi interruzioni in famiglia ad Asti. In questo periodo il ragazzo si perfezion\u00f2 nella difficile arte del disegno.\nAlla giovane et\u00e0 di 14 anni, il padre reput\u00f2 indispensabile per il figlio, un'adeguata formazione artistica, e lo iscrisse al corso di \"Storia, Mitologia e Costume\" dell'Accademia di S.Luca di Roma.\nNicola Gabiani scrisse che Michelangelo Pittatore frequent\u00f2 con successo la prestigiosa scuola romana \nIn questo periodo l'attivit\u00e0 del Pittatore \u00e8 principalmente indirizzata verso opere che sono ispirate a grandi capolavori del passato. Sono infatti di questo periodo una \"Sibilla Persica\" (1845) copia del Guercino ed un'altra tela, copia della \"Danae\" del Correggio. Nel 1845, appena ventenne, riceve la prima committenza, con il compito di eseguire alcuni ritratti di Cavalieri dell'Ordine della SS.Annunziata, per la regina Maria Cristina di Savoia. Luigi Canina, che sceglieva personalmente gli artisti adatti per i lavori dei Savoia, aveva potuto notare il Pittatore nello studio di Tommaso Minardi. Questi primi lavori impressionarono favorevolmente la regina al punto tale da affidargli, due anni dopo, la decorazione del plastico del Santuario d'Oropa, progettato dallo stesso Canina. Inoltre la regina acquist\u00f2 altre opere per arredare le proprie residenze.\nSono di questo periodo la serie dei 72 ritratti di Cavalieri dell'Ordine della SS.Annunziata nella galleria del Castello Ducale di Agli\u00e8.\nTre dei personaggi ritratti fanno parte della storia sabauda del XVII secolo:\nIl soggiorno romano del Pittatore si protrasse fino al 1848, quando gli avvenimenti politici ed i venti rivoluzionari che attraversavano l'Europa lo fecero tornare pi\u00f9 prudentemente in patria.\nIl secondo soggiorno romano.\nGrazie ad un prestito del vicario di Costigliole don Serratrice, nel 1852 il pittore fece ritorno a Roma, a perfezionare la propria arte. Dopo gli avvenimenti del 1848, che avevano costretto molti artisti a fuggire dalla capitale romana, la citt\u00e0 stava ritornando un centro culturale ed ideologico ricco di fermenti, fulcro di riferimento per importanti artisti, e centro di sviluppo per le nuove scoperte tecnologiche (\u00e8 di questo periodo infatti la nascita della fotografia).\nGiunto a Roma cominci\u00f2 a frequentare l'ambiente culturale che ruotava attorno al Antico Caff\u00e8 Greco. Qui incontr\u00f2 i pittori piemontesi Enrico Gamba, Edoardo Perotti, Carlo Boscarini, il ligure Giuseppe Raggio, l'architetto milanese Alessandro Donghi, il parmense Francesco Guastalla ed il pittore tedesco Rudolph Lehmann, presso il quale si rec\u00f2 durante il viaggio a Londra tra la fine degli anni sessanta e l'inizio dei settanta.\nLa vivacit\u00e0 dell'ambiente romano del periodo influenzer\u00e0 significativamente la pittura del Pittatore, che creer\u00e0 un gruppo di opere definite \"di genere\", apparentemente minimaliste, frutto di cronaca e piccole cose domestiche, ma che rivelavano ad una pi\u00f9 attenta lettura, tutte le inquietudini e le aspirazioni dell'ascesa sociale della nuova classe borghese.\nNel 1860 la Societ\u00e0 Promotrice registr\u00f2 il veloce incremento della produzione di genere con ben 150 quadri di paesaggio, 120 quadri \"raffiguranti argomenti da romanzi, d'invenzione e di genere\", 40 di argomento religioso, 30 ritratti e solo 20 quadri storici.\nSono di questo periodo oltre alle opere a carattere religioso di committenza, anche alcuni quadri di genere:\nIl ritorno ad Asti.\nRientrato da Roma nel 1855 dopo la permanenza di studio e di lavoro protrattasi per oltre tre anni, il Pittatore soggiorner\u00e0 ancora nella capitale per brevi periodi fino al 1859, quando si sistemer\u00e0 stabilmente ad Asti.\nQui diventer\u00e0 protagonista della committenza locale dipingendo una considerevole serie di ritratti. Inoltre lavorer\u00e0 anche ad opere di soggetto religioso per le chiese del circondario astigiano.Tra le opere ricordiamo:\nIl periodo londinese.\nNon \u00e8 stato possibile capire i motivi che spinsero Michelangelo Pittatore a trasferirsi a Londra nel 1868, forse la permanenza per molti anni nella \"citt\u00e0 eterna\", lo aveva abituato ad un ambiente culturalmente stimolante che la provinciale Asti non poteva certo offrirgli, e poi la conoscenza negli anni romani con Rudolph Lehmann, che a Londra risiedeva, devono aver spinto il pittore ad ampliare ed arricchire la propria esperienza artistica.\nA Londra il Pittatore trov\u00f2 la numerosa colonia italiana, ed in particolare conobbe il sessantenne Giuseppe Mazzini, che con una lettera di presentazione alla importante famiglia londinese di Adolfo Nathan, lo introdusse come ritrattista presso l'opulenta borghesia vittoriana.\nA Londra nei primi tempi il pittore astigiano lavora come assistente di Lehmann e Boxall, ma nel 1869 con il ritratto a Sir Arthur Kinnaird, esposto nello stesso anno alla Royal Academy, ed in seguito con il ritratto a Lord Robert Cornelis Napier, il Pittatore acquisisce una certa notoriet\u00e0.\nSeguirono altri ritratti importanti:\nL'ultimo periodo.\nNel 1872 Pittatore torn\u00f2 in Italia. Gi\u00e0 nei primi ritratti eseguiti dopo il suo ritorno in patria \u00e8 evidente l'influenza della fotografia, che andr\u00e0 ad accentuarsi specialmente nella produzione posteriore al 1880. Sono di questo periodo:\nLa morte lo colse nella sua casa di Piazza San Martino il 24 marzo 1903.\nIl conte Ottolenghi, che si considerava nei confronti del Pittatore un caldo ammiratore ed amico, cos\u00ec scrive nel telegramma di cordoglio per la morte del maestro:\nPittatore lasci\u00f2 al comune di Asti oltre ai suoi lavori d'artista, una somma di lire 10.000, per i giovani che volessero approfondire i propri studi artistici.\nMusei.\nElenco dei musei e chiese che espongono opere dell'artista:"}
{"id": "573011", "revid": "287204", "url": "https://it.wikipedia.org/wiki?curid=573011", "title": "Chalk Mark in a Rain Storm", "text": "Chalk Mark in a Rain Storm \u00e8 un album di Joni Mitchell, pubblicato nel marzo del 1988. Vede la collaborazione di molti personaggi del mondo della musica, tra i quali Peter Gabriel, Tom Petty, Billy Idol ed altri ancora. L'album si \u00e8 piazzato alla posizione 45 della Billboard 200, ed alla posizione 32 con il pezzo \"Snakes and Ladders\" nella Mainstream Rock Tracks sempre di Billboard.\nTracce.\nBrani scritti e composti da Joni Mitchell, eccetto dove indicato.\nMusicisti.\nMy Secret Place\nNumber One\nLakota\nThe Tea Leaf Prophecy (Lay Down Your Arms)\nDancin' Clown\nCool Water\nThe Beat of Black Wings\nSnakes and Ladders\nThe Reoccurring Dream\nA Bird That Whistles (Arrangement of the traditional work \"Corrina, Corrina\")\nNote aggiuntive"}
{"id": "573015", "revid": "247222", "url": "https://it.wikipedia.org/wiki?curid=573015", "title": "Night Ride Home", "text": "Night Ride Home \u00e8 un album discografico di Joni Mitchell, pubblicato dall'etichetta discografica Geffen Records nel febbraio del 1991.\nIn questo disco la cantautrice canadese riprende le intense ballate degli anni sessanta.\nL'album raggiunse la posizione #41 della Chart The Billboard 200.\nTracce.\nBrani scritti e composti da Joni Mitchell, eccetto dove indicato.\nMusicisti.\nNight Ride Home\nPassion Play (When All the Slaves Are Free)\nCherokee Louise\nThe Windfall (Everything for Nothing)\nSlouching Towards Bethlehem\nCome in from the Cold\nNothing Can Be Done\nThe Only Joy in Town\nRay's Dad's Cadillac\nTwo Grey Rooms\nNote aggiuntive"}
{"id": "573017", "revid": "1543377", "url": "https://it.wikipedia.org/wiki?curid=573017", "title": "Relazione di Kramers-Kronig", "text": "In matematica ed in fisica, la relazione di Kramers-Kronig lega la parte reale e la parte immaginaria di una funzione analitica complessa, e prende il nome da Hendrik Anthony Kramers e da Ralph Kronig.\nLa relazione di Kramers-Kronig ha numerose applicazioni in fisica. Una delle principali si ha nell'ambito dello studio dei materiali dispersivi, in quanto l'indice di rifrazione espresso in funzione della lunghezza d'onda \u00e8 una funzione analitica, e la sua parte reale (che descrive il fenomeno della dispersione) e la sua parte immaginaria (che descrive il fenomeno dell'assorbimento) sono legati dalla relazione di Kramers-Kronig. Questo permette di ricavare l'andamento della dispersione tramite misure di assorbimento che sono molto pi\u00f9 facili da eseguire. In particolare la relazione di Kramers-Kronig stabilisce che l'assorbimento \u00e8 inevitabile in ogni mezzo che presenti dispersione e viceversa.\nLa relazione di Kramers-Kronig \u00e8 spesso utilizzata per mettere in relazione la parte reale e la parte immaginaria della funzione di trasferimento di un sistema causale, in quanto la causalit\u00e0 implica che venga soddisfatta la condizione di analiticit\u00e0, e viceversa. Ad esempio, le funzioni di Green causali (ovvero le funzioni che propagano una certa grandezza rispettando il principio di causalit\u00e0) sono delle funzioni complesse analitiche nel semipiano superiore e quindi la loro parte reale \u00e8 legata alla loro parte immaginaria dalla relazione di Kramers-Kronig.\nDefinizione.\nSia formula_1 una funzione complessa di variabile complessa formula_2, con formula_3 e formula_4 numeri reali. Si ponga che formula_5 sia analitica nel semipiano superiore di formula_2 e che si annulli pi\u00f9 velocemente di formula_7 per formula_8.\nLe relazioni di Kramers-Kronig hanno la forma:\ndove formula_11 denota il valore principale di Cauchy.\nLa parte reale ed immaginaria non sono indipendenti fra loro, e l'intera funzione si pu\u00f2 costruire a partire da una qualsiasi di esse.\nDerivazione.\nData una funzione complessa analitica (almeno in un semipiano) formula_12, si consideri la parte reale formula_13. La trasformata di Fourier di formula_13 \u00e8 data da:\nDato che la funzione \u00e8 analitica, la parte immaginaria di formula_12 \u00e8 la continuazione analitica della parte reale, e quindi:\nLa seconda uguaglianza \u00e8 vera perch\u00e9 la trasformata di Fourier di una funzione reale \u00e8 simmetrica, dove formula_18 vale -1 se formula_19 \u00e8 negativo, +1 se \u00e8 positivo e 0 se formula_20. Quindi, scrivendo con formula_21 l'antitrasformata di Fourier, si ha:\nSfruttando il teorema della convoluzione si pu\u00f2 riscrivere l'ultimo termine in funzione di un prodotto di convoluzione:\ne quindi si ha:\ndove formula_11 sta ad indicare che si deve prendere il valore principale di Cauchy dell'integrale.\nSi ottiene quindi che la parte reale formula_13 e la parte immaginaria formula_28 della funzione formula_12 sono legate da una trasformata di Hilbert:\nDerivazione attraverso il calcolo dei residui.\nSi possono ottenere le relazioni di Kramers-Kronig anche applicando il teorema dei residui per l'integrazione complessa. Data una funzione analitica formula_31 nel semipiano superiore, per formula_32 reale anche la funzione formula_33 \u00e8 analitica nel medesimo semipiano. Applicando il teorema dei residui:\nche vale per ogni curva chiusa all'interno di tale regione. Si sceglie un contorno della regione di integrazione che si sovrappone all'asse reale eccetto che nel polo in formula_35, che viene circondato come mostrato in figura, e si estende per tutto il semipiano. Decomponendo l'integrale in modo da evidenziare separatamente il contributo lungo le tre parti del cammino di integrazione, la lunghezza del segmento all'infinito cresce proporzionalmente a formula_36, ma il suo integrale si annulla nel momento in cui formula_31 si annulla pi\u00f9 velocemente di formula_38. Rimangono il segmento che si sovrappone all'asse reale e la curva che circonda il polo, e pertanto l'integrale diventa:\ndove il secondo termine \u00e8 ottenuto utilizzando la teoria del calcolo dei residui. Riscrivendo la precedente relazione si ottiene la forma compatta delle relazioni di Kramers\u2013Kronig:\ndove formula_41 al denominatore si riferisce alla connessione tra le componenti reale ed immaginaria. Separando formula_5 e l'equazione nelle parti reale ed immaginaria si ottiene la forma esplicita delle relazioni.\nInterpretazione fisica.\nIn fisica, una funzione di risposta formula_43 descrive il modo in cui una determinata propriet\u00e0 formula_44 al tempo formula_45 di un sistema fisico varia in seguito ad una forza formula_46 applicata al tempo formula_47.\nSi consideri un sistema fisico che ad una sollecitazione formula_48 risponde con una funzione formula_49 dipendente in generale dal valore di formula_50 sia al tempo formula_45 che ai tempi precedenti. La funzione formula_49 \u00e8 una somma pesata dei valori precedenti di formula_53 per la funzione di risposta lineare formula_43:\nSi tratta del primo termine dell'espansione in serie di Volterra. La funzione di risposta \u00e8 una funzione nulla per formula_56, dal momento che si tratta di un tempo precedente l'applicazione della forza. Si pu\u00f2 mostrare, attraverso il teorema di Titchmarsh, che tale condizione di tipo causale implica che la trasformata di Fourier formula_5 sia una funzione analitica nel semipiano superiore del piano complesso.\nSe si sottopone il sistema ad una forza oscillante nel tempo ad una frequenza molto superiore alla pi\u00f9 alta frequenza di risonanza, la risposta del sistema non ha il tempo necessario per manifestarsi prima che la forza abbia cambiato significativamente direzione. Come conseguenza, formula_5 si annulla al crescere di formula_32. Per descrivere tale fenomeno si applica il formalismo di Kramers\u2013Kronig alla funzione formula_5.\nL'energia dissipata dal sistema \u00e8 descritta attraverso lo sfasamento della parte immaginaria della funzione di risposta rispetto alla forza applicata. Le relazioni di Kramers\u2013Kronig implicano che conoscere tale dissipazione permette di determinare la risposta \"in fase\" del sistema e che, al contrario, la conoscenza di quest'ultima consente lo studio dei fenomeni dissipativi.\nIn molti sistemi fisici la risposta a frequenze positive permette di conoscere la risposta a frequenze negative, in quanto formula_5 \u00e8 la trasformata della funzione reale formula_43, sicch\u00e9 formula_63. Questo permette di oltrepassare la difficolt\u00e0 imposta dalla valutazione degli integrali tra formula_64 e formula_65, che necessiterebbe della conoscenza della risposta a frequenze negative, ed implica che formula_3 \u00e8 una funzione pari mentre formula_4 \u00e8 dispari.\nSi rende cos\u00ec possibile restringere il dominio di integrazione all'intervallo formula_68. Considerando la prima relazione, che fornisce la parte reale di formula_3, si moltiplica il numeratore ed il denominatore dell'integrando per formula_70 al fine di ottenere una funzione di parit\u00e0 definita:\nDal momento che formula_4 \u00e8 una funzione dispari, il secondo integrale si annulla e si ottiene:\nAttraverso il medesimo procedimento per la parte immaginaria si ha:\nSi sono ottenute cos\u00ec le relazioni di Kramers-Kronig adatte alla funzione di risposta di un sistema fisico."}
{"id": "573020", "revid": "260676", "url": "https://it.wikipedia.org/wiki?curid=573020", "title": "Turbulent Indigo", "text": "Turbulent Indigo \u00e8 un album della cantautrice canadese Joni Mitchell. L'album \u00e8 stato pubblicato nell'ottobre del 1994, e vinse un Grammy Award per il miglior album pop dell'anno.\nDescrizione.\nL'album si ispira al pittore olandese Vincent van Gogh per la copertina, che vede un autoritratto della Mitchell, ma anche per l'energia delle canzoni: la canzone \"Turbulent Indigo\", che d\u00e0 nome all'album, fa riferimento alla follia di van Gogh, mentre \"Magdalene Laundries\" racconta delle sofferenze di una donna irlandese costretta a lavorare in una \"Magdalene Laundry\", gestita dalla Chiesa cattolica romana.\nSi pensa che la canzone \"Not to Blame\" si riferisca al cantautore Jackson Browne ed alla sua partner del tempo, l'attrice Daryl Hannah. La traccia \"Sex Kills\", invece, tratta di vari problemi del ventesimo secolo, tra cui violenza, riscaldamento globale e consumismo.\nTracce.\nBrani composti da Joni Mitchell, eccetto dove indicato.\nMusicisti.\nSunny Sunday\nSex Kills\nHow Do You Stop\nTurbulent Indigo\nLast Chance Lost\nThe Magdalene Laundries\nNot to Blame\nBorderline\nYvette in English\nThe Sire of Sorrow (Job's Sad Song)\nNote aggiuntive"}
{"id": "573021", "revid": "125747422", "url": "https://it.wikipedia.org/wiki?curid=573021", "title": "Hotter than Hell (album)", "text": "Hotter Than Hell \u00e8 il secondo album registrato in studio dai KISS. \u00c8 stato pubblicato il 22 ottobre del 1974 per l'etichetta discografica Casablanca Records.\nIl disco.\nFu prodotto dai Kenny Kerner e Richie Wise, gi\u00e0 produttori del primo album, il cui trasferimento a Los Angeles costrinse i KISS a registrare le tracce nella citt\u00e0 californiana.\nL'album presenta delle sonorit\u00e0 pi\u00f9 dure rispetto a quelle dell'album precedente, e include inoltre un brano che Gene Simmons scrisse con Stephen Coronel quando militava nei Wicked Lester, intitolato \"Goin' Blind\", il cui testo tratta di un amore in rovina. In \"Comin' Home\" invece i KISS esprimono i propri pareri per quanto riguarda Los Angeles. Nonostante all'interno dell'album ci siano due brani scritti da Ace Frehley (\"Parasite\" e \"Strange Ways\"), egli non canter\u00e0 per sua scelta in nessuno dei due brani facendosi sostituire nel ruolo da Gene Simmons (\"Parasite\") e Peter Criss (\"Strange Ways\").\nAlla sua uscita l'album fu considerato un passo indietro compiuto dal gruppo in senso musicale rispetto all'album precedente. Inoltre, il fatto di aver estratto un solo singolo dall'album (\"Let me go Rock'n Roll\") e di averlo venduto in poche copie contribu\u00ec all'insuccesso dell'album. Nel 1977, nel periodo in cui la fama dei KISS era all'apice, l'album fu tuttavia premiato con il disco d'oro.\nLa copertina dell'album.\n\"Hotter Than Hell\" \u00e8 noto per la copertina, realizzata nello stile dei manga giapponesi. La parte anteriore mostra una foto del gruppo accompagnata dai nomi dell'album, del gruppo e dei componenti scritti sia in caratteri latini, sia in ideogrammi giapponesi. La parte posteriore invece mostra una foto di ogni componente del gruppo durante una festa, con al centro un viso truccato da un incrocio dei trucchi usati da ogni singolo componente. L'ideogramma giapponese che si trova al fondo della copertina indica la parola \"potenza\". Durante le sessioni fotografiche tutti i componenti del gruppo (tranne Gene Simmons), erano ubriachi."}
{"id": "573027", "revid": "110157", "url": "https://it.wikipedia.org/wiki?curid=573027", "title": "Cantone di Cunlhat", "text": "Il Cantone di Cunlhat era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "573030", "revid": "287204", "url": "https://it.wikipedia.org/wiki?curid=573030", "title": "Impedenza meccanica", "text": "Limpedenza meccanica \u00e8 una misura dell'attitudine di una struttura a mettersi in vibrazione a seguito dell'applicazione di un sistema di forze. L'impedenza meccanica di un punto di una struttura \u00e8 il rapporto tra la forza ad esso applicata e la velocit\u00e0 risultante di quel punto.\nL'impedenza meccanica \u00e8 funzione della frequenza di applicazione della forza e pu\u00f2 variare fortemente in funzione della frequenza stessa. La minore impedenza meccanica di un sistema si trova alla frequenza di risonanza, a tale frequenza la forza da applicare per mettere in vibrazione il sistema, ad una data velocit\u00e0, sar\u00e0 la minore.\nIl generico sistema dinamico, forzato e non smorzato, \u00e8 descritto da equazioni del tipo:\nformula_1\nCon formula_2 vettore degli spostamenti generalizzati, formula_3 vettore delle forze, formula_4 matrice delle inerzie e formula_5 matrice delle rigidezze.\nLa forzante pu\u00f2 essere scomposta nelle sue armoniche, di espressione formula_6, alle quali seguono movimenti a regime della stessa forma, formula_7.\nDerivando e raccogliendo, si ottiene l'impedenza.\nformula_8\ndove formula_9 \u00e8 la forza, formula_10 \u00e8 l'impedenza, formula_11 \u00e8 la velocit\u00e0 e formula_12 \u00e8 la frequenza.\nL'impedenza \u00e8 l'inverso della mobilit\u00e0."}
{"id": "573036", "revid": "19933", "url": "https://it.wikipedia.org/wiki?curid=573036", "title": "Pianetto", "text": ""}
{"id": "573039", "revid": "1941276", "url": "https://it.wikipedia.org/wiki?curid=573039", "title": "Hits (Joni Mitchell)", "text": "Hits \u00e8 un CD di raccolta di Joni Mitchell, pubblicato dalla casa discografica Reprise Records nell'ottobre del 1996.\nTracce.\nTutti i brani composti e arrangiati da Joni Mitchell, eccetto \"Unchained Melody\" composto da Hy Zaret e Alex North.\nMusicisti.\nUrge for Going\nChelsea Morning\nBig Yellow Taxi\nWoodstock\nThe Circle Game\nCarey\nCalifornia\nYou Turn Me On, I'm a Radio\nRaised on Robbery\nHelp Me\nFree Man in Paris\nRiver\nChinese Caf\u00e9 / Unchained Melody\nCome in from the Cold\nBoth Sides, Now\nNote aggiuntive"}
{"id": "573049", "revid": "830939", "url": "https://it.wikipedia.org/wiki?curid=573049", "title": ".lk", "text": ".lk \u00e8 il dominio di primo livello nazionale (ccTLD) assegnato allo Sri Lanka."}
{"id": "573051", "revid": "125763779", "url": "https://it.wikipedia.org/wiki?curid=573051", "title": "Dressed to Kill (Kiss)", "text": "Dressed to Kill \u00e8 il terzo album della discografia del gruppo musicale statunitense dei Kiss, pubblicato nel marzo del 1975. Si tratta dell'unico album dei Kiss prodotto dal presidente dell'etichetta discografica Casablanca Records Neil Bogart.\nIl disco.\nL'album, caratterizzato da sonorit\u00e0 meno distorte rispetto a quelle dei due album precedenti, contiene ancora alcuni brani composti da Gene Simmons e Paul Stanley quando ancora facevano parte del gruppo dei Wicked Lester (tra cui il brano \"She\" composto con il chitarrista del gruppo Stephen Coronel), ma soprattutto \"Rock and Roll All Nite\", brano destinato a divenire, seppure qualche mese dopo l'uscita del singolo, la prima hit del gruppo.\nAnche il brano \"C'mon and Love Me\" riscuoter\u00e0 molto successo, soprattutto dal vivo."}
{"id": "573058", "revid": "984922", "url": "https://it.wikipedia.org/wiki?curid=573058", "title": ".lr", "text": ".lr \u00e8 il dominio di primo livello nazionale (ccTLD) assegnato alla Liberia."}
{"id": "573060", "revid": "984922", "url": "https://it.wikipedia.org/wiki?curid=573060", "title": ".ls", "text": ".ls \u00e8 il dominio di primo livello nazionale (ccTLD) assegnato al Lesotho."}
{"id": "573063", "revid": "529641", "url": "https://it.wikipedia.org/wiki?curid=573063", "title": ".mn", "text": ".mn \u00e8 il dominio di primo livello nazionale (ccTLD) assegnato alla Mongolia."}
{"id": "573065", "revid": "2091899", "url": "https://it.wikipedia.org/wiki?curid=573065", "title": "Oltcit", "text": "La Oltcit \u00e8 stata una casa automobilistica attiva con questo nome sino al 1989 e con sede a Craiova, capoluogo del distretto di Dolj in Romania.\nStoria.\nFortemente voluta da Ceau\u0219escu per formare una joint venture con importanti gruppi occidentali, al fine di creare una produzione anche esportabile di veicoli, nasce nel 1977 come fabbrica automobilistica dotata di tecnologia piuttosto avanzate per l'epoca. \nDallo Stato Romeno vengono interpellate la Fiat, la Renault e la Citro\u00ebn. Quest'ultima accetta di collaborare alla produzione di un'autovettura economica e di moderna concezione.\nL'azienda viene ufficialmente fondata nel 1978 e denominata Oltcit, acronimo formato con il nome del vicino distretto di Olt ed il marchio Citro\u00ebn al 36%, partner dello Stato Rumeno nella gestione d'impresa al 64%.). Dal 1981 inizia a produrre il modello \"Oltcit\" per il mercato interno ed il modello \"Axel\" per l'esportazione.\nTerminata la collaborazione con la Citro\u00ebn (1989) l'azienda prende il nome di S.C. AUTOMOBILE CRAIOVA S.A. Oltena e continua la medesima produzione, nelle versioni \"RM\" (Romeno Modificato) e RT (Interamente Romeno), con motorizzazioni Dacia fino al 1994, quando viene acquisita dalla Daewoo ed assume il nome di Rodae (acronimo di Romania - Daewoo) nel 2002, iniziando a produrre i modelli della casa Coreana gi\u00e0 di propriet\u00e0 della General Motors, che vengono distribuiti anche nel mercato interno con il marchio Daewoo. Nel 2008 \u00e8 stata acquisita dalla Ford creando la Ford Romania."}
{"id": "573068", "revid": "1543377", "url": "https://it.wikipedia.org/wiki?curid=573068", "title": ".mo", "text": ".mo \u00e8 il dominio di primo livello nazionale (ccTLD) assegnato a Macao."}
{"id": "573070", "revid": "1718925", "url": "https://it.wikipedia.org/wiki?curid=573070", "title": ".mp", "text": ".mp \u00e8 il dominio di primo livello nazionale (ccTLD) assegnato alle Isole Marianne Settentrionali."}
{"id": "573071", "revid": "2009834", "url": "https://it.wikipedia.org/wiki?curid=573071", "title": "Professor Zapotec", "text": "Il Professor Zapotec \u00e8 un personaggio immaginario dei fumetti della Disney ideato dall'autore e disegnatore italiano Massimo De Vita nel 1979. Appare per la prima volta in \"Topolino e l'enigma di Mu\". \u00c8 apparso come protagonista o comprimario in centinaia di storie a fumetti realizzate in vari paesi del mondo.\nCaratteristiche.\nDi professione archeologo, vive a Topolinia e dirige il Museo Archeologico della citt\u00e0. Coinvolge Topolino e Pippo (e talvolta anche Indiana Pipps) in molte avventure in giro per il mondo alla ricerca di antichi manufatti perduti, o per chiarire grandi misteri della storia. Le sue ricerche sono inoltre spesso il punto di partenza per i viaggi nel tempo di Topolino e Pippo, dal 1985, anno in cui gli viene affiancato il Professor Marlin.\nZapotec ha barba e capelli bianchi, indossa solitamente un completo elegante di colore verde o, in rari casi, un camice bianco (questo di solito \u00e8 prerogativa del professor Marlin, che \u00e8 pi\u00f9 uno scienziato). Come il professor Enigm, anche lui \u00e8 molto intelligente ma molto saggio e gentile. Il nome del personaggio ricorda l'omonima civilt\u00e0 precolombiana degli Zapotechi oppure potrebbe essere il risultato dell'anagramma del cognome boemo Z\u00e1topek, portato alla fama dal maratoneta cecoslovacco Emil Z\u00e1topek. Sulla sua storia personale non viene mai detto molto: nella storia \"Topolino e il guasto temporale\" (1994) afferma di non aver mai avuto il tempo di crearsi una famiglia, tuttavia in quella stessa avventura si scopre che diventer\u00e0 nonno di un fisico, \"Zapotec Junior\" (inoltre nella storia \"Topolino e l'affare dei guerrieri d'argilla\" ha un nipote \"di zio\" chiamato \"Cirillo\", studente universitario).\nCollabora spesso con il professor Marlin, di cui \u00e8 grande amico, ma i due hanno la tendenza a discutere e litigare di continuo: si va dalle accuse di reciproca incompetenza scientifica fino a questioni pi\u00f9 frivole (cucina, calcio, musica, ecc). I ricorrenti battibecchi spesso sono la causa di un viaggio con la macchina del tempo per dirimere la questione (in alcuni casi, quando Zapotec e Marlin sono nei paraggi, anche i loro colleghi scienziati sembravano sviluppare la medesima litigiosit\u00e0, come si vede ad esempio in \"Topolino e il mistero del mundial\" scritta da Massimo Marconi nel 1986 o \"Archimede e Pico nemici provvisori\"). Ama la musica classica, soprattutto le opere liriche di Mozart (apprezza anche, per associazione di idee, le palle di Mozart). Disprezza la musica moderna, soprattutto il rock and roll, molto amato invece da Marlin (\"Topolino e l'eredit\u00e0 di Mozart\" scritta da Bruno Sarda nel 1991). Tifa Topolinia, la squadra di calcio della citt\u00e0, passione non condivisa da Marlin. La storia \"Topolino e lo strappo cronospaziale\" (1993) di Alessandro Sisti ce lo mostra in un possibile futuro, ormai invecchiato: non si dedica pi\u00f9 all'archeologia ma alla ricerca di intelligenza extraterrestre.\nLa macchina del tempo.\nZapotec spesso necessita della macchina del tempo di Marlin per le sue ricerche, ma raramente viaggia nel tempo di persona: di solito demanda a Topolino e Pippo l'aspetto \"avventuroso\" della ricerca.\nLa prima apparizione della macchina del tempo \u00e8 in \"Topolino e il segreto della Gioconda\" pubblicato sul n. 1555 di Topolino del 15 settembre 1985. Le poche volte che si reca nel passato, lo fa perch\u00e9 vuole conoscere \"dal vivo\" i suoi personaggi storici preferiti, come Wolfgang Amadeus Mozart o Pablo Picasso o per cause di \"forza maggiore\", come in \"Topolino e il mistero dei Dolmen\" (Topolino n. 1588 del 1986)."}
{"id": "573073", "revid": "529641", "url": "https://it.wikipedia.org/wiki?curid=573073", "title": ".mq", "text": ".mq \u00e8 il dominio di primo livello nazionale (ccTLD) assegnato alla Martinica."}
{"id": "573074", "revid": "57342", "url": "https://it.wikipedia.org/wiki?curid=573074", "title": "Pagina (carta)", "text": ""}
{"id": "573075", "revid": "1305772", "url": "https://it.wikipedia.org/wiki?curid=573075", "title": "B5", "text": ""}
{"id": "573077", "revid": "1543377", "url": "https://it.wikipedia.org/wiki?curid=573077", "title": ".mu", "text": ".mu \u00e8 il dominio di primo livello nazionale (ccTLD) assegnato alle Mauritius."}
{"id": "573079", "revid": "529641", "url": "https://it.wikipedia.org/wiki?curid=573079", "title": ".mv", "text": ".mv \u00e8 il dominio di primo livello nazionale (ccTLD) assegnato alle Maldive."}
{"id": "573080", "revid": "767487", "url": "https://it.wikipedia.org/wiki?curid=573080", "title": "Red Garland", "text": "Biografia.\nGli inizi e i primi anni.\nProveniente da una famiglia di non-musicisti, Garland si appassion\u00f2 alla musica fin da bambino, iniziando i suoi studi col clarinetto e il sassofono contralto, e passando al pianoforte attorno al 1940, che studi\u00f2 intensamente rivelandosi ben presto uno strumentista completo. Curiosamente nello stesso tempo Garland combatteva anche come pugile professionista (era un peso welter), senza tuttavia avere effetti negativi alle mani. Prima di convertirsi completamente al piano ebbe l'occasione di combattere contro un giovane Sugar Ray Robinson.\nNell'immediato dopoguerra, poco pi\u00f9 che ventenne, viene ingaggiato da Billy Eckstine, nella cui band militano i pi\u00f9 importanti nomi del neonato be-bop; quindi lavora con Roy Eldridge, Coleman Hawkins, Charlie Parker, e Lester Young a New York e Filadelfia e continuava a sviluppare le proprie qualit\u00e0 bench\u00e9 fosse ancora semisconosciuto.\nIl quintetto di Miles Davis.\nLa notoriet\u00e0 arriv\u00f2 nel 1955 con l'assunzione nel famoso primo quintetto (in seguito sestetto) di Miles Davis, assieme a John Coltrane, Philly Joe Jones e Paul Chambers, con cui registr\u00f2 i famosi album Prestige: \"Workin, \"Steamin, \"Cookin e \"Relaxin' with the Miles Davis Quintet\" Il suo stile cocktail piano caratterizza tutte queste registrazioni con i suoi tipici voicing e dalle citazioni di Ahmad Jamal. Garland figura anche sul primo disco del quintetto per la Columbia Round About Midnight\" inciso nel 1956 quasi in contemporanea con i quattro album Prestige. Il suo rapporto col leader inizi\u00f2 a deteriorarsi e gi\u00e0 nel 1958 la sua partecipazione al quintetto fu pi\u00f9 occasionale: Davis fin\u00ec col licenziarlo, per poi riassumerlo nel sestetto (la formazione precedente pi\u00f9 Julian Cannonball Adderley) con cui registr\u00f2 \"Milestones\".\nGli anni successivi.\nNel 1958 Garland si allontan\u00f2 definitivamente da Davis per formare il suo trio e negli anni successivi si esib\u00ec e registr\u00f2 con molti musicisti, tra cui Pepper Adams, Nat Adderley, Ray Barretto, Kenny Burrell, Eddie \"Lockjaw\" Davis, Jimmy Heath, Harold Land, Philly Joe Jones, Blue Mitchell, Ira Sullivan e Leroy Vinnegar. Esistono anche registrazioni in quintetto con l'aggiunta di John Coltrane e Donald Byrd.\nNegli anni '70 Garland torn\u00f2 in Texas dove, nel 1977 si riun\u00ec con Philly Joe Jones e il bassista Ron Carter per un album intitolato \"Crossings\"; rimase in attivit\u00e0, registrando in studio, fino alla morte avvenuta per infarto nel 1984. Il suo stile pianistico, melodico e rilassato, ha contribuito a definire l'epoca dell'hard bop nel jazz."}
{"id": "573081", "revid": "1305772", "url": "https://it.wikipedia.org/wiki?curid=573081", "title": "B6", "text": ""}
{"id": "573082", "revid": "529641", "url": "https://it.wikipedia.org/wiki?curid=573082", "title": ".mw", "text": ".mw \u00e8 il dominio di primo livello nazionale (ccTLD) assegnato al Malawi."}
{"id": "573086", "revid": "287204", "url": "https://it.wikipedia.org/wiki?curid=573086", "title": "Cantone di Ambert", "text": "Il Cantone di Ambert \u00e8 una divisione amministrativa dell'Arrondissement di Ambert.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 30 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "573091", "revid": "547034", "url": "https://it.wikipedia.org/wiki?curid=573091", "title": "Cantone di Arlanc", "text": "Il Cantone di Arlanc era una divisione amministrativa dell'Arrondissement di Ambert.\nIl riassemblamento degli \"arrondissement\" effettuato nel 1926 non ha interessato questo cantone. Il cantone \u00e8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "573093", "revid": "697352", "url": "https://it.wikipedia.org/wiki?curid=573093", "title": "B7", "text": ""}
{"id": "573094", "revid": "37401", "url": "https://it.wikipedia.org/wiki?curid=573094", "title": "Cantone di Olliergues", "text": "Il Cantone di Olliergues era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "573096", "revid": "529641", "url": "https://it.wikipedia.org/wiki?curid=573096", "title": ".mz", "text": ".mz \u00e8 il dominio di primo livello nazionale (ccTLD) assegnato al Mozambico."}
{"id": "573099", "revid": "1543377", "url": "https://it.wikipedia.org/wiki?curid=573099", "title": ".na", "text": ".na \u00e8 il dominio di primo livello nazionale (ccTLD) assegnato alla Namibia."}
{"id": "573100", "revid": "133557", "url": "https://it.wikipedia.org/wiki?curid=573100", "title": "B8", "text": ""}
{"id": "573101", "revid": "1418004", "url": "https://it.wikipedia.org/wiki?curid=573101", "title": "Yang Jiang", "text": "Vedova dello scrittore Qian Zhongshu (\u9322\u9418\u66f8), appartiene alla generazione di intellettuali cosmopoliti degli anni Trenta, e studia alla Sorbona ed a Oxford letteratura francese e inglese. Sua sorella Yang Bi (\u694a\u5fc5) (1922-1968) fu anch'ella traduttrice. Ha scritto opere teatrali, romanzi e molte opere di memorialistica. In traduzione italiana la raccolta di saggi \"Il t\u00e8 dell'oblio\", Einaudi 1994, che comprende i suoi ricordi della Rivoluzione culturale. L'opera pi\u00f9 recente, del 2007, \u00e8 una raccolta di saggi e meditazioni filosofiche sul tema della vita e della morte: \"Camminando sul bordo della vita\". L'introduzione dell'autrice \u00e8 stata tradotta sulla rivista \"Lo straniero\" nel 2008. Il suo libro \"Noi 3\" (\u6211\u5011\u4ee8) \u00e8 dedicato alla figlia e al marito morti."}
{"id": "573104", "revid": "1305772", "url": "https://it.wikipedia.org/wiki?curid=573104", "title": "B9", "text": ""}
{"id": "573105", "revid": "529641", "url": "https://it.wikipedia.org/wiki?curid=573105", "title": ".nc", "text": ".nc \u00e8 il dominio di primo livello nazionale (ccTLD) assegnato alla Nuova Caledonia."}
{"id": "573106", "revid": "486946", "url": "https://it.wikipedia.org/wiki?curid=573106", "title": "Comunit\u00e0 omosessuale", "text": ""}
{"id": "573108", "revid": "1543377", "url": "https://it.wikipedia.org/wiki?curid=573108", "title": ".ne", "text": ".ne \u00e8 il dominio di primo livello nazionale (ccTLD) assegnato al Niger."}
{"id": "573110", "revid": "247222", "url": "https://it.wikipedia.org/wiki?curid=573110", "title": "Misses", "text": "Misses \u00e8 un CD raccolta di Joni Mitchell, pubblicato dalla casa discografica Reprise Records nell'ottobre del 1996.\nTracce.\nBrani composti da Joni Mitchell, eccetto \"Centerpiece\" composto da Johnny Mandel e Jon Hendricks.\nMusicisti.\nPassion Play (When All the Slaves Are Free)\nNothing Can Be Done\nA Case of You\nThe Beat of Black Wings\nDog Eat Dog\nThe Wolf That Lives in Lindsey\nThe Magdalene Laundries\nImpossible Dreamer\nSex Kills\nThe Reoccurring Dream\nHarry's House / Centerpiece\nThe Arrangement\nFor the Roses\nHejira"}
{"id": "573111", "revid": "1543377", "url": "https://it.wikipedia.org/wiki?curid=573111", "title": ".nf", "text": ".nf \u00e8 il dominio di primo livello nazionale (ccTLD) assegnato all'Isola Norfolk."}
{"id": "573114", "revid": "1305772", "url": "https://it.wikipedia.org/wiki?curid=573114", "title": "Oscar Boom", "text": "Oscar Boom \u00e8 un personaggio immaginario dei fumetti Disney Italia creato dall'autore italiano Gianfranco Goria. \u00c8 stato disegnato per la prima volta da Giampiero Ubezio nel 1993, nella storia \"Topolino e il furto archeologico\", e poi da Massimo De Vita nel 1995, nella storia \"Indiana Pipps e il sigillo Vallindo\". In Germania \u00e8 noto come \"Professor Bommer\".\n\u00c8 un orientalista ed esperto in traduzioni di lingue antiche, amico di Topolino, Pippo ed Indiana Pipps.\nIspirazione.\n\u00c8 dichiaratamente ispirato allo studioso torinese Oscar Botto, di cui l'autore Gianfranco Goria fu allievo all'Universit\u00e0 di Torino. Nel 1993 il quotidiano \"La Stampa\" pubblic\u00f2 un articolo sulla storia \"Topolino e il furto archeologico\": intervistato, il professor Botto dichiar\u00f2 di gradire molto l'omaggio.\nAlla successiva \"Indiana Pipps e il sigillo Vallindo\" furono dedicati articoli su La Stampa, Il Messaggero e La Repubblica: anche in questa occasione Botto espresse la sua approvazione, soprattutto perch\u00e9 nella seconda avventura il personaggio di Boom \u00e8 un vero e proprio coprotagonista.\nStorie.\nNella prima avventura in cui appare (\"Topolino e il furto archeologico\", ambientata a Torino), Boom \u00e8 tra i sospettati per il furto di una preziosa statuetta di Shiva Nataraja, temporaneamente ospitata dal Museo Egizio.\nLo studioso si rivela poi innocente: Topolino scoprir\u00e0 il vero colpevole aiutato da Pippo e da una pista di gianduiotti.\nNella seconda avventura (\"Indiana Pipps e il sigillo Vallindo\", ambientata nel subcontinente indiano), il professor Boom si reca a fare ricerche in India, dove si \u00e8 \"adattato ai costumi del luogo\" facendosi crescere una lunga barba e baffi che lo rendono quasi irriconoscibile.\nInsieme a Indiana Pipps e Topolino, il professore scoprir\u00e0 una biblioteca vallinda nella valle di Jyotishkalishabda (immaginario luogo del Kashmir abitato da monaci discendenti dei vallindi), e riuscir\u00e0 a decifrare la misteriosa lingua dell'antico popolo."}
{"id": "573119", "revid": "247222", "url": "https://it.wikipedia.org/wiki?curid=573119", "title": "Taming the Tiger", "text": "Taming the Tiger \u00e8 il sedicesimo album in studio di Joni Mitchell. Uscito nel settembre del 1998, fino al 2006 (quando la cantante ha annunciato che un nuovo disco \u00e8 preparazione) si riteneva che fosse destinato ad essere l'ultimo disco di inediti della Mitchell. Il titolo (in italiano: \"Addomesticando la tigre\") si riferisce all'inatteso successo di pubblico e di critica del suo album precedente, \"Turbulent Indigo\".\nTracce.\nBrani composti da Joni Mitchell, eccetto dove indicato.\nMusicisti.\nHarlem in Havana\nMan from Mars\nLove Puts on a New Face\nLead Balloon\nNo Apologies\nTaming the Tiger\nThe Crazy Cries of Love\nStay in Touch\nFace Lift\nMy Best to You\nTiger Bones"}
{"id": "573125", "revid": "110157", "url": "https://it.wikipedia.org/wiki?curid=573125", "title": ".pm", "text": ".pm \u00e8 il dominio di primo livello nazionale (ccTLD) assegnato a Saint-Pierre e Miquelon. Le registrazioni sono attualmente sospese."}
{"id": "573126", "revid": "31886", "url": "https://it.wikipedia.org/wiki?curid=573126", "title": "Boles\u0142aw Bierut", "text": "Fu il primo presidente della Repubblica Popolare Polacca dal 1947 al 1952.\nOperaio tipografo e sindacalista, ader\u00ec prima al Partito Socialista Polacco (1912) e poi al Partito Comunista Polacco fin dalla sua fondazione (1919). Dal 1925 al 1933 si rec\u00f2 a Mosca e collabor\u00f2 col Komintern, compiendo svariate missioni in tutta Europa. Condannato nel 1933 a sette anni di carcere, fu amnistiato nel 1938 e l'anno dopo, con la spartizione del Paese, fugg\u00ec nell'Unione Sovietica.\nNel 1943 torn\u00f2 a Varsavia e fu uno dei comandanti della Resistenza contro i tedeschi. Nel dicembre 1943 entr\u00f2 a far parte del Comitato di Lublino (dei due governi polacchi in esilio, quello appoggiato dall'URSS), e ne divent\u00f2 presidente nel luglio 1944.\nFu il primo presidente della Repubblica Popolare di Polonia (1947-1952), poi sostitu\u00ec W\u0142adys\u0142aw Gomu\u0142ka (allontanato dai sovietici perch\u00e9 troppo indipendente) come segretario generale del Partito Operaio Unificato Polacco (\"Polska Zjednoczona Partia Robotnicza\", o PZPR) e presidente del Consiglio dei ministri (1952-1954).\nMor\u00ec a Mosca per complicanze cardiache mentre guidava la delegazione del partito al XX congresso del Partito Comunista dell'Unione Sovietica. Per il suo autoritarismo e la sua sottomissione alle direttive di Stalin fu soprannominato \"lo Stalin polacco\"."}
{"id": "573128", "revid": "1442080", "url": "https://it.wikipedia.org/wiki?curid=573128", "title": "Ostracoda", "text": "Gli Ostracodi (Ostracoda Latreille, 1802) sono una classe di crostacei.\nSono state identificate all'incirca 65\u00a0000 specie (delle quali 13\u00a0000 ancora esistenti) raggruppate nei rispettivi ordini.\nGli Ostracodi sono piccoli crostacei, tipicamente delle dimensioni di 1 millimetro, ma possono variare tra gli 0,2\u00a0mm ed i 30\u00a0mm.\nI loro corpi sono protetti come nei bivalvi da una \"conchiglia\" in chitina o in calcare. Le due parti della \"conchiglia\" sono unite tramite una cerniera situata nella parte dorsale del corpo. Gli Ostracodi vengono raggruppati in base alla loro morfologia, ma il loro raggruppamento potrebbe non essere monofiletico, la loro filogenesi molecolare rimane ambigua.\nEcologicamente, gli ostracodi marini possono far parte dello zooplancton, ma, pi\u00f9 comunemente, fanno parte del benthos, vivendo a stretto contatto con il fondale marino.\nLa dieta degli ostracodi \u00e8 molto varia: a seconda dei gruppi possiamo trovarne di carnivori, erbivori, saprofagi o filtratori.\nEtimologia.\n\"Ostracoda\" deriva dal greco \"\u00f3strakon\" e significa \"conchiglia\" o \"mattonella.\"\nFossili.\nGli ostracodi sono tra i pi\u00f9 antichi e comuni fossili rinvenuti sino ad oggi, le loro prime tracce fossili finora rinvenute appartengono al cambriano. Ostracodi d'acqua dolce sono stati ritrovati in ambra baltica risalente all'Eocene, presumibilmente trasportati sugli alberi da inondazioni.\nGli ostracodi sono un importante indicatore per la Biostratigrafia grazie alla loro grande diffusione, alle piccole dimensioni, alla facile conservazione delle mute del loro carapace, per questi motivi le loro \"valve\" vengono spesso ritrovate tra i microfossili.\nDescrizione.\nHanno il corpo di piccole dimensioni, racchiuso in un carapace bivalve con tronco ridotto e capo sviluppato, che porta a una forte somiglianza con i molluschi bivalvi. Possono essere a vita libera o ectoparassiti.\nParti molli.\nIl corpo \u00e8 composto da una testa e da un torace, separati da un restringimento. Diversamente dagli altri crostacei, il corpo non \u00e8 chiaramente suddiviso in segmenti. L'addome \u00e8 regresso o assente, mentre le gonadi degli esemplari adulti sono relativamente grandi.\nLa testa \u00e8 la parte pi\u00f9 grande del corpo, e sostiene la maggior parte delle appendici. Sono presenti due paia di antenne ben sviluppate, che vengono utilizzate per nuotare nell'acqua. inoltre e presente un paio di mandibole e due paia di mascelle.\nIl torace presenta due paia di appendici, ma in alcune specie possono essere singole o assenti. Vi sono due \"rami\", o sporgenze, che dall'estremit\u00e0 della coda si estendono verso il basso e leggermente in avanti dalla parte posteriore del guscio.\nTipicamente non possiedono branchie, ma assorbono l'ossigeno attraverso dei pori situati sulla superficie del corpo. La maggior parte degli ostracodi non possiede un cuore o un apparato circolatorio, il sangue circola semplicemente tra le valve della conchiglia. Gli scarti (azoto) vengono espulsi attraverso una ghiandola situata sulla mascella, sulle antenne o su entrambi.\nIl senso primario degli ostracodi \u00e8 il tatto, possiedono una peluria sensitiva sul corpo e sulle appendici. Comunque possono possedere un singolo occhio larvare (nauplius), ed in alcuni casi, una vera coppia di occhi composti.\nCiclo vitale.\nGli ostracodi di sesso maschile possiedono due peni, corrispondenti a due aperture genitali (gonopore) negli ostracodi di sesso femminile.\nNella maggior parte degli ostracodi le uova vengono rilasciate in acqua oppure ancorate alla vegetazione o al substrato. Altri ostracodi tengono le uova nel guscio, offrendo loro una notevole protezione. Una volta schiuse le uova, le larve possiedono gi\u00e0 una dura corazza.\nBioluminescenza.\nAlcuni Ostracodi possiedono un organo che permette loro di produrre chimicamente luce. La maggior parte degli ostracodi utilizza la bioluminescenza come difesa da una predazione, alcune specie caraibiche la utilizzano per l'accoppiamento. In Malaysia vengono chiamati \"blue sand\" (sabbia blu) per la loro particolarit\u00e0 di emettere luce blu nel buio della notte."}
{"id": "573129", "revid": "1347902", "url": "https://it.wikipedia.org/wiki?curid=573129", "title": ".kp", "text": ".kp \u00e8 un dominio di primo livello nazionale (ccTLD) assegnato alla Repubblica Democratica Popolare di Corea, conosciuta comunemente come Corea del Nord. \u00c8 stato creato il 24 settembre 2007."}
{"id": "573130", "revid": "16066", "url": "https://it.wikipedia.org/wiki?curid=573130", "title": ".pn", "text": ".pn \u00e8 il dominio di primo livello nazionale (ccTLD) assegnato alle Isole Pitcairn.\nNel franchise di Hunger Games, esso \u00e8 il dominio di primo livello nazionale della nazione fittizia di Panem."}
{"id": "573131", "revid": "762947", "url": "https://it.wikipedia.org/wiki?curid=573131", "title": "Both Sides, Now", "text": "Both Sides, Now \u00e8 un brano musicale del 1969 scritto e interpretato dalla cantautrice canadese Joni Mitchell. \nTuttavia la canzone era stata gi\u00e0 interpretata precedentemente dalla cantautrice statunitense Judy Collins, che l'ha inclusa nel suo settimo album in studio \"Wildflowers\", uscito nel 1967. Questa versione nel 1969 ha ottenuto il Grammy Award nella categoria \"Best Folk Performance\".\nNel 1969 Joni Mitchell l'ha inserita nel suo secondo album in studio \"Clouds\", uscito per Reprise Records.\nCol tempo la canzone \u00e8 stata registrata da numerosi artisti, tra cui Frank Sinatra, Willie Nelson e Herbie Hancock.\nNel 1999 la canzone \u00e8 stata ripresa da Joni Mitchell e ri-registrata con un arrangiamento orchestrale per l'album \"Both Sides Now\", uscito nel 2000. Questa versione nel 2001 si \u00e8 aggiudicata il Grammy Award nella categoria \"Best Arrangement, Instrumental and Vocals\".\nNel 2004 la canzone \u00e8 stata inserita nella lista dei 500 migliori brani musicali stilata dalla rivista specializzata \"Rolling Stone\"."}
{"id": "573135", "revid": "345405", "url": "https://it.wikipedia.org/wiki?curid=573135", "title": "Associativit\u00e0 della potenza", "text": "In matematica, un'algebra su campo o un magma si dice con potenza associativa (power associative) se le sottoalgebre generate da un loro qualsivoglia elemento sono associative.\nCi\u00f2 vuol dire che preso un qualsiasi elemento x moltiplicato per s\u00e9 stesso un numero arbitrario di volte, non deve essere rilevante in quale ordine la moltiplicazione viene effettuata. Cos\u00ec deve essere, ad esempio: \nQuesto consente di attribuire un unico significato alla scrittura: xn.\nCi\u00f2 \u00e8 pi\u00f9 forte che dire semplicemente:\nper qualsiasi x.\nEsempi.\nGli ottonioni ed i sedenioni, pur non essendo associativi (i sedenioni neanche alternativi), hanno la potenza associativa."}
{"id": "573136", "revid": "85144", "url": "https://it.wikipedia.org/wiki?curid=573136", "title": "Potenza associativa", "text": ""}
{"id": "573142", "revid": "125975979", "url": "https://it.wikipedia.org/wiki?curid=573142", "title": "Raffaele Rubino", "text": "Insieme a Lorenzo Pasciuti del Carpi e ad Alessandro Lucarelli del Parma, \u00e8 l'unico giocatore nella storia del calcio italiano ad aver realizzato almeno un gol in tutti e quattro i campionati professionistici con la stessa maglia, nel suo caso quella del Novara. \u00c8 inoltre il secondo miglior marcatore di tutti i tempi del club piemontese (87 reti), alle spalle di Marco Romano (94).\nCarriera.\nCalcisticamente cresciuto nelle giovanili del Bari, dopo un'esperienza in Serie D con Noicattaro calcio, Serie C con Bisceglie e Pro Sesto viene acquistato dal Novara nel 2001. Con la maglia del club piemontese disputa 34 partite, segnando 16 gol. Nel 2002 passa al , squadra militante in Serie B, con la formula del prestito biennale, contribuendo alla promozione del club toscano con sette reti in 33 apparizioni. Il 14 settembre 2003 fa il suo esordio in Serie A, nella sconfitta dei bianconeri contro l' (0-1). A gennaio passa in prestito al . A fine stagione non viene riscattato dai granata e fa quindi ritorno al Novara.\nDopo aver realizzato nove gol nella prima parte del campionato 2004-2005 con la maglia del Novara, a gennaio si trasferisce in prestito alla . Al termine della stagione ritorna in Piemonte e nel nuovo campionato di Serie C1 totalizza 10 reti in 31 partite. Nel 2006 viene acquistato dal Perugia, con cui ripete lo \"score\" della stagione precedente.\nNel 2007 ritorna di nuovo al Novara, sempre in Serie C1. Nella stagione 2007-2008 realizza il suo record di marcature: 18 gol in 33 partite. Promosso capitano degli azzurri per il campionato 2008-2009, conclude la stagione con soli nove centri. In questa annata raggiunge il record di 100 reti segnate tra Serie B, Serie C1 e Serie C2.\nHa contribuito alla promozione in Serie A del Novara nel campionato 2010-2011, con sei gol in 28 partite. Il 26 novembre 2011, in occasione della partita vinta per 2-1 contro il , ha realizzato la sua prima marcatura in massima serie diventando cos\u00ec l'unico calciatore ad aver segnato almeno una rete in tutti e quattro i campionati professionistici italiani con la stessa maglia (record poi superato da Lorenzo Pasciuti, a segno con la maglia del Carpi nei cinque campionati professionistici dalla Serie D alla A, il 9 gennaio 2016) ; tuttavia a fine stagione il Novara retrocede di nuovo in Serie B. Il 10 luglio 2012 prolunga il suo contratto con la societ\u00e0 azzurra per altri due anni.\nIl 1\u00ba luglio 2014, dopo essere andato in scadenza con il Novara, viene ufficializzato il suo ingaggio da parte del , club militante in Lega Pro. Con i toscani gioca 30 partite, segnando sette gol.\nAl termine della stagione 2014-2015 annuncia il suo ritiro dal calcio giocato.\nIl 4 agosto 2018 viene nominato nuovo direttore sportivo e responsabile dell'area tecnica del Trapani Calcio. Il 30 aprile 2019, dopo la cessione della societ\u00e0 da parte di Vittorio Morace, viene sollevato dall'incarico. Dopo la promozione in serie B viene richiamato a svolgere il ruolo di direttore sportivo e responsabile dell'area tecnica affiancato dal direttore generale, Giuseppe Mangiarano.\nStatistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "573145", "revid": "104265", "url": "https://it.wikipedia.org/wiki?curid=573145", "title": "British Council", "text": "Il British Council \u00e8 un'organizzazione culturale britannica presente in 110 paesi in tutto il mondo. Si occupa di diffondere la cultura britannica in Europa e negli altri continenti, sponsorizzando mostre d'arte e spettacoli teatrali, favorendo la diffusione delle scoperte scientifiche britanniche ed europee, istituendo corsi di lingua inglese e stabilendo forti rapporti tra gli inglesi e le altre culture; \u00e8 membro dell'EUNIC.\nIl \"British Council\" si occupa anche di emigrazione in paesi anglosassoni, offrendo la possibilit\u00e0 di sottoporsi ad esami di lingue e corsi professionali. La fondazione fa riferimento al \"Foreign and Commonwealth Office\", l'organo amministrativo britannico analogo al nostro Ministero degli Esteri."}
{"id": "573153", "revid": "1305772", "url": "https://it.wikipedia.org/wiki?curid=573153", "title": "Travelogue", "text": "Travelogue (\"diario di viaggio\" in lingua inglese) pu\u00f2 riferirsi a:\nLetteratura.\nLo scrittore Kerouac nel libro \"On the road\" utilizza questa forma di scrittura."}
{"id": "573156", "revid": "37401", "url": "https://it.wikipedia.org/wiki?curid=573156", "title": ".ps", "text": ".ps \u00e8 il dominio di primo livello nazionale (ccTLD) assegnato allo Stato di Palestina."}
{"id": "573165", "revid": "466539", "url": "https://it.wikipedia.org/wiki?curid=573165", "title": "Handala", "text": "Handala (o Hanzala), dall'arabo \u062d\u0646\u0638\u0644\u0629 (\"vignettista\") \u00e8 un personaggio creato dall'artista palestinese Naji al-Ali.\nCaratteristiche.\n\u00c8 un bambino di 10 anni, con capelli ispidi, piedi nudi e toppe sui vestiti; il suo volto non \u00e8 visibile poich\u00e9 viene mostrato sempre di spalle e con le mani intrecciate dietro la schiena, come una presenza muta ma ostinata.\nIl personaggio ha molteplici significati: la sua testa assomiglia a un sole, che simboleggia il futuro; i suoi capelli sono come gli aculei di un riccio, per difendersi; ha i piedi nudi perch\u00e9 \u00e8 povero come i bambini dei campi di rifugiati; mostra sempre le spalle a chi lo guarda perch\u00e9 non d'accordo con la situazione attuale (mostrer\u00e0 il suo volto solo quando la situazione cambier\u00e0); lo sguardo \u00e8 rivolto ai villaggi, al mondo; \u00e8 rimasto bambino, perch\u00e9 quando fu costretto ad abbandonare il suo villaggio era bambino, e la sua vita continuer\u00e0, e quindi crescer\u00e0, solamente quando potr\u00e0 fare ritorno a casa.\nSu di lui, il suo autore ha scritto: \u00abInizialmente era un bambino palestinese, ma il suo significato si \u00e8 sviluppato con un orizzonte prima nazionale, poi globale e umano. \u00c8 un semplice bambino povero, e questa \u00e8 la ragione per la quale le persone lo hanno adottato e lo sentono come simbolo della loro coscienza\u00bb.\n\u00c8 inoltre il logo della \"Commission for Freedom and Justice Through Humor\"."}
{"id": "573166", "revid": "61798", "url": "https://it.wikipedia.org/wiki?curid=573166", "title": "Grey's anatomy", "text": ""}
{"id": "573169", "revid": "298055", "url": "https://it.wikipedia.org/wiki?curid=573169", "title": "Generale Trauma", "text": ""}
{"id": "573171", "revid": "729019", "url": "https://it.wikipedia.org/wiki?curid=573171", "title": "Marian Spychalski", "text": "Biografia.\nNato a \u0141\u00f3d\u017a nell'allora Regno di Polonia, Stato vassallo sotto controllo dell'Impero russo laureato in architettura al Politecnico di Varsavia nel 1931, ader\u00ec nello stesso anno al Partito Comunista di Polonia. Dopo l'invasione della Polonia, nel corso della seconda guerra mondiale si segnal\u00f2 nella Resistenza contro l'occupazione nazista e nel 1942 ader\u00ec al Partito dei Lavoratori Polacchi fondato nel 1942 come una ricostituzione del Partito Comunista di Polonia, che era stato sciolto nel 1938 dal Comitato esecutivo dell'Internazionale Comunista per ordine di Stalin con l'accusa di Trotskismo. Spychalski fu prima Capo di Stato Maggiore dei partigiani della Guardia popolare e quindi comandante dell'Armata Popolare di Liberazione.\nDopo la guerra ricopr\u00ec numerose cariche politiche, prima fra tutte quella di sindaco di Varsavia, che ricopr\u00ec dal 18 settembre 1944 al 5 marzo 1945, mentre la guerra era ancora in corso, e dal 1945 al 1948 quella di viceministro della Difesa, di membro del Sejm, dal 1945 al 1949 e dal 1948 del Politburo del Partito Operaio Unificato Polacco, nel quale confluirono i comunisti del Partito dei Lavoratori Polacchi nel 1948. Nel 1949, per l'irrigidimento del regime condotto dal presidente Boles\u0142aw Bierut, fu espulso dal partito, accusato di deviazionismo e incarcerato dal 1950 al 1956.\nRiabilitato nel 1956 insieme a W\u0142adys\u0142aw Gomu\u0142ka, sostitu\u00ec come ministro della difesa il maresciallo sovietico Konstantin Rokossovskij, simbolo della tutela di Mosca sulla Polonia dal 1956 al 1968 e promosso maresciallo nel 1963, ultimo militare polacco a ricevere questo titolo. Nel 1968 lasci\u00f2 la carica di ministro della difesa per presiedere il Consiglio di Stato carica corrispondente a quella di capo dello Stato, che presiedette dal 1968 al 1970."}
{"id": "573176", "revid": "1318658", "url": "https://it.wikipedia.org/wiki?curid=573176", "title": "Arrondissement di Chinon", "text": "L\"arrondissement\" di Chinon \u00e8 una suddivisione amministrativa francese, situata nel dipartimento dell'Indre e Loira e la regione del Centro.\nComposizione.\nL'arondissement di Chinon raggruppa 87 comuni in 7 cantoni:"}
{"id": "573178", "revid": "21880", "url": "https://it.wikipedia.org/wiki?curid=573178", "title": "Steppa mediterranea", "text": ""}
{"id": "573180", "revid": "110157", "url": "https://it.wikipedia.org/wiki?curid=573180", "title": "The Beginning of Survival", "text": "The Beginning of Survival \u00e8 un album di Joni Mitchell del 2004."}
{"id": "573181", "revid": "599013", "url": "https://it.wikipedia.org/wiki?curid=573181", "title": "Jehad Muntasser", "text": "Carriera.\nClub.\nNel mese di gennaio 2007 il Treviso, squadra con cui giocava da due anni, ha comunicato di avere risolto consensualmente il contratto con il calciatore libico; Muntasser ha fatto capire che la fine del rapporto con la squadra veneta \u00e8 stata influenzata dal mancato accordo tra il Treviso ed alcuni sponsor libici.\nNazionale.\nMuntasser ha fatto parte della nazionale libica che nel 2006 ha vinto il proprio girone di qualificazione alla Coppa d'Africa, dove \u00e8 stata eliminata ai quarti di finale."}
{"id": "573184", "revid": "1318658", "url": "https://it.wikipedia.org/wiki?curid=573184", "title": "Arrondissement di Loches", "text": "L\"arrondissement\" di Loches \u00e8 una suddivisione amministrativa francese, situata nel dipartimento dell'Indre e Loira e la regione Centro-Valle della Loira.\nComposizione.\nL'arondissement di Loches raggruppa 67 comuni in 6 cantoni:"}
{"id": "573185", "revid": "124706888", "url": "https://it.wikipedia.org/wiki?curid=573185", "title": "Bartolomeo Gradenigo", "text": "La brevit\u00e0 del suo dogato non gli permise d'incidere nell'amministrazione o nella politica della citt\u00e0 ma, in compenso, si distinse per l'uso continuo della sua influenza per arricchire s\u00e9 e la sua famiglia, tanto da esser soprannominato \u201cil doge faccendiere\u201d.\nBiografia.\nNato da famiglia di antica nobilt\u00e0, sin da giovane il Gradenigo si dedic\u00f2 alla politica e, soprattutto, al commercio, facendo lucrosi affari in Oriente.\nSi spos\u00f2 ben tre volte (secondo altre fonti solo due) ed ebbe sei figli, tutti dediti come lui al commercio.\nPur ricoprendo cariche importanti quali rettorati o podesterie in terraferma ed in Dalmazia si caratterizz\u00f2 sempre per il suo smodato amore per le ricchezze, difetto che trasmise a tutti i membri della famiglia, tanto che, poco prima della sua morte, i consiglieri dogali addirittura proibirono ai dogi di abusare in quel modo della loro carica.\nDogato.\nRicco e vecchio, molto probabilmente alla fine si decise a spendere parte del patrimonio familiare per attirarsi abbastanza simpatie e riuscire eletto il 7 novembre 1339 con trentun voti a favore su quarantuno dispomibili.\n&lt;br&gt;I tre anni di dogato passarono abbastanza tranquilli ed in politica estera non si segnalano guerre ma, anzi, un progressivo riavvicinamento diplomatico con Genova.\nAspetto curioso di questo periodo \u00e8 la grossa tempesta che colp\u00ec la citt\u00e0 il 15 febbraio 1340 e che, secondo la leggenda popolare che costella la vita storica della citt\u00e0 di Venezia, fu placata solo dall'intervento congiunto di San Marco, San Giorgio e San Nicol\u00f2 che, fattisi portare in laguna da un povero pescatore, placarono le onde e scacciarono le presenze malefiche che l'avevano scatenata.\nIl pescatore, di ritorno a Venezia, ebbe dai tre santi un anello (da allora detto Anello del pescatore, da non confondersi con l'omonimo sigillo papale) che prontamente consegn\u00f2 al doge.\nUn'ultima curiosit\u00e0 riguardante il suo dogato \u00e8 quella della presenza, secondo calcoli del governo veneziano dell'epoca, di oltre 11.000 prostitute in una citt\u00e0 che contava poco meno di 150.000 abitanti; segno, per molti, di una decadenza morale spesso deprecata dai cronisti contemporanei.\nIl Gradenigo mor\u00ec il 28 dicembre 1342 e secondo i racconti fu seppellito con una pompa degna d'un uomo cos\u00ec ricco."}
{"id": "573186", "revid": "1543377", "url": "https://it.wikipedia.org/wiki?curid=573186", "title": ".pw", "text": ".pw \u00e8 il dominio di primo livello nazionale (ccTLD) assegnato a Palau.\nNel 1997 fu assegnato all'isola pacifica di Palau. Da allora \u00e8 stato riassegnato numerose volte, la pi\u00f9 recente da Directi che l'ha ridefinito \"the Professional Web\". Dal 25 marzo 2013 i domini.pw sono disponibili, ed il 10 giugno 2013 aveva gi\u00e0 raggiunto le 250\u00a0000 registrazioni."}
{"id": "573195", "revid": "1305772", "url": "https://it.wikipedia.org/wiki?curid=573195", "title": "Mingus (album)", "text": "Mingus \u00e8 un album discografico di Joni Mitchell, pubblicato dall'etichetta discografica Asylum Records nel giugno del 1979.\nIl grande contrabbassista Charles Mingus, incuriosito dall'ascolto della suite \"Paprika Plains\" contenuta nell'album \"Don Juan's Reckless Daughter\" decise di contattare Joni Mitchell e le propose di ridurre e musicare i \"Quattro Quartetti\" di T. S. Eliot. La Mitchell, dopo un iniziale tentativo, fu costretta a gettare la spugna, commentando ironicamente che \"piuttosto avrebbe preferito musicare la Bibbia\". Mingus, desideroso comunque di collaborare con lei, le propose allora di scrivere i testi su alcune musiche da lui composte in vari periodi della sua carriera, tra i quali anche la storica \"Goodbye Pork Pie Hat\". Ormai gravemente malato, Mingus si spense in Messico prima che l'album venisse completato, ma, fece in tempo a sentire, secondo quanto la Mitchell scrive nelle note di copertina, \"tutte le canzoni tranne una, \"God Must Be A Boogie Man\": sono sicura che l'avrebbe fatto ridacchiare\".\nLa veste grafica (copertina e interno del disco) fu curata dalla Mitchell stessa, arricchita di diversi suoi dipinti, come era avvenuto e sarebbe avvenuto ancora per diversi altri album della cantautrice-pittrice.\nMusicisti.\nNote aggiuntive:"}
{"id": "573197", "revid": "178920", "url": "https://it.wikipedia.org/wiki?curid=573197", "title": "Il Pozzo", "text": ""}
{"id": "573199", "revid": "767487", "url": "https://it.wikipedia.org/wiki?curid=573199", "title": "Vapors (film)", "text": "Vapors (1963) \u00e8 un mediometraggio diretto da Andy Milligan.\nTrama.\nUn giovane omosessuale si reca per la prima volta in una sauna gay. L\u00ec incontrer\u00e0 un bisessuale sposato che cercher\u00e0 di sedurlo.\nDistribuzione.\nIl film fu proiettato per un certo periodo in alcune sale di New York specializzate in film underground per poi sparire dalla circolazione per quasi 30 anni. Solo nel 2000 questo film viene distribuito per la prima volta in DVD insieme a \"The Body Beneath\", un horror del 1970 sempre firmato da Milligan.\nProduzione.\nI costumi del film sono stati realizzati dallo stesso Milligan, che li ha firmati con lo pseudonimo di Raffin\u00e9.\nCuriosit\u00e0.\nHope Stansbury, sceneggiatrice del film, negli anni sessanta aveva frequentato la Factory di Andy Warhol ed era stata compagna di stanza e amica intima di Candy Darling."}
{"id": "573200", "revid": "529641", "url": "https://it.wikipedia.org/wiki?curid=573200", "title": ".re", "text": ".re \u00e8 il dominio di primo livello nazionale (ccTLD) assegnato a Riunione."}
{"id": "573202", "revid": "1543377", "url": "https://it.wikipedia.org/wiki?curid=573202", "title": ".sa", "text": ".sa \u00e8 il dominio di primo livello nazionale (ccTLD) assegnato all'Arabia Saudita."}
{"id": "573203", "revid": "848247", "url": "https://it.wikipedia.org/wiki?curid=573203", "title": "Tampa", "text": "Tampa \u00e8 un'importante citt\u00e0 degli Stati Uniti posta sulla costa occidentale della Florida, ed \u00e8 capoluogo della Contea di Hillsborough.\nSecondo il censimento del 2018 dell'U.S. Census Bureau essa conta abitanti ed \u00e8 quindi la terza citt\u00e0 pi\u00f9 abitata della Florida, dopo Jacksonville e Miami.\nStoria.\nLa parola \"Tampa\" era utilizzata dai nativi per riferirsi alla regione quando i primi esploratori europei vi giunsero. Il suo significato \u00e8 stato dimenticato, sebbene si pensi che significhi \"bastoni di fuoco\" nel linguaggio dei Calusa, una popolazione pellerossa.\nIl nome appare per la prima volta nel \"Memoriale\" di Hernando de Escalante Fontaneda (1575) che rimase 17 anni prigioniero dei Calusa. Egli chiama la zona \"Tanpa\" e la descrive come un importante villaggio dei Calusa.\nIl conquistador spagnolo P\u00e1nfilo de Narv\u00e1ez fu il primo europeo ad aver esplorato la zona di Tampa, l'8 aprile 1528. Un anno dopo vi giunse Hernando de Soto, con l'intento di salvare l'unico superstite della spedizione di de Narv\u00e1ez. Venne condotta una trattativa di pace con gli indiani locali e venne costruito un avamposto che per\u00f2 fu ben presto abbandonato dopo che divenne chiaro che non vi era oro nella zona e che gli indiani non erano interessati alla conversione al Cattolicesimo.\nQuando l'Inghilterra acquist\u00f2 la Florida nel 1763, la baia fu chiamata Hillsborough Bay, dal nome di Lord Hillsborough, Segretario di Stato per le Colonie.\nNel 1821 la Spagna (che aveva riottenuto il controllo della Florida nel 1784) cedette la regione agli Stati Uniti con il Trattato di Adams-On\u00eds.\nNel tentativo di aumentare il controllo sulla Florida meridionale, nel 1823 venne stabilito dai colonnelli George Mercer Brooke e James Gadsden un avamposto militare (l\"accantonamento Brooke\") in quello che ora \u00e8 il centro della citt\u00e0. Nel 1824 esso venne rinominato Fort Brooke ed ebbe vitale importanza durante le guerre Seminole.\nIl villaggio di Tampa inizi\u00f2 a crescere attorno al forte che fu demilitarizzato nel 1883; di esso, l'unica traccia che rimane oggi sono due cannoni presso il campus dell'Universit\u00e0 di Tampa.\nIl primo censimento della citt\u00e0 avvenne nel 1850 quando i residenti di Tampa-Fort Brooke erano 974.\nDurante la Guerra di secessione americana le truppe Confederate occuparono Fort Brooke e dichiararono la legge marziale a Tampa; nel 1862, durante la Battaglia di Tampa, una cannoniera Unionista bombard\u00f2 la citt\u00e0 Le truppe dell'Unione presero Fort Brooke nel maggio del 1864.\nGeografia fisica.\nTerritorio.\nTampa \u00e8 posta sulla costa occidentale della Florida e si sviluppa lungo le sponde di due baie: la Baia di Old Tampa e la Baia di Hillsborough. Queste due baie formano nel loro complesso la Baia di Tampa che, a sua volta, sfocia nel Golfo del Messico.\nLa citt\u00e0 \u00e8 inoltre attraversata dal fiume Hillsborough.\nSecondo lo U.S. Census Bureau, Tampa ha una superficie totale di , di cui (ovvero il 31,31%) coperti da acqua.\nClima.\nIl clima di Tampa \u00e8 subtropicale, con temperature massime che si collocano, nell'arco dell'anno, fra i 18 e i ; raramente le temperature raggiungono gli . La temperatura massima mai registrata in citt\u00e0, il 5 giugno 1985 \u00e8 stata di .\nDurante la stagione estiva, caratterizzata dall'alta umidit\u00e0 e che coincide con la stagione pi\u00f9 piovosa, sono frequenti i temporali accompagnati da fulmini e, a volte, da grandinate. Anche per questo la citt\u00e0 \u00e8 nota come la \"Capitale statunitense dei fulmini\" (il Ruanda detiene il titolo mondiale).\nInfine bisogna ricordare che Tampa, come il resto della Florida, \u00e8 soggetta alla stagione degli uragani atlantici che va da inizio giugno a fine novembre. Sono per\u00f2 passati pi\u00f9 di 70 anni da quando Tampa \u00e8 stata colpita direttamente da uno di essi, sebbene nel 2004 i resti dell'Uragano Jane hanno attraversato la regione ed hanno toccato la citt\u00e0.\nEconomia.\nCome gran parte della Florida, l'economia di Tampa \u00e8 legata in gran parte ai servizi e al turismo.\nIl porto di Tampa \u00e8 per grandezza il settimo porto degli Stati Uniti e il primo della Florida per tonnellaggio: all'incirca met\u00e0 del traffico marittimo dello stato \u00e8 gestito da esso.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Tampa e possiede una linea tranviaria. Al 601 North Nebraska Avenue (SR 45) si trova la stazione ferroviaria.\nAmministrazione.\nGemellaggi.\nTampa \u00e8 gemellata con:\nCuriosit\u00e0.\nNel film catastrofico Greenland del 2020, Tampa viene distrutta da una cometa che all'inizio doveva cadere nell'Oceano Atlantico."}
{"id": "573204", "revid": "4711", "url": "https://it.wikipedia.org/wiki?curid=573204", "title": "Newport, Rhode Island", "text": ""}
{"id": "573208", "revid": "767487", "url": "https://it.wikipedia.org/wiki?curid=573208", "title": ".sb", "text": ".sb \u00e8 il dominio di primo livello nazionale (ccTLD) assegnato alle Isole Salomone.\nViene usato talvolta anche dal Principato di Seborga."}
{"id": "573212", "revid": "529641", "url": "https://it.wikipedia.org/wiki?curid=573212", "title": ".sv", "text": ".sv \u00e8 il dominio di primo livello nazionale (ccTLD) assegnato a El Salvador."}
{"id": "573214", "revid": "287204", "url": "https://it.wikipedia.org/wiki?curid=573214", "title": "Hunza", "text": "Hunza pu\u00f2 riferirsi a:"}
{"id": "573216", "revid": "287204", "url": "https://it.wikipedia.org/wiki?curid=573216", "title": "Lattoni", "text": "I lattoni sono composti chimici la cui struttura \u00e8 costituita da un estere ciclico. I lattoni sono ottenuti tramite condensazione quando un alcol ed un acido carbossilico, entrambi presenti nella medesima molecola, reagiscono fra loro. I prefissi nei nomi dei diversi lattoni possono indicare la dimensione dell'anello: \u03b2-lattoni (anello a 4 unit\u00e0), \u03b3-lattoni (anello a 5 unit\u00e0), \u03b4-lattoni (anello a 6 unit\u00e0), \u03b5-lattoni (anello a 7 unit\u00e0), etc...\nAlcuni esempi di lattoni sono rappresentati da: \u03b3-butirrolattone (comunemente usato come solvente/precursore chimico), \u03b5-caprolattone (unit\u00e0 monomerica per polimeri), D-Glucono-\u03b4-lattone ed il glucuronolattone (additivo alimentare).\nI macrolidi sono lattoni macrociclici utilizzati come antibiotici, grazie alla loro propriet\u00e0 di inibire la sintesi proteica nei batteri. Appartengono a questa classe di farmaci composti quali l'eritromicina, la claritromicina e l'azitromicina."}
{"id": "573217", "revid": "1318658", "url": "https://it.wikipedia.org/wiki?curid=573217", "title": "Arrondissement di Mantes-la-Jolie", "text": "L\"arrondissement\" di Mantes-la-Jolie \u00e8 una suddivisione amministrativa francese, situata nel dipartimento degli Yvelines e nella regione dell'\u00cele-de-France.\nComposizione.\nL\"arrondissement\" di Mantes-la-Jolie raggruppa 117 comuni in 8 cantoni:"}
{"id": "573220", "revid": "1546938", "url": "https://it.wikipedia.org/wiki?curid=573220", "title": ".sy", "text": ".sy \u00e8 il dominio di primo livello nazionale (ccTLD) assegnato alla Siria.\nIl nome \u00e8 basato sulle prime due lettere della parola \"Siria\" in lingua inglese o francese (\"Syria\" / \"Syrie\")."}
{"id": "573222", "revid": "4464715", "url": "https://it.wikipedia.org/wiki?curid=573222", "title": "Transport Tycoon Deluxe", "text": ""}
{"id": "573224", "revid": "298229", "url": "https://it.wikipedia.org/wiki?curid=573224", "title": ".sz", "text": ".sz \u00e8 il dominio di primo livello nazionale (ccTLD) assegnato all'eSwatini.\nDomini di secondo livello.\nCi sono 3 sotto-domini:"}
{"id": "573226", "revid": "1869172", "url": "https://it.wikipedia.org/wiki?curid=573226", "title": "Le 16 pi\u00f9 belle canzoni dedicate agli animali", "text": "Le 16 pi\u00f9 belle canzoni dedicate agli animali \u00e8 un CD contenente canzoni che hanno come protagonisti degli animali. Alcune sono canzoni tradizionali (come \"Nella vecchia fattoria\"), altre sono canzoni dello Zecchino d'Oro. L'anno di pubblicazione \u00e8 il 2000 e l'editore \u00e8 Antoniano."}
{"id": "573228", "revid": "830939", "url": "https://it.wikipedia.org/wiki?curid=573228", "title": ".tf", "text": ".tf \u00e8 il dominio di primo livello nazionale (ccTLD) assegnato ai Territori francesi meridionali."}
{"id": "573230", "revid": "1144898", "url": "https://it.wikipedia.org/wiki?curid=573230", "title": "0-4", "text": "0-4 \u00e8 un CD contenente canzoni adatte ai bambini pi\u00f9 piccoli, canzoni che insegnano a contare, ad associare parole a gesti. Hanno melodie semplici e orecchiabili. L'anno di edizione \u00e8 il 2001 e l'editore \u00e8 Antoniano"}
{"id": "573233", "revid": "1543377", "url": "https://it.wikipedia.org/wiki?curid=573233", "title": ".tl", "text": ".tl \u00e8 il dominio di primo livello nazionale (ccTLD) assegnato a Timor Est. In precedenza utilizzava .tp."}
{"id": "573235", "revid": "827882", "url": "https://it.wikipedia.org/wiki?curid=573235", "title": "Cantone di Albert", "text": "Il Cantone di Albert \u00e8 una divisione amministrativa degli arrondissement di Amiens e di P\u00e9ronne.\nA seguito della riforma complessiva dei cantoni del 2014 \u00e8 passato da 26 a 67 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "573236", "revid": "110157", "url": "https://it.wikipedia.org/wiki?curid=573236", "title": "Dreamland (Joni Mitchell)", "text": "Dreamland \u00e8 un album di Joni Mitchell del 2004."}
{"id": "573244", "revid": "228587", "url": "https://it.wikipedia.org/wiki?curid=573244", "title": "Celbridge", "text": "Celbridge (in irlandese: \"Cill Droichid\" che significa \"chiesa sotto il ponte\") \u00e8 una cittadina situata sulle rive del fiume Liffey, nella contea di Kildare, in Irlanda. Situata a da Dublino e facente parte della grande area metropolitana della capitale, ha una popolazione stimata di persone.\nIn epoca recente Celbridge ha subito una rapida espansione, e la maggior parte dei servizi e delle attrazioni cittadine si trovano ancora raccolte lungo la sua strada principale.\nStoria.\nLa Castletown House \u00e8 situata poco al di fuori della strada principale, ed \u00e8 la pi\u00f9 bella casa di campagna in stile Palladiano irlandese, una imponente costruzione risalente al 1722 voluta dal parlamentare William Conolly (1662-1729), membro della \"Irish House of Commons\". La villa venne ereditata da Tom Connolly nel 1758 e le decorazioni interne vennero portate a termine da sua moglie Louisa Lennox (bis nonna di Carlo II d'Inghilterra e di Louise de Keroualle) nel periodo che va dal 1760 al 1770.\nDue particolari caratteristiche di Castletown sono la \"Long Gallery\", una stanza lunga 80 piedi decorata in stile Pompeiano in blu e color oro, e la scala principale, che \u00e8 sollevabile e costruita in pietra di Portland.\nLa \"Follia di Connolly\" (Connolly's Folly) (conosciuta anche come \"L'obelisco\") \u00e8 una costruzione a forma di obelisco (come il \"monumento a Washington\"). \u00c8 costruito sul retro di Castletown House, e contiene due monumenti, entrambi commissionati dalla vedova del parlamentare William Conolly per fornire un impiego ai poveri di Celbridge quando il paese era nel pieno della grande carestia irlandese. Anche se pu\u00f2 sembrare che questi monumenti non abbiano un reale proposito, sono stati dedicati alle battaglie del 1500. L'obelisco fu costruito nel 1739 dopo un inverno particolarmente rigido. Progettato da Richard Castle, \u00e8 alto 42 metri ed \u00e8 composto da numerosi archi addobbati con sculture a forma di ananas e di ali. Pu\u00f2 essere visto dal retro di Castletown house.\nCelbridge sar\u00e0 sempre ricordata come la casa di Vanessa, lo sfortunato amore di Dean Swift. Il villaggio ha un profondo background storico, a partire da \"Celbridge Abbey\" passando per Jonathan Swift fino a \"Castletown House\".\nNei primi anni del ventesimo secolo, a Celbridge si instauro' la \"Callender Paper Company\". Questa imprese produceva carta dalla torba.\nEducazione.\nA Celbridge sono presenti cinque scuole di educazione primaria \"primary school\", Primrose Hill (coeducazione, COI), St Brigids (ragazze, RC), Aghards (misto, RC), Scoil na Mainistreach (ragazzi, RC) and North Kildare Educate Together (misto, Multi-D); e due scuole secondarie: (\"St. Wolstan's Community School\" per le ragazze e \"Salesian College Celbridge\" per i ragazzi).\nAttivit\u00e0 sportive e associazioni.\nCelbridge GAA.\nIl \"Celbridge GAA\" club \u00e8 il terzo club in ordine di anzianit\u00e0 della contea di Kildare essendo stato fondato nel luglio 1885, dopo soli otto mesi dalla fondazione del GAA a Thurles.\nScouts.\nEsistono tre diversi gruppi scout attivi a Celbridge. Ogni gruppo \u00e8 formato da Castorini (dai 6 agli 8 anni), Branco (dagli 8 agli 11 anni) e Reparto (dagli 11 ai 18 anni). I gruppi si riuscono una volta alla settimana e sono misti. I gruppi sono Kildare 1\u00b0 (Celbridge 2\u00b0) con base al Mill Community Centre, Kildare 3\u00b0 (Celbridge 1\u00b0) con base al Slip Hall e il Kildare 19\u00b0 con base alla Salesian Boys Secondary School\nCelbridge Amenity Group.\nIl Celbridge Amenity Group sta al momento lavorando congiuntamente al Kildare County Council al fine di pianificare dei miglioramenti nella cittadina, ad esempio la creazione di un nuovo parco giochi per i bambini.\nCelbridge Camera Club.\nIl Celbridge Camera Club \u00e8 stato fondato nel 1985. Si riunisce ogni luned\u00ec sera alle 8.00 da settembre all'inizio di giugno presso il Slip Hall, situato a Celbridge dietro la Church of Ireland di Castletown Gates."}
{"id": "573246", "revid": "1305772", "url": "https://it.wikipedia.org/wiki?curid=573246", "title": "Risk II", "text": "Risk II \u00e8 un videogioco di strategia a turni sviluppato da Deep Red Games e pubblicato da MicroProse nel 2000, sviluppato sia per Windows che per macOS.\n\u00c8 una fedele trasposizione su computer della versione statunitense del gioco da tavolo di guerra RisiKo!, chiamata \"Risk\".\nModalit\u00e0 di gioco.\nLe differenze principali con la versione italiana sono:\nCi sono altre piccole varianti ma sono opzionali, ad esempio si possono aggiungere nuovi territori al tabellone, come la Nuova Zelanda.\nA differenza del gioco da tavolo che ne prevede fino a 6, sono ammessi fino a 8 giocatori per partita.\nIl gioco propone una vasta gamma di modalit\u00e0 e diversi giocatori virtuali programmati con stili di gioco differenti.\nAd esempio, vi \u00e8 la possibilit\u00e0 di creare un campionato e inoltre vi \u00e8 una modalit\u00e0 di gioco chiamata \"same time\" (\"contemporanea\") che permette di effettuare contemporaneamente le mosse di tutti i giocatori, decise precedentemente in segreto. Si pu\u00f2 anche giocare in multiplayer.\nEstetica.\nI nomi degli avversari sono quelli di generali vissuti tra il XVII e il XVIII secolo: Campbell, MacKenzie, Wellington, Bonaparte, Marmont, Barbacena, d'Erlon, Maransin, Solignac, Sherbrooke, Aubert, Spencer, Taupin, Freire, Vauban, e Baird.\nL'aspetto grafico \u00e8 curato e anche sulla presentazione del tabellone ci sono molte opzioni a disposizione: la mappa pu\u00f2 essere zoomata, i territori possono essere colorati in base a diverse caratteristiche (appartenenza, numero di armate, numero di avversari confinanti...). Le battaglie possono essere visualizzate come animazioni ingrandite, mostrando fanti, cavalleria e cannoni di et\u00e0 napoleonica che vengono abbattuti man mano che i dadi rotolano.\nIl tema musicale principale \u00e8 l'Ouverture 1812.\nGioco online.\nOriginariamente il gioco online avveniva tramite l'ausilio di MSN Gaming Zone. Tuttavia dal 31 gennaio 2006 \"Risk II\" non \u00e8 pi\u00f9 supportato. Oggi per giocare online occorre servirsi di servizi online analoghi a MSN Gaming Zone. Per Microsoft Windows \u00e8 possibile utilizzare \"Tunngle\"."}
{"id": "573250", "revid": "1941276", "url": "https://it.wikipedia.org/wiki?curid=573250", "title": "Songs of a Prairie Girl", "text": "Songs of a Prairie Girl \u00e8 un album di Joni Mitchell del 2005."}
{"id": "573251", "revid": "529641", "url": "https://it.wikipedia.org/wiki?curid=573251", "title": ".um", "text": ".um \u00e8 il dominio di primo livello nazionale (ccTLD) assegnato alle Isole minori esterne degli Stati Uniti."}
{"id": "573254", "revid": "125811304", "url": "https://it.wikipedia.org/wiki?curid=573254", "title": "Jacopo Tiepolo", "text": "Biografia.\nOrigini e primi anni.\nSuo padre era Pietro, residente nella parrocchia di San Marcuola, mentre non si conosce il nome della madre. I Tiepolo rappresentavano allora una famiglia di \"populares\", impegnata da circa un secolo nei commerci ma pressoch\u00e9 estranea alla vita politica.\nLa data di nascita viene fissata poco prima del 1170, infatti in un documento del 1190 \u00e8 ricordato come un giovane mercante impegnato lungo la rotta per Costantinopoli; dallo stesso scritto risulta tra i suoi finanziatori Pietro Ziani, futuro doge.\nNel 1196 fece parte dell'equipaggio di una flotta mercantile che si ammutin\u00f2 ad Abido, disattendendo l'ordine di tornare in patria al fine di tutelare i propri interessi economici.\nSi spos\u00f2 una prima volta con un'esponente degli Storlato (forse di nome Maria), un'altra famiglia del ceto mercantile. Da lei ebbe Maria, sposata a un Gradenigo, e tre maschi, Pietro, Giovanni e Lorenzo, che seguiranno le orme del padre in politica; l'ultimo, in particolare, fu eletto doge a sua volta nel 1268.\nCarriera politica.\nJacopo fu il primo della sua famiglia ad intraprendere una rapida e inarrestabile ascesa sociale. La sua carriera inizi\u00f2 nel 1205, quando fece parte dei quaranta elettori che nominarono doge Pietro Ziani. Nel 1207 divenne giudice di Comune, mentre nel 1209 fu nominato duca di Candia (come veniva designato il governatore di Creta).\nL'incarico era tutt'altro che semplice: i nobili dell'isola, acquistata poco tempo prima da Bonifacio I del Monferrato, non intendevano sottomettersi alla Serenissima e si erano ribellati, sostenuti dalle incursioni dei corsari genovesi. Nel 1211 Tiepolo invi\u00f2 invano un esercito sull'isola e alla fine dovette rivolgersi a Marco I Sanudo, un avventuriero veneziano che si era creato un piccolo feudo sulle isole Cicladi. L'intervento del Sanudo fu un successo, ma questi rifiut\u00f2 di lasciare l'isola, sperando di poterla unire ai propri domini. L'occupazione ebbe termine solo nel 1213, dopo una lunga trattativa con il Tiepolo che pot\u00e9 rientrare a Venezia nel 1214.\nNel 1218, forte dell'esperienza maturata a Creta, fu scelto come podest\u00e0 della colonia veneziana di Costantinopoli, allora capitale dell'impero latino d'Oriente. In questa veste, operando con larga autonomia rispetto agli interessi del governo locale, stipul\u00f2 dei trattati commerciali con Teodoro I Lascaris, imperatore di Nicea (agosto 1219), e con Kayqubad I, sultano di Iconio (marzo 1220). \u00c8 interessante notare come, in entrambe le occasioni, il Tiepolo si fosse qualificato come \"despota dell'impero di Romania e dominatore della quarta parte e mezza dello stesso impero\" (quest'ultimo titolo sarebbe spettato al doge), inoltre entrambi gli accordi non ebbero bisogno di essere ratificati dal governo veneziano. Nel periodo di transizione seguito alla morte dell'imperatrice Iolanda di Fiandra, esercit\u00f2 un ruolo di primo piano nella vita pubblica dell'Impero, affiancando il reggente Conone di B\u00e9thune dal quale ottenne garanzie a favore dei veneziani; lo testimonia una lettera inviata al doge nel dicembre 1219, nella quale Tiepolo riporta dettagliatamente gli eventi e l'attivit\u00e0 da lui svolta.\nNel gennaio 1221 si trovava a Roma, dove presenzi\u00f2 alla stesura dell'atto con cui il patriarca latino di Costantinopoli Matteo rinunziava ad estendere la propria giurisdizione sulle istituzioni religiose veneziane situate entro l'impero d'Oriente, lasciandole al patriarca di Grado. Nella seconda met\u00e0 dello stesso anno ricopr\u00ec la carica di podest\u00e0 di Treviso e in questa veste sottoscrisse una pace sfavorevole con Bertoldo d'Aquileia, che aveva invaso il territorio del Comune. Torn\u00f2 successivamente a Roma, infatti all'inizio del 1223 fu in missione presso papa Onorio III perch\u00e9 togliesse alcune sanzioni imposte ai veneziani che vivano nell'Impero d'Oriente. Torn\u00f2 a Costantinopoli nell'autunno dello stesso anno, ancora una volta in qualit\u00e0 di podest\u00e0; nel febbraio del 1224 ottenne dall'imperatore Roberto di Courtenay un privilegio che ribadiva la preminenza economica dei mercanti veneziani, assegnando loro i tributi degli altri occidentali residenti nella capitale.\nNel 1227 fu ancora a Roma in missione e nello stesso anno torn\u00f2 a ricoprire la carica di podest\u00e0 di Treviso, distinguendosi nell'ambito legislativo. Rientrato a Venezia, a dimostrazione della posizione raggiunta, nel 1228 fu eletto membro del Minor Consiglio.\nQuando nel 1229 il doge Pietro Ziani abdic\u00f2, il Tiepolo risultava uno dei favoriti alla carica; ma, sorprendentemente, i quaranta grandi elettori chiamati a nominare il successore si divisero esattamente a met\u00e0 tra lui e Marino Dandolo, figlio del noto doge Enrico. Nonostante la votazione fosse stata ripetuta, il risultato non mut\u00f2 e alla fine si dovette ricorrere alla sorte che il 6 marzo 1229 port\u00f2 Tiepolo sul trono ducale.\nDogato.\nDurante il governo del Tiepolo ebbero luogo una serie di riforme amministrative, volte in particolare ad aprire la politica alle famiglie del ceto mercantile da cui proveniva lo stesso doge. Furono cos\u00ec potenziati i vari consigli cittadini, specialmente il Maggior Consiglio, e fu istituito il Consiglio dei Pregadi, noto in seguito come Senato.\nTra le sue prime azioni vi fu la revisione degli statuti cittadini, con l'emanazione nel 1229 di nuove leggi riguardanti il diritto mercantile e nel 1232 di altre in materia criminale. Nel 1242 fu promulgato un nuovo corpo di statuti civili che raccogliesse in modo organico quanto gi\u00e0 deciso dai governi precedenti.\nPer quanto riguarda l'ambito religioso, apr\u00ec la citt\u00e0 agli Ordini mendicanti, donando a francescani e domenicani terreni di sua propriet\u00e0 perch\u00e9 vi edificassero chiese e conventi: furono cos\u00ec fondate le chiese di Santa Maria Gloriosa dei Frari e dei Santi Giovanni e Paolo. Quest'ultima, secondo una leggenda, fu eretta dopo che il Tiepolo aveva sognato due colombe bianche coronate da una croce d'oro che volavano sopra una magnifica chiesa sorta tra i prati, in un luogo dove in precedenza c'erano solo paludi\nRelativamente ai commerci, il doge prosegu\u00ec la politica del predecessore e diede vita a iniziative volte a favorire e consolidare i traffici marittimi. Si occup\u00f2 in particolare di consolidare la presenza veneziana nei territori acquisiti con la quarta crociata, anche attraverso la difesa militare dell'Impero latino, e di aprire nuove rotte accordandosi con i potentati del Nord Africa e del Levante, ma anche dell'Adriatico orientale e della pianura Padana.\nQuesta politica, tuttavia, contrastava con gli interessi del Sacro Romano Impero e del suo sovrano Federico II di Svevia, il quale, uscito vittorioso dalla crociata indetta da papa Gregorio IX, intendeva intervenire negli equilibri politici dell'Oriente cristiano. Nel 1232 si rec\u00f2 in visita a Venezia e concesse alla citt\u00e0 privilegi sui traffici con il Regno di Sicilia, sperando in cambio di ottenere un'alleanza contro il papa e i Comuni; il doge, tuttavia, lo accolse freddamente e non stipul\u00f2 alcun accordo. Anzi, negli anni seguenti la Serenissima sostenne la Lega Lombarda, promuovendo la nomina di propri cittadini alla carica di podest\u00e0 nelle citt\u00e0 della terraferma veneta e della Lombardia perch\u00e9 vi perseguissero una politica anti-imperiale.\nDopo la battaglia di Cortenuova Venezia fu costretta a intervenire direttamente nel conflitto. Nel 1238 sottoscrisse con la rivale Genova un trattato di reciproca difesa, mentre l'anno successivo le due potenze stipularono un'intesa con papa Gregorio IX per dare vita all'invasione del Regno di Sicilia; se ne fosse uscita vittoriosa, a Venezia sarebbero spettate Barletta e Salpi, porti strategici per i traffici con l'Oriente.\nNonostante l'accordo, gli alleati procedettero ciascuno per proprio conto. Venezia, dopo aver attaccato Ravenna, nel 1240 occup\u00f2 Ferrara. Sul fronte della Terrasanta, contribu\u00ec attivamente al crollo del regime di Federico II. Nel 1242 riconquist\u00f2 Pola che si era sollevata.\nDopo questi eventi, il Tiepolo, che era rimasto vedovo, si rispos\u00f2 con Valdrada, figlia Tancredi di Sicilia, uno degli ultimi sovrani della dinastia d'Altavilla, e circolarono voci su sue presunte ambizioni al trono.\nQueste dicerie, aggiunte ai gravi costi della guerra, portarono alla formazione di una forte opposizione interna. Nel 1245, come riporta il contemporaneo Martino da Canal, i rappresentanti veneziani di ritorno dal concilio di Lione (dove si era decisa la deposizione di Federico II), Marino Morosini, Ranieri Zeno e Giovanni Canal, furono catturati da Amedeo IV di Savoia, alleato dell'imperatore. Essi furono liberati su intercessione di quest'ultimo, con cui si scusarono, e sconfessarono la politica del doge asserendo di non aver mai avuto intenzione di deporlo. Il sovrano, dopo averli redarguiti, si dichiar\u00f2 disponibile alla pace con Venezia per trarne reciproco vantaggio.\nDopo questo episodio e per tutta la durata del dogato del Tiepolo, Venezia non intraprese altre iniziative contro Federico. \nNel maggio del 1249 il doge, ormai in et\u00e0 avanzata, segu\u00ec l'esempio del proprio predecessore e si dimise, morendo il 19 luglio successivo. Fu sepolto nella basilica dei Santi Giovanni e Paolo, in un'arca ancora esistente."}
{"id": "573255", "revid": "529641", "url": "https://it.wikipedia.org/wiki?curid=573255", "title": ".vc", "text": ".vc \u00e8 il dominio di primo livello nazionale (ccTLD) assegnato a Saint Vincent e Grenadine."}
{"id": "573264", "revid": "767487", "url": "https://it.wikipedia.org/wiki?curid=573264", "title": "The Complete Geffen Recordings", "text": "The Complete Geffen Recordings \u00e8 un box-set contenente tutti i quattro album pubblicati da Joni Mitchell per la Geffen. Si tratta per la maggior parte degli album pubblicati nel corso degli anni ottanta e primissimi anni novanta."}
{"id": "573265", "revid": "1186766", "url": "https://it.wikipedia.org/wiki?curid=573265", "title": "Saint-Beno\u00eet (Riunione)", "text": "Saint-Beno\u00eet \u00e8 un comune francese di 34.907 abitanti situato nel dipartimento d'oltre mare di R\u00e9union.\nAmministrazione.\nGemellaggi.\nSaint-Beno\u00eet \u00e8 gemellata con:"}
{"id": "573267", "revid": "713168", "url": "https://it.wikipedia.org/wiki?curid=573267", "title": "Andrea Doria (disambigua)", "text": ""}
{"id": "573268", "revid": "38120", "url": "https://it.wikipedia.org/wiki?curid=573268", "title": "Andrea D'oria", "text": ""}
{"id": "573276", "revid": "767487", "url": "https://it.wikipedia.org/wiki?curid=573276", "title": "Both Sides Now", "text": "Both Sides Now \u00e8 un album della cantautrice statunitense Joni Mitchell, pubblicato nel 2000 dalla Reprise Records.\nIl disco.\nIl disco \u00e8 un concept album che traccia il progresso delle relazioni moderne attraverso l'interpretazione orchestrale della Mitchell di alcune classiche canzoni jazz. Nell'album trovano posto anche due composizioni originali della Mitchell: \"Both Sides Now\" e \"A Case of You\". Gli arrangiamenti e la conduzione dell'orchestra sono di Vince Mendoza.\nUn'edizione speciale dell'album precedette la messa in vendita della versione regolare dell'album. L'edizione speciale fu infatti pubblicata l'8 febbraio 2000, mentre la versione regolare il 21 marzo dello stesso anno. L'edizione speciale consisteva in una scatola contenente del cioccolato realizzata per l'occasione del giorno di san Valentino. La confezione includeva anche alcune litografie di disegni originali della Mitchell. Molte di queste copie vennero restituite ai venditori, dato che la confezione del CD non era stabile e molti supporti risultarono graffiati. Venne quindi pubblicata la versione regolare del disco nella classica confezione dei CD. Il disco \u00e8 stato pubblicato anche in versione DVD audio.\n\"Both Sides Now\" venne utilizzato come elemento della trama di una delle storie del film del 2003 \"Love Actually - L'amore davvero\". Il pezzo \"Both Sides Now\" fa parte della colonna sonora del film."}
{"id": "573277", "revid": "1374756", "url": "https://it.wikipedia.org/wiki?curid=573277", "title": "Travelogue (Joni Mitchell)", "text": "Travelogue \u00e8 un doppio CD di Joni Mitchell, pubblicato dall'etichetta discografica Nonesuch Records nel novembre del 2002.\nProdotto da Joni Mitchell e da Larry Klein, quest'ultimo ne ha curato la direzione artistica; gli arrangiamenti e la direzione musicale sono di Vince Mendoza.\nAll'album partecipano prestigiosi musicisti quali Wayne Shorter, Kenny Wheeler, Herbie Hancock, Billy Preston e Larry Klein, oltre a un'imponente formazione orchestrale.\nSi pu\u00f2 considerare un album sulla falsariga del precedente Both Sides Now, essendo una riproposta con accompagnamento orchestrale di canzoni della lunga carriera della cantautrice.\nTracce.\nTutti i brani sono stati composti da Joni Mitchell, eccetto dove indicato\nMusicisti.\nNote aggiuntive"}
{"id": "573278", "revid": "610351", "url": "https://it.wikipedia.org/wiki?curid=573278", "title": ".vi", "text": ".vi \u00e8 il dominio di primo livello nazionale (ccTLD) assegnato alle Isole Vergini americane."}
{"id": "573281", "revid": "287204", "url": "https://it.wikipedia.org/wiki?curid=573281", "title": "Deutscher Alpenverein", "text": "Il Deutscher Alpenverein (DAV) \u00e8 il club alpino tedesco, associazione con sede a Monaco di Baviera fondata nel 1869.\nCon i suoi circa 730.000 iscritti, il DAV \u00e8 la pi\u00f9 grande associazione di alpinisti del mondo, e l'ottava associazione sportiva tedesca per importanza.\nStoria.\nIl DAV venne fondato nel 1869 da ex membri dell'associazione alpina austriaca, i quali intendevano favorire la scoperta delle Alpi non solo con iniziative culturali e accademiche, ma anche mediante la costruzione di rifugi e nuove vie. \nNel 1873 il club alpino tedesco si un\u00ec a quello austriaco, dando vita al Deutscher und \u00d6sterreichischer Alpenverein (Du\u00d6AV) (Club alpino austro-tedesco).\nNel 1938, sciolto il Du\u00d6AV, il DAV fu inquadrato, come \"sezione alpinismo\", nella \"federazione nazionalsocialista per l'educazione fisica\", sciolta dopo la fine della seconda guerra mondiale.\nSino al 1952, anno di rifondazione del DAV, il patrimonio e gli immobili (rifugi) del club alpino tedesco furono amministrati fiduciariamente dal Oesterreichischer Alpenverein, il club alpino austriaco, ricostituito nel 1945.\nNel 1992 il DAV entr\u00f2 a far parte del Deutscher Sportbund, la federazione sportiva tedesca.\nDal maggio del 2006, a seguito della fusione tra il Deutscher Sportbund e il Comitato Olimpico nazionale tedesco (Nationales Olympisches Komitee), il DAV fa parte del Deutscher Olympischer Sportbund (Federazione sportiva olimpica tedesca). \nNell'ambito di tale organizzazione, il DAV \u00e8 responsabile dei settori arrampicata sportiva, escursionismo, alpinismo, arrampicata su ghiaccio e sci alpinismo.\nOrganizzazione.\nIl DAV si compone di circa 355 sezioni, costituite da associazioni autonome rispetto al club. \nMolte sezioni dispongono di propri uffici e strutture, ed organizzano programmi di intrattenimento e formazione.\nNelle citt\u00e0 pi\u00f9 grandi opera spesso pi\u00f9 di una sezione.\nPer divenire membro del DAV, il singolo alpinista deve necessariamente aderire ad una di queste associazioni. Gli organi del DAV sono l'Assemblea generale (Hauptversammlung), il Comitato Direttivo (Pr\u00e4sidium) e il Consiglio (Verbandsrat).\nIl DAV ha inoltre una organizzazione giovanile, la \"Jugend des Deutschen Alpenvereins\" (JDAV) (Giovent\u00f9 del club alpino tedesco).\nAttivit\u00e0.\nNel primo periodo, il DAV si prefiggeva essenzialmente di promuovere lo scambio di esperienze e di rendere accessibili le Alpi per mezzo di sentieri e strutture ricettive. Ad oggi, l'associazione gestisce 327 rifugi, che sono di propriet\u00e0 delle singole sezioni, ma sono aperti a tutti gli alpinisti. Molte sezioni gestiscono inoltre strutture ricettive non aperte al pubblico, cui possono accedere solo i soci della sezione.\nIl DAV opera inoltre come soggetto economico, ed in questa veste noleggia agli alpinisti materiale tecnico, fornisce servizi assicurativi, realizza e vende guide e carte turistiche e naturalistiche. Negli anni ottanta e novanta \u00e8 stato dato maggior rilievo al tema della protezione dell'ambiente, assunto come obiettivo centrale del club nel programma di principio del 1994.\nDa quel momento non sono pi\u00f9 stati realizzati nuovi sentieri e rifugi, e il DAV si \u00e8 limitato alla conservazione delle infrastrutture esistenti. Oggi il DAV \u00e8 riconosciuto dalla legge tedesca quale associazione per la protezione della natura (Naturschutzverband). Da qualche anno, infine, il DAV opera, per mezzo della sua controllata \"DAV Summit Club\", quale organizzatore e rivenditore di servizi turistici incentrati sulla montagna (tour e spedizioni)."}
{"id": "573283", "revid": "1543377", "url": "https://it.wikipedia.org/wiki?curid=573283", "title": ".vu", "text": ".vu \u00e8 il dominio di primo livello nazionale (ccTLD) assegnato a Vanuatu."}
{"id": "573286", "revid": "599013", "url": "https://it.wikipedia.org/wiki?curid=573286", "title": "Dav", "text": ""}
{"id": "573287", "revid": "529641", "url": "https://it.wikipedia.org/wiki?curid=573287", "title": ".wf", "text": ".wf \u00e8 il dominio di primo livello nazionale (ccTLD) assegnato a Wallis e Futuna."}
{"id": "573291", "revid": "44627", "url": "https://it.wikipedia.org/wiki?curid=573291", "title": "Staring at the Sea - The Singles", "text": ""}
{"id": "573293", "revid": "1414688", "url": "https://it.wikipedia.org/wiki?curid=573293", "title": ".yt", "text": ".yt \u00e8 il dominio di primo livello nazionale (ccTLD) assegnato a Mayotte. Le registrazioni, che erano state sospese, sono nuovamente possibili dal dicembre 2011."}
{"id": "573300", "revid": "33689", "url": "https://it.wikipedia.org/wiki?curid=573300", "title": "Universo di Diablo", "text": "L'Universo di \"Diablo\" \u00e8 un'ambientazione fantasy creata dalla Blizzard Entertainment attraverso i videogiochi di \"Diablo\", \"Diablo II\" e \"Diablo III\" e i romanzi e fumetti ispirati a tale serie.\nGeografia.\nLa saga di Diablo \u00e8 ambientata nel mondo di Sanctuarium. Sanctuarium \u00e8 un mondo spaventoso, pericoloso ed ostile. Le popolazioni sono poche e le zone civilizzate ancora meno. Tutto questo a causa delle mostruosit\u00e0 sparse per tutto il pianeta, che aggrediscono i pochi viaggiatori che hanno il coraggio di uscire dalle proprie citt\u00e0, e che rendono impossibile la vita a quelli che vogliono rimanere nelle loro abitazioni.\nI primi umani ad abitare questo mondo (chiamati Nefilim) erano i potentissimi figli mezzosangue di angeli e demoni che si erano ritirati da una guerra millenaria, dopo una lotta coi i propri semi-divini genitori, i Nefilim divennero gli unici dominatori del mondo, perdendo in seguito tutta la propria forza fino a diventare semplici esseri umani.\nMillenni dopo potenti maghi alla ricerca di conoscenza evocarono nel mondo di Sanctuary dei demoni, iniziando cos\u00ec la corruzione del mondo. Mentre la situazione precipitava, in un mondo sconvolto da guerre tra maghi, gli angeli di Tyrael scoprirono questo mondo e videro i demoni degli inferi crogiolarsi nei loro riti abominevoli. Decisero cos\u00ec di scacciarli innescando la terribile Guerra del Peccato che li vide vincitori. Tuttavia, qualche decennio dopo, ci fu la cacciata dei Primi Maligni dall'inferno da parte dei demoni minori. Il loro ritorno riport\u00f2 l'orrore e la rovina su Sanctuarium e sulle sue terre, tanto che le specie create dagli angeli del paradiso si trasformarono in abomini mangiatori di uomini.\nAttualmente, ci sono sei regni, che possano chiamarsi tali, sparsi su Sanctuarium, e sono:\nReami Occidentali.\nI reami Occidentali sono la zona pi\u00f9 civilizzata di Sanctuarium. \u00c8 divisa in tre zone: \"Entsteig\", \"Khanduras\" e \"Marca Occidentale\".\nI tre reami sono caratterizzati da sterminate pianure erbose interrotte da colli rocciosi e ricche foreste. il clima, seppur reso freddo e piovoso dal Golfo della Marca Occidentale, mantiene comunque un carattere mite e non troppo umido.\nL'economia dei pochi paesi sparsi tra queste zone \u00e8 basata sulla raccolta della legna e sulla caccia, arti che hanno favorito la crescita della \"Sorellanza dell'occhio invisibile\" e (in minima parte), della \"Sorellanza dell'Occhio di Falco\".\nTali ordini trovarono sede nelle Entsteig, dove un tempo si ergeva La cittadella delle Ranger, ora ridotta ad un semplice accampamento.\nPi\u00f9 a sud, nelle \"Khanduras\", si innalza la citt\u00e0 di \"Tristram\", un paese commerciale di viaggiatori, viandanti, mercanti, mercenari e pazzi. \u00c8 una citt\u00e0 immersa nella criminalit\u00e0 pi\u00f9 crudele dove si possono trovare i peggiori banditi di tutti i tre reami. E a poca distanza c'\u00e8 \"Il Monastero\", luogo antichissimo dal passato triste e oscuro.\nInfine procedendo ad ovest, ci sono le \"Marche Occidentali\", la zona pi\u00f9 ricca e popolata dei tre reami. Vi sono due citt\u00e0: \"Duncraig\" e \"Kingsport\", che per quello che si sa, sembrano essere dei veri gioielli della civilt\u00e0.\nAranoch.\nAranoch \u00e8 un immenso deserto che pu\u00f2 essere raggiunto dalle carovane dei Reami Occidentali, attraverso un passaggio nella catena montuosa di Tamoe. Qui l'ambiente possiede uno dei climi peggiori al mondo e infatti sono poche le popolazioni che sono riuscite a innalzare qualcosa di pi\u00f9 di un mero accampamento. L'unica citt\u00e0 che \u00e8 riuscita a prosperare \u00e8 Lut Gholein, una citt\u00e0 portuale abitata da componenti di varie popolazioni, che si affaccia sui Mari Gemelli.\nIl motivo di tale prosperit\u00e0 sta nella sua posizione, che facilita gli scambi tra le carovane dell'ovest e i navigatori dall'est.\nTempo fa, nei luoghi centrali di Aranoch, c'era un'immensa e bellissima citt\u00e0 che si estendeva per miglia. Tuttavia, al di sotto di essa, vi era una citt\u00e0 di creature maligne, note come Vipere Artigliate, rimaste in quei sotterranei sin dai giorni in cui gli angeli erano sconosciuti. \nUn giorno quelle creature causarono una prolungata eclissi di sole per portare oscurit\u00e0 nella cittadella e per facilitare il loro attacco. Oggi rimangono solo alcune rovine, e quello che era il centro della citt\u00e0 oggi \u00e8 noto come la zona della Citt\u00e0 Perduta.\nKejhistan.\nNella parte orientale dei mari gemelli, vi sono le sterminate foreste pluviali del Kejhistan. Questo luogo era il paradiso: giungle lussureggianti, cibo abbondante e una pace senza eguali. \nRecentemente, ha assunto un clima caldo umido portato da precipitazioni che raggiungevano i tremila millimetri annui. \nCon queste medie, le giungle del Kejhistan possiedono pi\u00f9 corsi d'acqua di tutti gli altri regni e vantano di avere anche il fiume pi\u00f9 lungo di tutto il pianeta: Argentek.\nUna delle principali caratteristiche di questa regione \u00e8 la convergenza delle energie geomantiche di Sanctuarium verso la zona centrale della giungla, cosa che ha attirato i maggiori esperti di stregoneria, al fine di accrescere la propria conoscenza sulle forze naturali e sul loro uso.\nQui nacquero i tre clan magici pi\u00f9 potenti di Sanctuarium: i Vizjerei, gli Ennead e gli Ammuit. La loro storia \u00e8 correlata di continue guerre tra le varie fazioni; guerre che portarono il Kejhistan ad essere uno dei regni meno popolati del mondo. La capitale del Kejhistan \u00e8 Kurast, grande citt\u00e0 di pietra, dal passato epico e nobile, assediata dalle forze del Caos. L'unica parte rimasta abitata (e abitabile) \u00e8 il porto di Kurast, protetto da uno scudo magico sacro. Questo quartiere \u00e8 piccolo e malsano, abitato da gente strana e misteriosa. Il porto \u00e8 affacciato sui Mari Gemelli ed \u00e8 in contatto con Lut Gholein.\nVi sono altri accampamenti abitati, poco lontano dal porto di Kurast, ma non si sa pi\u00f9 nulla da tempo. Essi sono Ureh e Viz-jun.\nPi\u00f9 a sud vi sono le antiche cittadelle ecclesiastiche appartenute ai Vizjerei, un tempo nobili e saggi, ma i cui cuori ormai sono intrisi dell'odio del demone Mephisto. La loro capitale era Travincal, al cui centro c'era la Cattedrale Inarius, molto vicina al Mare della Luce e procedendo sempre verso sud, c'\u00e8 Il tempio di Mephisto di cui nessuno sa pi\u00f9 nulla.\nArcipelago delle Amazzoni.\nTra la fine dei mari gemelli e l'inizio del grande oceano, sorgono le isole delle Amazzoni. Queste isole dal clima tropicale sono famose per le loro meravigliose citt\u00e0 sul mare che danno ospitalit\u00e0 ad un popolo matriarcale e navigatore.\nLe Amazzoni si distinguono dal resto di Sanctuarium per religione, usi e costumi, completamente diversi da quelli degli altri popoli. Tra i pregi di questo popolo c'\u00e8 da ricordare la loro maestria nel commercio e nel combattimento, per cui sono temute da molti. I nomi delle isole in cui vivono sono Phillos, Skovos e Lycander. La capitale del loro regno \u00e8 Karcheus.\nI monti dei Barbari.\nIl territorio del popolo dei Barbari si estende a nord delle Entsteig e di Aranoch e dal golfo di Westmarch fino ai Mari Ghiacciati. Questo enorme regno vanta delle catene montuose fra le pi\u00f9 maestose ed imponenti, e dei climi fra i pi\u00f9 rigidi che si possano immaginare. Il monte pi\u00f9 alto \u00e8 Arreat, che secondo una leggenda nasconde al suo interno la possente Pietra del Mondo sorvegliata dagli antichi. Sempre secondo la leggenda, i figli di Bul-Kathos (ovvero i Barbari), sarebbero stati incaricati dal mitico Arcangelo Tyrael di proteggere il monte Arreat da qualsiasi creatura maligna che avesse tentato di scalarla.\nE fu cos\u00ec che nacque la citt\u00e0 fortezza di Harrogath, patria di tutti i Barbari che vogliono servire fedelmente la luce e ogni oppositore delle forze del Male.\nScosglen.\nDi questo regno non si hanno informazioni certe. Si sa solo che si trova ad est del Mare Ghiacciato ed a nord del Kejhistan.\nInferi.\n\u00c8 il luogo extra dimensionale da cui provengono i Grandi Demoni e le loro legioni. L'unico baluardo delle forze del bene \u00e8 La Fortezza del Pandemonio. Al di fuori di essa c'\u00e8 un grande deserto di cenere e la terribile Citt\u00e0 dei Dannati. Nelle zone sotterranee c'\u00e8 il Santuario del Caos, luogo di massima malvagit\u00e0, dove nacquero i Primi Maligni.\nStoria.\nLe guerre del Peccato.\nIn principio, prima dell'avvento della razza umana, era in atto una guerra tra le forze della Luce, capitanate dall'Arcangelo Tyrael, e le forze delle Tenebre. I secondi avevano a comando delle loro schiere i sette Grandi Demoni, ovvero i tre Primi Maligni (Baal, signore della distruzione, Mephisto, signore dell'odio e Diablo, signore del terrore), e i quattro Demoni Minori (Duriel, signore del dolore, Andariel, signora dell'angoscia, Belial, signore della menzogna e Azmodan, signore del peccato). I quattro Demoni Minori avevano il ruolo di comprimari, mentre i tre Primi Maligni impartivano i comandi e sferravano gli attacchi pi\u00f9 dolorosi alle forze della luce. La guerra procedeva da molto tempo ormai, e nessuna delle due fazioni sembrava in grado di prevalere sull'altra. I quattro Demoni Minori, stanchi di questa situazione di stallo, si ribellarono ai tre Primi Maligni, e dopo una lunga battaglia riuscirono a esiliarli nel mondo di Sanctuarium.\nLa loro semplice presenza su Sanctuarium fu devastante: la fauna divenne sempre pi\u00f9 violenta fino a modificarsi assumendo tratti orrendi e le piante dai frutti commestibili o almeno non velenose stavano scomparendo. Distruggere i Primi Maligni era praticamente impossibile e occorreva che la loro forza fisica e spirituale venisse prosciugata nel tempo prima che un qualche valoroso venisse a sconfiggerli. A questo pens\u00f2 l'angelo Izual che forgi\u00f2, con il Metallo Celeste della sua spada, le Pietre dell'Anima. Sotto la benedizione di Tyrael nacque l'ordine dei maghi Horadrim, che giurarono di imprigionare i primi maligni nelle Pietre dell'Anima.\nL'ordine degli Horadrim contro i Primi Maligni.\nL'antico ordine degli Horadrim fu fondato dai pi\u00f9 potenti maghi dell'epoca con lo scopo di sconfiggere i tre Primi Maligni e fu supportato da un angelo, Tyrael che consegn\u00f2 ai maghi il modo per contenere i tre demoni, le pietre dell'anima.\nLa caccia ai Primi Maligni port\u00f2 come primo prigioniero il pi\u00f9 saggio e pi\u00f9 potente dei tre: Mephisto. La pietra dell'anima contenente il suo spirito venne portata nella cattedrale della Luce per essere tenuto sotto controllo dai sacerdoti di quella religione. Tuttavia, col tempo, il demone riusc\u00ec a corrompere la pietra e ad intaccare le menti dei suoi carcerieri fino a schiavizzarle.\nIl secondo fu Baal che venne trovato dagli Horadrim tra i deserti di Aranoch. Le legioni di Tal Rasha combatterono contro il demone e riuscirono ad imprigionarlo nella Pietra dell'Anima che per\u00f2, durante lo scontro, si era scheggiata, perdendo cos\u00ec la sua integrit\u00e0 e parte dei suoi poteri. Tal Rasha, non vedendo altre soluzioni, per non lasciar fuggire il demone ordin\u00f2 ai suoi seguaci di mummificare il suo corpo e di incastonare la pietra nel suo petto; Tal Rasha avrebbe dovuto combattere per sempre con lo spirito di Baal. Il suo corpo fu condotto in una cripta a poca distanza dalla Citt\u00e0 perduta, dove venne legato ad una colonna con delle catene magiche e la tomba fu sigillata con degli incantesimi runici.\nL'ultimo dei tre: Diablo fu catturato dopo una lunga ricerca nelle terre di Khanduras da Jerek Cain che lo combatt\u00e9 a lungo prima di riuscire ad intrappolarlo nella Pietra dell'Anima. La pietra fu poi nascosta nei sotterranei di un antichissimo monastero vicino Tristram, perch\u00e9 vi fosse custodita.\nI brevi anni della pace.\nPassarono moltissimi anni di pace, ma nel frattempo, in mancanza di un nemico comune, fra gli Horadrim iniziarono a crescere dissensi e le divisioni interne presero il sopravvento. Cos\u00ec l'ordine degli Horadrim, il pi\u00f9 potente ordine di maghi mai esistito, decadde miseramente.\nIl risveglio del Terrore.\nLa forza di Diablo si espanse rapidamente e il signore del Terrore estese il suo potere all'infuori della pietra e riusc\u00ec a corrompere l'anima di Lazarus, arcivescovo di Khanduras, che divenne il suo principale servitore. Con lo scopo di trovare un corpo in cui Diablo potesse rivivere, Diablo cerc\u00f2 di impossessarsi di Re Leoric, che si dimostr\u00f2 per\u00f2 troppo puro per lui. Lo sforzo di resistere a Diablo condusse per\u00f2 il nobile re alla pazzia.\nDiablo tuttavia riusc\u00ec a trovare un valido sostituto nel principe Albrecht. Una volta catturato il giovane, Lazarus conficc\u00f2 nella sua fronte la Pietra dell'Anima di Diablo, facendo divenire quel corpo l'incarnazione fisica del demone.\nDiablo cre\u00f2 quindi una potente legione di demoni. Dal monastero giungevano urla e rumori spaventosi; la gente di Tristram non osava neanche avvicinarsi all'edificio ed aveva paura al solo sentir parlare di quel maledetto luogo.\nIn seguito a questi accadimenti, per\u00f2, eroici cavalieri giunsero per cercare di sradicare il terribile male che qui si era insediato. Molti perirono nell'impresa ma uno solo, un valoroso guerriero, alla fine riusc\u00ec a sconfiggerlo.\nLa vendetta del signore dei demoni.\nL'eroe estrasse la Pietra dell'Anima dalla fronte di Diablo, liberando cos\u00ec Albrecht dalla presa del demone. Per impedirgli di risorgere nuovamente, l'eroe conficc\u00f2 la Pietra nella propria fronte nella speranza di riuscire a dominarlo e tenerlo imprigionato. Per\u00f2, l'eroe era destinato a soccombere di fronte ad un potere tanto esteso; tuttavia Diablo avrebbe impiegato molto tempo prima di impossessarsi completamente dell'anima del suo nemico. Durante questo tempo, il Maligno progett\u00f2 il suo ritorno. Diablo comprese che aveva bisogno di riunirsi con i suoi fratelli: Mephisto, il signore dell'odio e Baal, il signore della distruzione.\nUna notte, mentre si trovava ancora a Tristram, riusc\u00ec finalmente ad ottenere il pieno possesso sul corpo del suo avversario ed espanse i suoi poteri ben oltre il confine del suo corpo. Questa vittoria provoc\u00f2 la distruzione della citt\u00e0 e di ogni altro impedimento da parte dell'eroe sulla volont\u00e0 del Signore del Terrore di andare alla ricerca dei Primi Maligni. Da questo momento, l'eroe smarr\u00ec definitivamente la sua identit\u00e0, e fu conosciuto come l'oscuro viandante.\nLa liberazione dei Maligni.\nDurante il suo peregrinare verso est, Diablo riusc\u00ec ad attirare l'attenzione di un uomo: Marius. La mente di quest'ultimo era notevolmente disturbata dagli orrori a cui aveva assistito a Tristram; si trattava di una mente inquieta, malata, e quindi facilmente manipolabile. Dopo aver assistito ai poteri distruttivi del Maligno, dovuti ad una momentanea perdita di controllo, l'uomo segu\u00ec il maligno senza sapere il perch\u00e9; pi\u00f9 tardi avrebbe descritto quei momenti come se si trattasse di un sogno, non sapendo che la causa era il potere di Diablo.\nIntanto la notizia della distruzione di Tristram dilag\u00f2 per tutta Entsteig e port\u00f2 alcuni a supporre che Diablo fosse ancora vivo (dato che nessuno ha visto la sua distruzione). Questo port\u00f2 alcuni coraggiosi avventurieri a cercare risposte nelle Khanduras dove fu trovato l'unico sopravvissuto alla distruzione di Tristram: Deckard Cain.\nIntanto Diablo, ormai libero e vincente sull'anima dell'eroe, s'incammin\u00f2 assieme al suo compagno verso Lut Gholein, una citt\u00e0 portuale di Aranoch, da cui incominci\u00f2 delle ricerche riguardo a Baal suo fratello. Qui venne a sapere della battaglia tra Baal e Tal Rasha e di come quest'ultimo si sacrific\u00f2 dopo la rottura della pietra. Si diresse verso la tomba di Tal Rasha, finch\u00e9 non incontr\u00f2 Tyrael che gli blocc\u00f2 il passo. L'Arcangelo ed il Primo Maligno combatterono a lungo ma la presenza di Marius stava per rivelare il suo significato. Baal attir\u00f2 su di s\u00e9 l'ometto gridando aiuto e facendogli credere di essere un prigioniero indifeso di una pietra demoniaca. Marius, che non sapeva nulla riguardo a Baal, sfil\u00f2 la Pietra dell'Anima dal petto di Tal Rasha e il Signore della Distruzione risorse. Marius si rese conto dell'errore e Tyrael gli ordin\u00f2 di portare quella pietra negli inferi e di distruggerla presso la Fornace Infernale.\nMarius fu costretto a fuggire lasciando L'arcangelo a fronteggiare i due Primi Maligni, senza possibilit\u00e0 di vittoria. Marius torn\u00f2 a Lut Gholein e prese la prima nave per il Kehjistan. Raggiunse il porto di Kurast il giorno dopo parl\u00f2 con Ormus per sapere come raggiungere gli inferi. Dopo molti giorni arriv\u00f2 infine alla Cattedrale Inarius, ormai popolata dai servi di Mephisto.\nRaggiunta la Prigione dell'Odio scopr\u00ec che i Primi Maligni si erano finalmente ricongiunti. Mephisto, che era riuscito ad impossessarsi del corpo del pi\u00f9 elevato sacerdote Zakarum, us\u00f2 il suo sapere per sfruttare gli spiriti dei tre Primi Maligni e creare un nuovo portale per gli inferi.\nIl nuovo Portale per gli inferi.\nCon la riconciliazione dei tre, il portale si riattiv\u00f2 e il potere di Diablo esplose ferocemente, facendogli assumere le sue antiche sembianze mostruose. Marius, di fronte a quello spettacolo, perse tutto il suo coraggio e non ebbe la forza di attraversare il portale. Attanagliato dal terrore fugg\u00ec lontano.\nCon il Portale riattivato, la vittoria dei Tre era ormai alle porte. Diablo varc\u00f2 il portale, giungendo negli Inferi, ove avrebbe reclutato orde di demoni per conquistare il mondo di Sanctuarium. Mephisto rimase nella sua prigione, di guardia al portale, mentre Baal si conged\u00f2 dai fratelli per dare la caccia a Marius, e alla pietra di cui questi era il portatore.\nNel tentativo di ricongiungersi con i suoi fratelli, grandi erano state le atrocit\u00e0 commesse da Diablo, e gli echi di tali malefatte erano giunti fino ai quattro angoli del mondo, facendo accorrere valorosi eroi, desiderosi di fermare i Primi Maligni. Uno fra questi aveva sentito del tragico destino della citt\u00e0 di Tristram, e ivi si era diretto. Giunto nell'accampamento delle Ranger, aveva dato un aiuto decisivo nella lotta per la riconquista del Monastero, ove aveva sconfitto Andariel, la Signora dell'Angoscia.\nLanciatosi all'inseguimento di Diablo nel deserto di Aranoch, l'eroe era infine giunto alla Tomba di Tal Rasha, ove aveva sconfitto Duriel, e liberato l'Arcangelo Tyrael. Rammaricato dal non essere riuscito ad impedire il ricongiungimento di Diablo e Baal, era ritornato a Lut Gholein, e si era imbarcato sulla prima nave diretta ai Reami Orientali.\nGiunto finalmente a Kurast, l'eroe si mise subito sulle tracce di Diablo e Baal, aiutando nel contempo la popolazione locale, contro le orde dei seguaci di Zakarum, ormai asserviti al volere di Mephisto. Giunse a Travincal, e qui sconfisse il malvagio Concilio, penetr\u00f2 nella prigione di Mephisto, e ivi si confront\u00f2 con il Signore dell'Odio. Dallo scontro l'eroe usc\u00ec vittorioso, e l'influenza di Mephisto su Kurast scomparve. Ma la battaglia era lungi dall'essere conclusa.\nUcciso Mephisto, l'eroe varc\u00f2 il portale, deciso a fermare Diablo, il Signore del Terrore. L'eroe giunse alla Fortezza del Pandemonio, l'ultimo baluardo delle forze celesti, contro le orde demoniache degli Inferi fiammeggianti. Qui l'eroe, consigliato dall'Arcangelo Tyrael, e dall'inseparabile Deckard Cain, si addentr\u00f2 fino nel cuore della Citt\u00e0 dei Dannati, ove si confront\u00f2 con Izual. Quando l'anima corrotta dell'Angelo Caduto lasci\u00f2 il corpo ormai esanime, Izual rivel\u00f2 all'eroe del suo tradimento, e di come fosse stato lui, sotto agonizzanti torture, a rivelare ai tre Primi Maligni il sistema per corrompere le Pietre dell'Anima ed estendere la loro influenza al di fuori di esse.\nL'eroe discese negli Inferi, ove dopo una tremenda battaglia conquist\u00f2 il Santuario Arcano di Diablo e sconfisse il Signore del Terrore, liberando per sempre il mondo dal flagello di Diablo.\nNel frattempo Baal si presenta sotto mentite spoglie ad un Marius reso ormai folle dalla Pietra dell'Anima. Facendogli credere di essere l'Arcangelo Tyrael si fa consegnare la Pietra stessa prima di uccidere Marius ed allontanarsi col potente oggetto.\nSconfitti Mephisto e Diablo, l'eroe torn\u00f2 alla Fortezza Del Pandemonio, da cui partir\u00e0 per raggiungere, grazie a Tyreal, Harrogath, patria dei Barbari, per dirigersi verso il monte Arreat. Dopo averlo raggiunto e aver, nel frattempo, aiutato i Barbari contro le truppe demoniache di Baal, penetr\u00f2 all'interno della montagna sacra, dove affront\u00f2 e sconfisse il Signore Della Distruzione. Ucciso il nemico, si present\u00f2 l'Arcangelo Tyreal, che comunic\u00f2 all'eroe la necessit\u00e0, per salvare il mondo, di distruggere la Pietra Del Mondo che Baal stesso era riuscito a corrompere grazie alla Pietra dell'Anima, ma prima di fare ci\u00f2 si congratul\u00f2 con l'eroe per l'impresa compiuta.\nIspirazione.\nLa storia di Diablo \u00e8 ispirata in parte da vari scritti in prosa ed in versi di Vincent Metzen. I programmatori hanno citato nel manuale di Diablo II, due pezzi scritti dall'autore:"}
{"id": "573302", "revid": "124527848", "url": "https://it.wikipedia.org/wiki?curid=573302", "title": "\u00c9cole nationale d'administration", "text": "L'\u00c9cole nationale d'administration (Scuola nazionale di amministrazione, ENA) ha sede a Strasburgo, ed \u00e8 responsabile per la formazione dell'alta funzione pubblica francese.\nStoria.\nFondazione.\nL'\"\u00c9cole nationale d'administration\" (ENA) \u00e8 stata istituita il 9 ottobre 1945 dal Governo provvisorio della Repubblica Francese, allora presieduto dal generale de Gaulle, per garantire la formazione di una nuova classe dirigente per la neonata repubblica in seguito alla sconfitta del regime collaborazionista di Vichy. La decisione era stata preparata da una commissione di riforma della pubblica amministrazione, guidata da Maurice Thorez, vicepresidente del consiglio e segretario del Partito Comunista Francese. Protagonista della sua creazione fu il ministro Michel Debr\u00e9, \"ma\u00eetre des requ\u00eates\" al Consiglio di Stato, ne fu l'animatore della fondazione della scuola e ne fu provvisoriamente il direttore.\nL'obiettivo era di creare una classe amministrativa unitaria tramite un concorso unico, affermando quindi il principio meritocratico contro quello clientelare e/o di cooptazione.\nIl periodo parigino.\nLa scuola si stabil\u00ec inizialmente nell'H\u00f4tel de La Meilleraye, al 56 di rue des Saints-P\u00e8res, a Parigi nel quartiere parigino di Saint-Germain-des-Pr\u00e9s. L'edificio fu subito giudicato troppo piccolo dal nuovo direttore della scuola, che cerc\u00f2 velocemente una nuova sistemazione. Chiese allora l'assegnazione della Grande \u00c9curie del Castello di Versailles, che gli fu concessa nel 1946. Tuttavia, per motivi economici dovette rinunciare a tale sede nel 1954 e l'ENA torn\u00f2 nella sede di rue des Saints-P\u00e8res dove rimase per trentaquattro anni.\nL'h\u00f4tel de Feydeau de Brou, posto al 13 di rue de l'Universit\u00e9 a Parigi, era stato occupato dal Service hydrographique et oc\u00e9anographique de la marine fino al 1971, quando l'istituto idrografico era stato trasferito a Brest. Cos\u00ec nel 1978 divenne la nuova sede dell'ENA. \nNel 2002 l'ENA ha assorbito l'\"Institut international d'administration publique\" (IIAP), che derivava a sua volta dall'\u00c9cole nationale de la France d'outre-mer, e ne utilizza i locali al 2 di avenue de l'Observatoire, a Parigi.\nTrasferimento a Strasburgo.\nSu impulso del primo ministro \u00c9dith Cresson, nel 1991 si decise - malgrado forti resistenze - di trasferire l'ENA a Strasburgo. Prima di diventare la sede dell'ENA, la Commenda di San Giovanni, costruita nel Trecento, era stata via via un luogo di commercio e di diplomazia, un ospedale, e poi, fra il 1740 e il 1989, una prigione.\nPer tredici anni le attivit\u00e0 della scuola sono state organizzate su tre sedi (rue des Saints-P\u00e8res e rue de l'Universit\u00e9 a Parigi e Strasburgo). Poi tutta l'attivit\u00e0 scolastica si \u00e8 concentrata a Strasburgo.\nLo spostamento a Strasburgo ha rappresentato un avvicinamento simbolico dell'ENA alle istituzioni europee e permette una collaborazione con un'altra grande \u00e9cole, che ha sede a Strasburgo, l'Institut national des \u00e9tudes territoriales (INET).\nLa sede parigina oggi.\nAttualmente la sede di avenue de l'Observatoire ospita le attivit\u00e0 parigine dell'ENA: i cicli brevi e la direzione delle relazioni internazionali, mentre le altre attivit\u00e0 sono concentrate a Strasburgo. Solo i cicli di formazione permanente di meno di un anno si tengono ancora a Parigi.\nLa sede storica parigina \u00e8 stata rilevata da \"Sciences Po\", l'istituto universitario da cui proviene la maggior parte dei futuri allievi dell'ENA.\nOrganizzazione.\nAmmissione.\nL'istituzione dell'ENA si fondava sul duplice obiettivo di fornire allo Stato una classe dirigente di alto livello e al contempo di garantire a tutti i giovani cittadini un accesso giusto ed equo alla funzione pubblica fondato esclusivamente sul merito. Gli allievi della scuola sono selezionati attraverso un concorso particolarmente rigoroso. Ogni anno, su tremila candidati solamente ottanta sono effettivamente ammessi.\nPer organizzare la selezione degli allievi, l'ENA organizza ogni anno tre concorsi riservati ai cittadini europei e un concorso internazionale:\nLa selezione \u00e8 molto forte. Nel 2015, per esempio, solo il 6,7% dei candidati partecipanti alla prima prova \u00e8 stato ammesso alla scuola.\nLa percentuale delle allieve femmine oscilla fra il 40 e il 45%. La percentuale di figli di ex-allievi va dal 2 al 3%.\nFormazione.\nL'obiettivo dell'ENA \u00e8 di fornire ai futuri alti funzionari una formazione interdisciplinare. Il ciclo di formazione dura complessivamente ventiquattro mesi suddiviso in dodici mesi di studio e dodici mesi di tirocinio, effettuati in prefetture, rappresentanze diplomatiche e imprese.\nL'insegnamento \u00e8 diviso in tre ambiti tematici:\nGraduatoria finale.\nI diplomati dell'ENA vengono destinati ai diversi corpi della funzione pubblica francese in base al voto finale.\nI membri dei cosiddetti \"grandi corpi dello stato\" (Consiglio di Stato, Ispezione generale delle finanze, Corte dei Conti) sono generalmente scelti fra i dodici o quindici migliori classificati (gruppo detto in gergo \"la botte\"). Seguono generalmente la direzione generale del Tesoro (da 4 a 6 posti, secondo gli anni), il Ministero degli Esteri (da 4 a 6 posti) cos\u00ec come i corpi d'ispezione generale (Ispezione generale degli affari sociali e Ispezione generale dell'amministrazione). \nPi\u00f9 di met\u00e0 dei promossi entra nel corpo interministeriale degli amministratori civili e costoro entrano a lavorare nei ministeri pi\u00f9 diversi: ministeri dell'Economia e delle finanze, degli Interni, dell'Educazione nazionale, della Difesa. Gli altri diplomati, infine, entrano nel corpo dei consiglieri di tribunale amministrativo e di corte amministrativa d'appello, o in quello dei consiglieri di camera regionale dei conti. Qualche allievo va a lavorare nel Comune di Parigi."}
{"id": "573307", "revid": "300067", "url": "https://it.wikipedia.org/wiki?curid=573307", "title": "Fr\u00e9d\u00e9ric Fauthoux", "text": "Carriera.\nFino al 2007 ha giocato nel Pau-Orthez, dove ha militato ininterrottamente dal 1989, dapprima con il settore giovanile, in seguito con la prima squadra. Inoltre, dal 2001 era diventato capitano della squadra.\nHa vinto sette campionati di Francia, tre coppe di Francia, e quattro \"Tournois des As\". Ha disputato diverse Euroleghe, ma con risultati modesti."}
{"id": "573309", "revid": "529641", "url": "https://it.wikipedia.org/wiki?curid=573309", "title": ".ax", "text": ".ax \u00e8 il dominio di primo livello nazionale (ccTLD) assegnato alle Isole \u00c5land."}
{"id": "573315", "revid": "324090", "url": "https://it.wikipedia.org/wiki?curid=573315", "title": "Prova (diritto)", "text": "La prova in senso giuridico, ed in particolare processuale, \u00e8 la dimostrazione dell'esistenza di determinati fatti giuridici, anche attraverso la dimostrazione dell'esistenza di altri fatti da cui si possa arguire l'esistenza di quelli che s'intendono provare.\nCaratteristiche.\nL'istituto in oggetto presenta sensibili differenze da un ordinamento all'altro e fra ordinamenti nazionali differenti; per un approfondimento specifico si vedano le voci di seguito riportate.\nNel mondo.\nStati Uniti d'America.\nTra le regole di inammissibilit\u00e0 (\"exclusionary rules\") vigenti negli USA in tema di prove, \u00abil divieto posto all\"'hearsay evidence\" costituiva, e costituisce\ntuttora, l'aspetto forse pi\u00f9 caratteristico della procedura di common law: tale divieto si fonda principalmente sul fatto che la testimonianza di seconda mano\nnon pu\u00f2 essere messa alla prova mediante cross examination (interrogatorio del testimone da parte avversa), contraddicendo il principio per cui tutte le\nprove dovrebbero essere controllabili\u00bb. Oltre alle testimonianze \u00abper sentito dire\u00bb, \u00e8 ivi esclusa ogni testimonianza che possa dare inizio a un'azione penale contro il testimone stesso: \u00e8 il cosiddetto \"privilege against self-incrimination\".\nItalia.\nCon l'entrata in vigore del nuovo codice di procedura penale italiano nel 1989 la figura dell'investigatore \u00e8 stata ammessa a comparire in processo in qualit\u00e0 di consulente tecnico della difesa. Infatti, uno degli aspetti pi\u00f9 rilevanti del nuovo rito si riferisce al tema della ricerca delle prove: infatti l'art. 190 c.p.p. (\"diritto alla prova\") stabilisce che \u201c\"le prove sono ammesse a richiesta di parte\"\u201d e sancisce, fra l'altro, il \u201cprincipio di parit\u00e0 fra difesa e accusa\u201d (P.M., e difensore), sostanziato nel diritto di entrambi i soggetti alla ricerca delle prove."}
{"id": "573316", "revid": "37401", "url": "https://it.wikipedia.org/wiki?curid=573316", "title": "Uguale", "text": "Luguale \u00e8 un comune segno tipografico di tipo matematico, probabilmente uno dei pi\u00f9 antichi; la sua immagine \u00e8 costituita da due lineette orizzontali parallele, simili a due meno posti l'uno sull'altro. Il termine \"uguale\" viene dal latino \"\u00e6qualis, e\", che significa \"uguale\", oppure \"pianeggiante\"; questo vocabolo deriva a sua volta da un'altra parola latina, \"\u00e6quus, i\", nel significato di \"piano, liscio\": \u00e8 proprio a causa di questa etimologia che, spesso, il simbolo = si legge anche \"eguale\". Fu \"inventato\" nel 1557 per sostituire il termine \"aequalis\" fino ad allora usato, dall'astronomo e matematico gallese Robert Recorde, che decise di utilizzare due trattini paralleli affermando:\nUtilizzo.\nL'uguale \u00e8 un simbolo molto adoperato in matematica, e serve ad indicare che due o pi\u00f9 entit\u00e0 numeriche o geometriche sono tra loro completamente identiche, indifferenti; lo si vede comparire spesso nelle equazioni matematiche\nUguale viene anche utilizzato come operatore di assegnamento logico per indicare il nuovo valore di una variabile in una sequenza di passi.\nEsempio di utilizzo di uguale come operatore di assegnamento: \nIl valore finale della \"y\" sar\u00e0 7.\nOltre che nella formulazione matematica, l'uguale viene spesso digitato nei messaggi, come avviene anche per altri simboli scientifici, per risparmiare tempo-tastiera: invece della parola \"uguale\" viene inserito il simbolo = come ad esempio nella frase \u00ab\"Tu non sei = a me\"\u00bb, nella quale si evitano di scrivere ben sei caratteri.\nAltri segni derivati dall'uguale.\nIl simbolo \u2260.\nTra i pi\u00f9 importanti segni derivati dall'uguale ricordiamo quello che in matematica \u00e8 il suo esatto opposto: il \u2260, detto \"disuguale\" o \"diseguale\"; com'\u00e8 ovvio, la sua funzione \u00e8 indicare che due entit\u00e0 sono tra loro differenti.\nEsempio: 2 \u2260 3\nCorrisponde allo standard Unicode U+2260.\nIl simbolo \u2261.\nSempre dall'uguale deriva il simbolo di \"coincidente o congruente\", \u2261, che in geometria indica la propriet\u00e0 di due figure di essere perfettamente sovrapponibili in ogni loro punto; la figura \u00e8 composta da un uguale a tre lineette, come a intendere che il coincidente/congruente indica cose \"pi\u00f9 uguali\", \"interamente uguali\" tra loro. In teoria dei numeri esso indica anche una relazione di equivalenza tra numeri interi detta \"congruenza modulo n\".\nEsempi:\nIl simbolo \u2245.\nEsiste anche il simbolo di \"congruente geometricamente\", \u2245, che indica una congruenza di tipo geometrico. \u00c8 talvolta utilizzato anche per indicare un isomorfismo.\nCorrisponde allo standard Unicode U+2245.\nIl simbolo \u2248.\nAnche il segno di similitudine, \u2248, viene dal simbolo uguale; le due linee ondeggianti indicano che le due figure geometriche di cui si sta parlando sono solo parzialmente uguali, precisamente solo per quanto riguarda gli angoli. In teoria degli insiemi il simbolo, talvolta anche con una tilde sola (vedere sotto), serve a indicare due elementi appartenenti a una stessa classe di equivalenza. Il carattere tipografico \u2248 pu\u00f2 anche voler dire \"quasi uguale a\", \"uguale circa a\" sia in senso di approssimazione, come in analisi numerica, che in un senso di equivalenza asintotica.\nEsempi:\nCorrisponde allo standard Unicode U+2248.\nIl simbolo \u2243.\nIl simbolo \u00e8 una combinazione di = e \u2248 ed \u00e8 un'alternativa a quest'ultimo per indicare l'equivalenza asintotica.\nEsempio: sen(x) \u2243 x per x \u2192 0\nCorrisponde allo standard Unicode U+2243.\nIl simbolo \u223c.\nLa tilde indica una relazione di equivalenza e viene perci\u00f2 talvolta usata per indicare proporzionalit\u00e0. Si usa anche per indicare che una variabile casuale \u00e8 distribuita secondo una specifica distribuzione di probabilit\u00e0.\nEsempio: x ~ y (x \u00e8 equivalente a y)\nCorrisponde allo standard Unicode U+223C.\nIl simbolo \u223d.\nLa tilde invertita \u00e8 usata talvolta per indicare proporzionalit\u00e0.\nCorrisponde allo standard Unicode U+223D.\nIl gruppo :=.\nIl simbolo := sta per \"uguale, per definizione, a\", indicando un'uguaglianza che discende da una definizione, come ad esempio \u03c0 := Circonferenza / Diametro. Un uso analogo si ha in alcuni linguaggi di programmazione (come ADA, ALGOL, Pascal e altri), nel quale il simbolo := indica l'assegnazione di un valore a una variabile.\nA volte viene usato anche il simbolo \u2261 per questo scopo."}
{"id": "573319", "revid": "599013", "url": "https://it.wikipedia.org/wiki?curid=573319", "title": "Ferdinando Gasparini", "text": "Carriera.\nOriginario di Murano, ha iniziato a giocare nelle giovanili del . Nel 1984, nell'ambito dell'operazione che port\u00f2 Francesco Guidolin in laguna, si trasfer\u00ec nell'Hellas Verona esordiendo poi in Serie A il 19 ottobre 1986 a 17 anni. A Verona rimase tre stagioni giocando in totale 22 gare di campionato, per lo pi\u00f9 spezzoni, 12 in coppa Italia e 1 in coppa Uefa, segnando 3 reti in Coppa Italia. \nTrasferitosi al nel 1989, vi rimase fino a novembre 1990 quando si trasfer\u00ec al . Con i biancorossi gioc\u00f2 per parecchie stagioni, contribuendo alla doppia promozione dalla Serie C1 alla massima serie, pur giocando poco in questa categoria (5 presenze nella stagione 1995-1996), dato il prestito di novembre alla Fidelis Andria militante in serie B.\nSuccessivamente milita per un anno serie B al per poi trasferirsi l'anno seguente in serie C1 all', con cui retrocede e comincer\u00e0 anche il successivo campionato di serie C2, che conclude poi al . L'anno seguente sar\u00e0 l'ultimo da professionista, con 18 presenze e 1 goal nel Novara in C2.\nHa chiuso la carriera nelle serie minori. \nIn carriera ha collezionato complessivamente 27 presenze in Serie A nelle file di Hellas Verona e Vicenza, e 108 presenze e 14 reti in Serie B con le maglie di Modena, Vicenza, Fidelis Andria e Ravenna."}
{"id": "573324", "revid": "226458", "url": "https://it.wikipedia.org/wiki?curid=573324", "title": "Lega Ernica", "text": "La Lega ernica fu un'alleanza politico-militare esistente nel VI-III secolo a.C. \nVerso la fine del VI secolo Aletrium costituiva la Lega Ernica e la sua roccaforte assunse un ruolo strategico fondamentale . \nA tale lega partecipavano le principali citt\u00e0 del popolo italico degli Ernici: Anagnia, Aletrium, Ferentinum e Verulae. La coalizione aveva lo scopo di difendere il territorio abitato dagli Ernici da un lato contro la crescente presenza di Roma, dall'altra dalle frequenti incursioni dei Volsci e dei sanniti.\nI rappresentanti delle citt\u00e0 erniche si riunivano periodicamente al Circo Marittimo, d'incerta collocazione in territorio di Anagnia ed al tempio della Bellona, sul colle dei Cappuccini, in territorio di Aletrium; ma, almeno per quanto riguarda l'et\u00e0 storica, condizionata fortemente da Roma, non si arrivava mai ad una vera e propria alleanza o, almeno, allo stabilire una politica estera comune, tant'\u00e8 vero che, negli episodi delle guerre puniche e sannitiche, Aletrium, Ferentinum e Verulae rimasero alleate di Roma e si videro riconfermato il patto di alleanza, sottoscritto gi\u00e0 dal tempo di Tarquinio il Superbo, mentre Anagni ne approfitt\u00f2 per cercare di scrollarsi il giogo romano ed insieme ad altre citt\u00e0, dichiar\u00f2 guerra a Roma . "}
{"id": "573327", "revid": "767487", "url": "https://it.wikipedia.org/wiki?curid=573327", "title": "Giacomo Dicara", "text": "Caratteristiche tecniche.\nGiocatore.\nGiocava come difensore centrale.\nCarriera.\nGiocatore.\nEsord\u00ec in Serie B a 16 anni col e l'anno successivo in massima serie. Con la squadra della sua citt\u00e0 \u00e8 rimasto fino al 1994, giocando 4 campionati di serie B e 3 di serie A, totalizzando 165 e 6 gol in campionato, tranne una breve parentesi al nel 1991 (solo 8 presenze con un gol).\nPassato al , vi gioca per tre stagioni (2 in Serie B e una in Serie A) disputando 91 partite con 5 gol. Passato nell'estate del 1997 al , vi \u00e8 rimasto per 4 stagioni (107 partite e 6 gol) arrivando a disputare con la maglia biancorossa le semifinali della Coppa delle Coppe 1997-1998 contro il .\nViene acquistato dalla nell'estate del 2001, dove subisce un infortunio che non gli permette di giocare con continuit\u00e0.\nCon il compagno di squadra (sia al che alla ) Marco Schenardi, Dicara passa all'Ancona nella stagione 2002-2003, alla corte del mister Luigi Simoni, ottenendo una promozione in Serie A.\nConclude la carriera da dove aveva iniziato, nella squadra della sua citt\u00e0, il Pescara. Conta 208 presente in campionato in maglia biancoazzurra.\nHa fatto parte della nazionale Under-21 con la quale vanta 8 presenze e 1 gol.\nAllenatore.\nHa poi fatto parte dello staff tecnico di Benevento, Lanciano e Perugia. \u00c8 il vice di Andrea Camplone al Bari dal 31 dicembre 2015. Segue poi Camplone che subentra a Massimo Drago, e ricopre lo stesso ruolo al Cesena; viene sollevato dall'incarico il 30 settembre 2017 in seguito all'esonero del tecnico."}
{"id": "573333", "revid": "599013", "url": "https://it.wikipedia.org/wiki?curid=573333", "title": "Succo", "text": ""}
{"id": "573334", "revid": "125599518", "url": "https://it.wikipedia.org/wiki?curid=573334", "title": "Succo di frutta", "text": "Con succo di frutta, anche detto estratto, si intende il risultato dello spremere, con conseguente separazione della parte polposa, di frutti diversi. I succhi di frutta come arance o mele sono molto comuni ed il loro consumo \u00e8 cresciuto negli ultimi anni per merito delle loro qualit\u00e0 nutritive. I succhi possono essere concentrati e richiedere quindi l'aggiunta di acqua. Per la produzione di succhi di frutta si usano tecniche come l'evaporazione, essiccazione e pastorizzazione.\nFra i succhi pi\u00f9 popolari in commercio ci sono quelli di mela, arancia, arancia rossa, ace, albicocca, pesca, pera. \nI succhi di frutta non sono da confondere con i nettari o con altre bevande a base di frutta, prodotti contenenti altri ingredienti oltre ai derivati dalla frutta. Le confezioni dei prodotti in commercio riportano sempre in etichetta la denominazione commerciale affinch\u00e9 il consumatore non sia confuso.\nCaratteristiche merceologiche.\nIl termine succo di frutta, nell'UE, \u00e8 definito come: \"il prodotto fermentescibile ma non fermentato...\" ottenuto da frutti sani e maturi (dir. 2001/112/CE e successivi aggiornamenti).\nDal 2012 non \u00e8 pi\u00f9 possibile addizionare zuccheri ai succhi messi in commercio come tali; i soli zuccheri presenti sono quindi quelli naturalmente contenuti nella frutta di origine.\nSe il succo viene preparato diluendo un succo di frutta concentrato, il prodotto ottenuto deve essere etichettato come: \"succo di... da concentrato (o a base di succo concentrato)\".\nLa ricostituzione del succo di frutta da concentrato deve essere effettuata aggiungendo solo l'acqua necessaria a raggiungere un contenuto di sostanza secca definita per legge per le principali specie di frutta.\nIl succo viene normalmente sottoposto al trattamento termico di pastorizzazione, e confezionato in condizioni di asetticit\u00e0 per garantirne la stabilit\u00e0 microbiologica (prevenire fermentazioni o ammuffimenti).\nAi succhi di frutta possono essere aggiunti ingredienti funzionali come vitamine, sali minerali o fibre alimentari.\nStoria.\nProve iniziali di produzioni di succo si possono confermare in gruppi di granella di uva risalenti persino all'8000 a.C., anche se molto probabilmente ci\u00f2 non era un vero e proprio succo ma un preparato per vino.\nUno dei primi succhi a comparire fu la limonata prodotta dall'Italia nel XVI secolo come merce d'importazione nel Medio Oriente. Nel XVII secolo compare il succo di arancia.\nNel XVIII secolo \"James Lind\" produce succhi a base di agrumi contro lo scorbuto, talmente efficaci tale che nel 1867 la Merchant Shopping Act imporr\u00e0 di tenere succhi di agrumi a bordo delle navi con rotta oceanica.\nNel XIX secolo il Lind sigill\u00f2 le bottiglie di succo con sughero e cera e li mise in acqua bollente: in questo modo aveva creato una pastorizzazione del prodotto che ne facilitava lo stoccaggio e ne uccideva il lievito responsabile della fermentazione.\nSpremitura e tipologia di estrattori.\nEsistono due tipi di estrattori sul mercato che sebbene producano succo appena spremuto agiscono agli estremi opposti dello spettro della salute. Essi dunque sono:\nEstrattori a caldo: le centrifughe.\nPer estrarre il succo, le lame delle centrifughe compiono 30\u00a0000 rotazioni al minuto comportando pompaggio di aria e un'ossidazione prematura. Le lame sminuzzano la frutta in microparticelle, che esposte all'aria ne compromettono le propriet\u00e0 chimiche rilevanti a livello biologico, le propriet\u00e0 organolettiche ed i valori nutrizionali.\nEstrattori a freddo.\nGli estrattori a freddo (detti anche \"masticatori\") sono disponibili sul mercato dal 1934, ma solo negli ultimi decenni questo macchinario ha avuto larga diffusione in molti paesi del mondo.\nI masticatori estraggono il succo gentilmente e a basse temperature. I giri del cestello (75-160 rotazioni al minuto) non ossidano il prodotto e mantengono il prodotto vivo. Rispetto alle centrifughe, gli estrattori a freddo riescono ad estrarre il doppio dei valori nutrizionali.\nL'unico svantaggio dei masticatori \u00e8 la mancata pastorizzazione del prodotto, che quindi dovr\u00e0 essere consumato subito dopo la sua spremitura."}
{"id": "573342", "revid": "1573940", "url": "https://it.wikipedia.org/wiki?curid=573342", "title": "Yehuda Levi", "text": "Nato e cresciuto nella citt\u00e0 di Petah Tiqwa, ha frequentato il liceo di arti sceniche \"Telma-Yalin\" a Givatayim dove si \u00e8 diplomato con lode. Il suo successo televisivo \u00e8 iniziato dalla sua partecipazione alla serie \"Lechayey Ha'ahava\" (2001).\nInterpreta principalmente ruoli in telenovele israeliane tra le quali \"Ahava Me'ever Lapina\" (trad.: \"L'amore all'angolo della strada\"), che riscuote un gran successo."}
{"id": "573343", "revid": "122731162", "url": "https://it.wikipedia.org/wiki?curid=573343", "title": "Lapis niger", "text": "Il Lapis niger (\"pietra nera\" in latino) \u00e8 un sito archeologico collocato nell'area del Foro Romano a Roma, sul luogo dei comizi a poca distanza dalla Curia Iulia.\nStoria.\nIl suo nome deriva dal fatto che anticamente era stato coperto da lastre di marmo \"nero\", con risvolti sinistri legati a leggende circa la tomba profanata di Romolo o di qualche altro oscuro personaggio della pi\u00f9 antica storia romana. Durante degli scavi condotti alla fine del XIX secolo vi venne rinvenuto un altare con un cippo che presentava un'iscrizione con una delle pi\u00f9 antiche testimonianze scritte della lingua latina, la prima ad uso pubblico, e databile intorno al 575-550 a.C.\nFu scoperto il 10 gennaio 1899 da Giacomo Boni: il ritrovamento venne presto associato ad un passo mutilo dello scrittore Sesto Pompeo Festo relativo ad una pietra nera nel comizio (\"lapis niger in Comitio\"), considerata la tomba di Romolo o forse il luogo di sepoltura del medesimo, e per questo da considerarsi luogo funesto.\nLa zona archeologica.\nL'angolo nord-ovest del Foro Romano \u00e8 una zona di antichissima edificazione, dove gli strati si susseguono in uno degli insiemi pi\u00f9 ricchi di storia e quindi complessi della citt\u00e0. La piazza antistante la Curia, limitata a ovest dalle pendici del Campidoglio, era il luogo del Comizio, dove si riuniva l'originaria assemblea popolare, e vi si trovavano la \"Curia Hostilia\" e altri numerosi monumenti grandi e piccoli. Le esplorazioni archeologiche, condotte in profondit\u00e0 a pi\u00f9 riprese, hanno trovato strati che vanno dall'epoca regia a quella imperiale, con numerose ripavimentazioni.\nRisalgono all'epoca arcaica gli strati inferiori, al di sotto della pavimentazione in marmo nero transennata di marmo bianco, approssimativamente quadrata. Il complesso arcaico era composto da una piattaforma sulla quale era posto un altare a forma di U (a tre ante), dotato di basamento e di un piccolo cippo fra le ante, e due basamenti minori i quali reggono, rispettivamente, un cippo a tronco di cono (forse il basamento per una statua) e un cippo piramidale, quest'ultimo con la famosa iscrizione bustrofedica (forse la \"lex sacra\" del piccolo luogo di culto). Tutti i reperti sono mutili nella parte superiore, compreso il cippo iscritto.\nL'altare ha una tipologia canonica, con la sagoma del basamento a doppio cuscino sovrapposto (della quale si conserva per\u00f2 solo lo scalino inferiore). Il tutto era situato all'aperto, come dimostrano le ossa dei sacrifici e gli ex voto ceramici o bronzei rinvenuti sotto e attorno ai basamenti.\nL'attribuzione esatta dell'altare e dei basamenti adiacenti \u00e8 discussa, e oscilla tra la fine dell'et\u00e0 regia e l'inizio di quella repubblicana (VI secolo a.C.).\nDionigi d'Alicarnasso, in visita alla citt\u00e0 all'epoca di Augusto, ricord\u00f2 la presenza di una statua di Romolo nel Volcanale accanto ad un'iscrizione in caratteri \"greci\": in effetti l'iscrizione del \"Lapis niger\" \u00e8 in caratteri simili a quelli greci, ma non in greco: la vicinanza di questo luogo descritto al sito del \"Lapis niger\" ha fatto pensare a una ricostruzione pi\u00f9 tarda dell'iscrizione e della statua dell'antico santuario. Santuari dedicati ai fondatori delle citt\u00e0 esistevano anche in altre zone: a Lavinio esisteva un sacello dedicato a Enea divinizzato, ed anche le citt\u00e0 greche avevano spesso un \"heroon\" nell'agor\u00e0, dedicati ai fondatori veri o presunti.\nL'iscrizione.\nL'iscrizione risale al 575-555 a.C.. L'iscrizione del cippo mutilo a forma piramidale in un alfabeto latino arcaico, cio\u00e8 coi caratteri alfabetici di derivazione greco-etrusca, con andamento bustrofedico (alternativamente, da sinistra a destra e da destra a sinistra, come si muovono i buoi quando arano il campo):\nSi tratta di una prescrizione di carattere religioso, forse un divieto di passaggio sul luogo, pena altrimenti la consacrazione agli d\u00e8i inferi (, vi si legge, cio\u00e8 ); probabilmente esisteva nel sito un antico sepolcro incluso ormai nell'abitato, che non doveva essere profanato per nessun motivo.\nFino alla dimostrazione dell'autenticit\u00e0 della Fibula prenestina, questa \u00e8 sembrata essere la pi\u00f9 antica iscrizione latina mai rinvenuta, risultando di ardua comprensione. \u00c8 utile riportare la sua versione in latino classico, da cui risaltano le notevoli differenze in particolare per la morfologia e la fonetica:\nche si ritiene possa essere (parzialmente) completata nel seguente modo:\nIn definitiva l'iscrizione malediceva, consacrandolo alle divinit\u00e0 infernali, chi violasse quel luogo. La dedica al re (, un dativo) sembra riferirsi a un vero e proprio monarca, e non al \"rex sacrorum\" che dopo il 509 ne prese in consegna le funzioni religiose.\nL'iscrizione \u00e8 di fondamentale importanza per lo studio dell'evoluzione della lingua latina: gli studiosi (tra di loro il pi\u00f9 importante commentatore del Lapis niger fu Luigi Ceci) catalogano il Lapis Niger come , dove la sigla \u00e8 l'abbreviazione di Corpus Inscriptionum Latinarum, la monumentale raccolta di tutte le iscrizioni romane, ordinate cronologicamente per luogo di ritrovamento. Il tutto viene datato al VI secolo a.C.\nLa leggenda.\nNell'antichit\u00e0 si era formata la leggenda secondo la quale in questo luogo era sepolto Romolo (o secondo altre versioni Faustolo o il nonno di Tullo Ostilio, Osto). All'epoca di Varrone esistevano ancora due leoni accovacciati, figure tipiche, in Italia come in Grecia, di guardiani dei sepolcri.\nL'area venne sepolta e recintata nella tarda et\u00e0 repubblicana, coperta da un pavimento di marmo nero (da cui il nome \"Lapis Niger\") e considerata un \"luogo funesto\", a causa della profanazione della sepoltura che avevano causato i Galli durante il saccheggio del 390 a.C."}
{"id": "573351", "revid": "599013", "url": "https://it.wikipedia.org/wiki?curid=573351", "title": "Mpc", "text": ""}
{"id": "573361", "revid": "21880", "url": "https://it.wikipedia.org/wiki?curid=573361", "title": "Scarafaggio", "text": ""}
{"id": "573365", "revid": "6923", "url": "https://it.wikipedia.org/wiki?curid=573365", "title": "Compact SUV", "text": ""}
{"id": "573366", "revid": "1632387", "url": "https://it.wikipedia.org/wiki?curid=573366", "title": "1916 (album)", "text": "1916 \u00e8 il nono album dei Mot\u00f6rhead, pubblicato nel 1991 per la WTG.\n\u00c8 stato il primo album registrato per la WTG, la loro nuova etichetta, dopo che la battaglia legale con la GWR fu risolta.\nDescrizione.\nLa traccia che d\u00e0 il nome all'album \u00e8 un invito alla riflessione sui massacri della prima guerra mondiale, ed \u00e8 un'insolita (per lo stile del gruppo) ballata lenta e melodica in cui la voce di Lemmy \u00e8 accompagnata da percussioni e da una tastiera elettronica.\nL'album include anche la poderosa, ma assai breve \"R.A.M.O.N.E.S.\", un omaggio all'omonima punk band, la struggente \"Love Me Forever\", una ballata che \u00e8 stata in seguito rieseguita da Doro Pesch e altre canzoni diventate ormai classici del gruppo come il singolo \"The One to Sing the Blues\" ma anche la vivace \"No Voices In The Sky\", e \"Going To Brazil\".\nL'album \u00e8 considerato uno dei migliori del gruppo, raggiunse infatti la posizione 24 nelle classifiche britanniche e fu anche nominato per il Grammy Award Best Metal Performance."}
{"id": "573378", "revid": "465169", "url": "https://it.wikipedia.org/wiki?curid=573378", "title": "=", "text": ""}
{"id": "573380", "revid": "6923", "url": "https://it.wikipedia.org/wiki?curid=573380", "title": "Mini SUV", "text": ""}
{"id": "573384", "revid": "123861422", "url": "https://it.wikipedia.org/wiki?curid=573384", "title": "Steve Reeves", "text": "Biografia.\nSteve Reeves nacque a Glasgow, nel Montana, il 21 gennaio 1926. Suo padre Lester, coltivatore, mor\u00ec in un incidente prima che il figlio compisse due anni. A 10 anni Steve si trasfer\u00ec insieme alla madre ad Oakland, in California, dove trov\u00f2 una prima occupazione nella consegna dei giornali a bordo della sua bicicletta, con la quale si allenava percorrendo ripide salite.\nNella lotta Reeves era superiore ai suoi coetanei, ma un giorno fu sconfitto da un ragazzo pi\u00f9 piccolo di lui; stupito, decise di seguirlo e scopr\u00ec che questi si allenava con i pesi nel proprio cortile. Intraprese anch'egli questo sport, sporadicamente. Il caso volle che ad Oakland vivesse Ed Yarick, che allest\u00ec un'eccellente palestra di bodybuilding. Reeves si pose sotto la sua ala e ottenne eccezionali risultati.\nDurante la seconda guerra mondiale, Reeves fu arruolato nell'esercito statunitense e part\u00ec per le Filippine. Tornato a casa nel 1946, riprese ad allenarsi con Yarick e intensific\u00f2 i suoi allenamenti, vincendo competizioni nel 1946 e nel 1947. Nel 1947 vinse il titolo di Mr. America, trampolino per il cinema.\nIl successo a Cinecitt\u00e0.\nL'occasione d'oro arriv\u00f2 nel 1958 quando il regista Pietro Francisci gli affid\u00f2 la parte di Ercole nel film \"Le fatiche di Ercole\". Reeves divent\u00f2 il divo assoluto del peplum italiano, con film come \"Ercole e la regina di Lidia\", \"Romolo e Remo\", \"La leggenda di Enea\", \"Gli ultimi giorni di Pompei,\" \"La guerra di Troia\", dove spesso dimostr\u00f2 inaspettate qualit\u00e0 di interprete. All'apice della sua carriera fu l'attore pi\u00f9 pagato d'Europa. Reeves gir\u00f2 il suo ultimo film nel 1968, prima di tornare negli Stati Uniti.\nGli ultimi anni.\nReeves s'impegn\u00f2 contro il doping, diffusissimo nel campo del body building, e si occup\u00f2 di allevamento di cavalli. Trascorse gli ultimi venti anni a Valley Center, in California, vicino a Escondido, in un ranch insieme alla sua seconda moglie Aline, fino alla morte di lei nel 1989. Il 1\u00ba maggio del 2000 Steve Reeves mor\u00ec di linfoma."}
{"id": "573388", "revid": "107562390", "url": "https://it.wikipedia.org/wiki?curid=573388", "title": "Foresta mediterranea sempreverde", "text": "La foresta mediterranea sempreverde o foresta mediterranea di sclerofille \u00e8 un'associazione vegetale degli ambienti mediterranei composta da piante a portamento arboreo che si sviluppa nelle migliori condizioni di temperatura e piovosit\u00e0. \nTratti distintivi.\nL'elemento caratterizzante dell'ambiente fisico \u00e8 il regime termico mite nel periodo invernale, accompagnato ad una moderata piovosit\u00e0. Queste condizioni sono favorevoli allo sviluppo di una formazione vegetale composta in netta prevalenza da piante arboree sclerofille, cio\u00e8 con foglie persistenti, di consistenza coriacea, rinnovate gradualmente ogni anno. Le essenze forestali sono tipicamente termofile e moderatamente esigenti per quanto concerne l'umidit\u00e0, pertanto rientrano fra le specie mesofite. \nUn elemento costante di questa fitocenosi \u00e8 la netta prevalenza del leccio, che pu\u00f2 arrivare a formare un bosco in purezza comunemente chiamato lecceta. \nCon i syntaxa Quercion ilicis o Quercetum ilicis si indicano le fitocenosi termofile o termomesofile con larga rappresentanza della specie \"Quercus ilex\" a portamento arboreo-arbustivo (Macchia mediterranea) o arboreo (Foresta mediterranea sempreverde e Foresta mediterranea decidua). Il \"Quercetum ilicis\" non va pertanto identificato con il Lauretum in quanto si estende anche fino alla sottozona calda del Castanetum.\nQuesto ecosistema occupa la stessa nicchia ecologica della macchia mediterranea in condizioni ambientali tali da permettere il massimo grado di sviluppo della copertura arborea a scapito di quella arbustiva. Occupa pertanto le aree non aride della zona fitoclimatica del \"Lauretum\", estendendosi, alla latitudine di 35\u00b0-40\u00b0, dal livello del mare fino agli 800-900 metri. In particolari condizioni geomorfologiche e climatiche (versanti meridionali di catene montuose, canaloni, riparo dai venti dominanti dei quadranti settentrionali), la foresta sempreverde pu\u00f2 spingersi anche fino ai 1000-1200 metri d'altitudine. Alle quote pi\u00f9 alte sono evidenti le forme di transizione verso la foresta caducifoglia, con la presenza sempre pi\u00f9 marcata delle essenze mesofile a foglia caduca.\nCaratteri della vegetazione.\nLa foresta di sclerofille si presenta come un bosco completamente chiuso per l'intero corso dell'anno, con alberi a portamento colonnare e sottobosco povero di specie. Fra gli ecosistemi mediterranei \u00e8 quello con il minor numero di specie vegetali a causa della forte competizione per la luce attuata dalle poche specie arboree nei confronti della vegetazione erbacea e arbustiva. \nIl sottobosco \u00e8 formato da specie poco esigenti per l'intensit\u00e0 della luce (piante sciafile) e dalle liane. Queste ultime possono raggiungere un grado di diffusione tale da rendere quasi impenetrabile il sottobosco. Sulla superficie del terreno predomina il colore grigio-bruno dovuto alla lettiera, interrotto a tratti dal colore verde della rada vegetazione. Nei periodi piovosi, soprattutto in quello autunnale, il paesaggio del sottobosco si arricchisce per la notevole variet\u00e0 di funghi.\nUn caso particolare \u00e8 la presenza della sughera. L'areale originario di questa specie \u00e8 la parte pi\u00f9 occidentale del bacino del Mediterraneo (Marocco e Penisola Iberica), La sughereta tende ad occupare le stesse stazioni della lecceta con esclusione di quelle pi\u00f9 fredde, dal momento che la sughera \u00e8 una specie pi\u00f9 termofila del leccio. Inoltre la sughera \u00e8 strettamente legata a suoli acidi e silicei e non tollera assolutamente i terreni calcarei. Sotto l'aspetto del dinamismo la sughereta tende a sostituire la lecceta, soprattutto per le influenze antropiche: oltre a produrre un reddito dall'estrazione del sughero, questa formazione vegetale si presenta pi\u00f9 aperta e con un sottobosco pi\u00f9 ricco, permettendo l'esercizio dell'allevamento estensivo. Va detto inoltre che l'azione degli incendi opera una selezione favorendo la sughera, pi\u00f9 resistente al passaggio del fuoco.\nNelle zone submontane pi\u00f9 fresche il \"Quercetum ilicis\" assume la fisionomia di una foresta mista di latifoglie sempreverdi e decidue, caratterizzata dalla presenza diffusa della roverella associata al leccio con netta prevalenza di quest'ultimo. Si tratta di una cenosi di transizione fra la foresta mediterranea sempreverde vera e propria e la foresta mediterranea decidua. Questa associazione si estende in genere dai 900 metri fino ai 1200 metri o, eccezionalmente, fino ai 1300 metri.\nSpecie rappresentative.\nPiante arboree o arbustive.\nLa specie arborea prevalente \u00e8 il \"Quercus ilex\", che pu\u00f2 formare associazioni in purezza, con copertura totale, oppure \u00e8 accompagnato da specie tipicamente termofile in formazioni miste a volta pi\u00f9 o meno aperta. Fra queste si pu\u00f2 riscontrare la presenza delle filliree, ginepri termofili, alaterno e fra specie prettamente arbustive il biancospino e il viburno. In facies di transizione possono comparire soprattutto nelle radure anche l'erica e il corbezzolo, la cui presenza denota uno stadio di involuzione o evoluzione.\nNelle stazioni pi\u00f9 alte aumenta progressivamente la presenza di piante mesofile a foglia caduca, fra cui la roverella e l'acero trilobo.\nPiante rampicanti o lianose.\nI rampicanti e le liane sono particolari piante legnose che hanno uno spiccato sviluppo in altezza ma a causa dei fusti esili hanno un portamento prostrato, rampicante o ricadente. Sono presenti in tutti i principali ecosistemi mediterranei, ma \u00e8 soprattutto nelle foreste che alcune specie, come ad esempio l'edera, possono raggiungere un notevole sviluppo. Un aspetto caratteristico sia delle foresta ben conservate \u00e8 la presenza di intrecci a volte impenetrabili di rovi e salsapariglie e fusti di edera che avvolgono quegli degli alberi, dando luogo talvolta a spettacoli suggestivi che compensano la monotonia del sottobosco. Particolarmente diffuse nei boschi freschi sono la vitalba e l'edera, ma in boschi pi\u00f9 aperti, presso le radure e presso i corsi d'acqua la vegetazione si arricchisce di specie lianose eliofile come le altre clematidi, il rovo, la madreselva, la robbia, la salsapariglia, la cui presenza s'intensifica a basse altitudini. In spazi pi\u00f9 aperti presso i corsi d'acqua compare anche la vite selvatica.\nPiante erbacee e suffruticose.\nA causa della competizione esercitata dalle piante arboree, il sottobosco della foresta sempreverde \u00e8 povero di specie e alcune di esse sono tipicamente sciafile. Nelle sugherete diventa invece pi\u00f9 ricco grazie ad una maggiore disponibilit\u00e0 di luce.\nFra le specie suffruticose sono rappresentative il pungitopo, il rovo, il tamaro. Si pu\u00f2 rinvenire con una discreta frequenza anche l'asparago che tuttavia ha una vegetazione stentata e forma fusti esili e allungati a causa della limitata disponibilit\u00e0 di luce.\nFra le piante erbacee sono rappresentative il ciclamino, diverse orchidee, le graminacee del genere \"Brachipodium\".\nFunghi.\nNotevole \u00e8 la variet\u00e0 di funghi che popolano questo ambiente, alcuni particolarmente pregiati. Nei boschi asciutti la comparsa dei funghi \u00e8 tipicamente autunnale e per alcune specie si protrae per tutto l'inverno fino all'inizio della primavera. Nelle aree pi\u00f9 fresche la stagione dei funghi \u00e8 pi\u00f9 lunga interessando anche l'estate. La specie pi\u00f9 rappresentativa \u00e8 il \"Leccinum lepidum\", noto con il nome di \"leccino\", tipico fungo invernale presente nelle leccete fin dal tardo autunno fino alla primavera, tuttavia in questi boschi sono piuttosto comuni il porcino nero e altri boleti meno pregiati o non commestibili, una grande variet\u00e0 di amanite e russule, le Clitocybe, il gallinaccio, ecc. che si avvicendano dalla fine dell'estate fino all'autunno inoltrato.\nProcessi di degrado.\nLa foresta mediterranea di sclerofille \u00e8 l'ecosistema mediterraneo che ha subito pi\u00f9 intensamente l'azione distruttiva dell'uomo nel corso dei secoli. Praticamente scomparso dalle zone litoranee e di pianura, sopravvive ancora in forme molto degradate negli ambienti collinari, mentre le associazioni riconducibili ad uno stadio di climax sono sopravvissute in poche stazioni relitte. \nIl motivo del degrado risiede soprattutto nell'incompatibilit\u00e0 di questo ecosistema con le attivit\u00e0 economiche, con particolare riferimento all'agricoltura e all'allevamento. Esclusa l'utilizzazione dei pochi prodotti del sottobosco, l'unica forma di sfruttamento economico era rappresentata dal taglio degli alberi per ricavare legname da opera, legna da ardere e carbone vegetale. \u00c8 storica ad esempio l'azione massiccia di disboscamento a carico delle leccete in Sardegna nell'Ottocento sotto la Dominazione Sabauda per far fronte alla crescente domanda di legname da opera dovuta all'urbanizzazione e all'industrializzazione nel Nord Italia.\nI resti pi\u00f9 diffusi delle antiche leccete sono forme di transizione a vari livelli dalla macchia alta con una forte presenza di erica e corbezzolo a vere e proprie formazioni forestali che hanno la fisionomia del bosco ceduo in cui si riscontra una forte presenza di filliree e, negli spazi pi\u00f9 degradati, di eriche, corbezzoli e ginepri. In questi boschi \u00e8 notevole la presenza di spiazzi pianeggianti di forma circolare che testimoniano l'attivit\u00e0 dei carbonai nell'Ottocento e nella prima met\u00e0 del Novecento. In altre zone la lecceta ha lasciato il posto alla sughereta allo scopo di consentire uno sfruttamento economico del bosco con l'allevamento estensivo e l'estrazione del sughero. Queste formazioni forestali attualmente sono soggette a tutela in quanto rappresentano ancora una delle forme pi\u00f9 evolute di ecosistemi mediterranei trovandosi solo al primo stadio involutivo.\nLe leccete colonnari sopravvivono solo in stazioni relitte, ma spesso mostrano sintomi di degrado dovuti per lo pi\u00f9 all'azione dell'uomo. In altre stazioni sopravvivono gruppi pi\u00f9 o meno numerosi di esemplari maestosi di lecci plurisecolari, testimoni dell'esistenza, in epoca passata, della foresta colonnare.\nEsempi di leccete in Italia.\nLe foreste indicate in elenco sono esempi di lecceta primaria, assimilabile perci\u00f2 allo stadio di climax pi\u00f9 o meno degradato, o di lecceta secondaria o di macchia-foresta."}
{"id": "573391", "revid": "86676", "url": "https://it.wikipedia.org/wiki?curid=573391", "title": "Basilisk (manga)", "text": ""}
{"id": "573392", "revid": "767487", "url": "https://it.wikipedia.org/wiki?curid=573392", "title": "Antonio Maria Bernacchi", "text": "Biografia.\nCelebre cantante castrato contralto che godette di grande reputazione come interprete e professore di canto. Allievo di Pistocchi, pass\u00f2 pi\u00f9 anni presso questo abile maestro, che lo assoggett\u00f2 a dei lunghi esercizi per assicurarne l'appoggio della voce, l'emissione del suono e il fraseggio. I suoi progressi giustificarono le cure dell'insegnante e la sua apparizione a teatro produsse un effetto cos\u00ec straordinario che fu chiamato \"il re dei cantanti\".\nNel 1709 si esib\u00ec a Venezia, l'anno seguente cant\u00f2 a Bologna e nel 1713 alla corte dei Farnese a Parma. Nel 1716 esord\u00ec a Londra, su invito di H\u00e4ndel, per il teatro che allora dirigeva a Londra (secondo altre fonti venne ingaggiato nel 1729).\nFu verso tale epoca che questo grande cantante cambi\u00f2 il suo stile, e fece sentire per la prima volta quei tratti di canto che i francesi chiamano \"roulades\", ovvero i gorgheggi, che svilupp\u00f2 prendendo come riferimento la musica strumentale. Questa nuova maniera di cantare ebbe un successo prodigioso e instrad\u00f2 tutti gli altri cantanti verso una nuova era, malgrado la crisi dei sostenitori dell'antico metodo che accusavano Bernacchi di mandare alla malora l'antica scuola.\nPoco dopo entr\u00f2 al servizio dell'elettore di Baviera e quindi dell'imperatore.\nMartinelli, nel suo dizionario di aneddoti, dice di lui che aveva sacrificato l'espressione al desiderio di mettere in mostra la sua abilit\u00e0 nell'esecuzione dei passaggi pi\u00f9 difficili. Algarotti sembra confermare questo giudizio nel suo saggio sull'opera, dicendo che era il maggior responsabile degli abusi che si tolleravano allora nell'opera. Jean Jacques Rousseau assicura anche (\"Dictionnaire de la musique\") che Bernacchi, sentendo un giorno un suo vecchio allievo esclam\u00f2: \u00ab\" Ah! Sventurato che sono! Io ti ho insegnato a cantare e tu vuoi suonare!\"\u00bb\nNegli anni 1726 e 1727 cant\u00f2 a Torino e a Bologna ebbe modo di incontrare il suo famoso collega Carlo Broschi detto Farinelli, che dapprima gli chiese lezioni e in seguito accett\u00f2 di esibirsi assieme.\nIl desiderio di far conoscere il nuovo stile port\u00f2 Bernacchi a far ritorno in pianta stabile in Italia, verso il 1736 fond\u00f2 una scuola di canto da cui uscirono il tenore Raaff, Amadori, il maestro Mancini, Guarducci, e un buon numero di altri virtuosi. Da quel momento si dedic\u00f2 soprattutto all'insegnamento. Nel 1748 divenne direttore dell'Accademia Filarmonica di Bologna, della quale era membro gi\u00e0 dal 1722 e diresse i concerti effettuati nella chiesa di S.Giovanni a Monte.\nTenne un rapporto epistolario con Metastasio.\nMor\u00ec nella sua citt\u00e0 natale nel 1756.\n\u00c8 sepolto nel cimitero monumentale della Certosa di Bologna; per volere dei suoi allievi una lapide \u00e8 posta nel corridoio ad est della Sala Weber, ossia nel corridoio che collega il chiostro della chiesa di San Girolamo al chiostro del 1500.\nConsiderazioni sull'artista.\n\u00c8 utile far osservare che nonostante l'opinione di molti autori che gli attribuiscono l'invenzione delle \"roulades\" e dei gorgheggi, egli non fece che riportare in auge ornamentazioni gi\u00e0 usate nel sedicesimo secolo. Bernacchi fu anche un abile compositore: si hanno di lui arie e duetti per voce e strumenti con accompagnamento di basso continuo."}
{"id": "573393", "revid": "729019", "url": "https://it.wikipedia.org/wiki?curid=573393", "title": "152 mm M1937", "text": "Il 152,4\u00a0mm modello 1937 o ML-20 era un cannone/obice utilizzato dall'Armata Rossa durante la seconda guerra mondiale. L'arma rimase in servizio anche dopo la fine del conflitto. Venne fornito anche ad altri stati ed \u00e8 ancora in servizio in alcuni paesi africani ed asiatici.\nQuest'arma fu la prima a essere classificata come \"obice-cannone\", in quanto poteva svolgere benissimo entrambi i ruoli.\nStoria.\nLo sviluppo cominci\u00f2 nel 1934 e venne portato avanti dal gruppo di progettazione dello stabilimento militare di Motovilikha guidato da F.F. Petrov. Nello stesso tempo il gruppo di progettisti portava avanti anche un altro progetto, designazione ML-15, per un pezzo di artiglieria sempre da 152\u00a0mm. Nel 1936 le due armi furono provate. Alla fine venne deciso, per motivi economici, di produrre il modello 1937. Nonostante l'ML-15 si dimostrasse per alcuni aspetti superiore, il modello 1937 utilizzava la canna del 152 mm M1910/34. Questo componente veniva prodotto sempre dalla fabbrica di Motovilikha. Per l'affusto si opt\u00f2 per quello dell'ML-15, pi\u00f9 leggero di quello del modello 1937 e che, con la designazione 52-L-504A, verr\u00e0 utilizzato anche per il cannone A-19 da 122\u00a0mm. Questa scelta rese necessario installare un freno di bocca che riducesse la forza del rinculo del pezzo.\nIn totale verranno prodotti, tra il 1937 e il 1947, 6.884 ML 20. Venne realizzata anche una versione accorciata, ML-20S, con la quale vennero armati i semoventi SU-152 e ISU-152. Furono 3.242 gli ML 20S prodotti.\nImpiego.\nL'arma era pensata per essere impiegata a livello di artiglieria divisionale ma in realt\u00e0 alla fine venne utilizzata a livello di Corpo d'armata o d'Armata. Fu anche inserita nelle brigate e nelle divisioni di artiglieria a disposizione della riserva dello Stato Maggiore.\nIn combattimento si dimostr\u00f2 un'arma potente anche se pesante e vennero utilizzati anche dai tedeschi che ne catturarono diversi esemplari e lo immisero in servizio come 15,2\u00a0cm KH 433/1(r). L'affusto del pezzo fu utilizzato anche per il 12,8 cm PaK 44.\nEssa disponeva di una gittata superiore a quella di molti pezzi d'artiglieria tedeschi, specialmente gli obici da 149\u00a0mm, e se necessario (come lo era nel caso dei semoventi) poteva essere impiegata in ruoli anticarro, siccome nella concezione sovietica dell'artiglieria ogni cannone o obice \u00e8 una potenziale arma anticarro. Esso, per il ruolo specifico poteva disporre di una granata AP da ben 40\u00a0kg di peso, oppure usare la normale HE,ad alta velocit\u00e0, per un peso di 45\u00a0kg. Con l'evoluzione dei carri armati durante la seconda guerra mondiale venne introdotto il proiettile HEAT da 32\u00a0kg, utilizzato tutt'oggi, con gli opportuni ammodernamenti, su odierne armi dello stesso calibro.\nNel dopoguerra questa artiglieria \u00e8 rimasta a lungo in servizio, sia nei semoventi che soprattutto come arma trainata. Comunque essa ha avuto meno logevit\u00e0 degli obici da 152mm coevi, pi\u00f9 limitati in gittata ma con grande maneggevolezza e un proiettile da ben 51\u00a0kg."}
{"id": "573394", "revid": "125230684", "url": "https://it.wikipedia.org/wiki?curid=573394", "title": "Sciovinismo", "text": "Lo sciovinismo, in ambito socio-politico, indica un nazionalismo esclusivo, fazioso ed esaltato, che si esprime in un'aprioristica negazione dei valori e dei diritti degli altri popoli e nazioni. In senso lato pu\u00f2 indicare l'esaltazione fanatica di una qualit\u00e0, di un valore o simili. \nStoria.\nDeriva dal francese \"chauvinisme\", dal nome di Nicolas Chauvin, un soldato francese di Rochefort dell'impero napoleonico, il cui nome fu utilizzato in \"vaudevilles\" e commedie per rappresentare il tipo del patriota esaltato e fanatico. In ambiente anglosassone il sintagma pressoch\u00e9 equivalente \u00e8 \"gingoismo\".\nIl termine identifica il riflesso di un'ammirazione esagerata verso il proprio Paese. Pu\u00f2 nascere anche dalla volont\u00e0 di investire con questo significato ci\u00f2 che invece costituisce un attaccamento o interesse personale, o comunque di parte, verso particolari usi, costumi, ambiti, situazioni contingenti di una cultura o di un Paese che in realt\u00e0 non sono un dato strutturale o persistente dei medesimi. Spesso si accompagna a uno sfrenato e acritico militarismo.\nSciovinismo economico.\nNella moderna sociologia si \u00e8 notato come \"anche nei paesi dell\u2019Europa occidentale ove il populismo \u00e8 meno venato dal nazionalismo, si stia diffondendo il \"welfare chauvinism\", secondo il quale le prestazioni sociali dovrebbero essere limitate ai nativi\".\nMetonimia.\nLo \"sciovinismo maschile\" (e quello femminile) sono locuzioni utilizzate per designare l'acritica esaltazione di una condizione personale legata all'appartenenza ad un sesso in particolare. La coincidenza derivante, per il \"caso omicidio di George Floyd\" nel maggio 2020, dal fatto che l'aggressore bianco dell'uomo di colore si chiamasse Derek Chauvin ha prodotto la proposta di trasporre l'uso del termine fino a designare i comportamenti che presuppongono l'affermazione della superiorit\u00e0 razziale.\nTrasposto nelle scienze epistemologiche, designa l'esagerata propensione ad attribuire un ruolo onnipervasivo ad un solo profilo della realt\u00e0 materiale osservata: in questo senso \u00e8 stato creato (con un larvato sostrato ironico) il sintagma \"sciovinismo del carbonio\"."}
{"id": "573396", "revid": "125432312", "url": "https://it.wikipedia.org/wiki?curid=573396", "title": "Giovanni Maria Vitelleschi", "text": "Biografia.\nRicevette un'istruzione militare sin da giovane nella compagnia di ventura di Angelo Tartaglia, e affin\u00f2 la sua educazione al servizio di papa Martino V, che lo nomin\u00f2 protonotario apostolico.\nFu eletto vescovo di Macerata e Recanati il 16 aprile 1431. Assoldato da papa Eugenio IV per comandare le truppe papali, condusse le operazioni militari contro la fazione dei Colonna, i quali erano in lotta contro papa Eugenio IV per il rovesciarsi della loro fortuna politica quando era morto il papa Martino V che apparteneva alla loro famiglia. Il Vitelleschi riusc\u00ec a sedare la rivolta, per la quale il Papa era fuggito in esilio a Firenze nel 1434, in seguito alla restaurazione di un'effimera Repubblica romana. Per riuscire a riprendere la citt\u00e0 il Vitelleschi, non fu estraneo ad atti di ferocia e crudelt\u00e0, cosa abbastanza comune all\u2019epoca, oltre ad abolire il diritto romano in vigore. L'impresa termin\u00f2 nell'ottobre del 1434, con la vittoria dei papali e il ritorno del pontefice. In seguito comand\u00f2 anche le truppe papali contro Alfonso d'Aragona, che voleva impossessarsi del trono di Napoli.\nPer venire ricompensato delle sue imprese il 21 febbraio 1435 il Papa gli concesse il titolo, ormai puramente onorifico di patriarca di Alessandria, ritenendo le diocesi di Macerata e Recanati, e il 12 ottobre dello stesso anno fu nominato arcivescovo di Firenze (dopo Amerigo Corsini), senza rinunciare al titolo patriarcale. Conserv\u00f2 le due cariche contemporaneamente, ma di fatto non ebbe modo di dedicarvisi: a Firenze per esempio deleg\u00f2 le sue funzioni all'arcivescovo di Pisa, il vescovo di Fiesole e messer Giuliano di Niccol\u00f2 Davanzati. Sempre nel 1435 il papa gli assegna la signoria su Sansepolcro, che aveva ripreso ai Malatesta di Rimini nel 1430.\nNel 1436 ebbe, dal Papa, l'ordine di reprimere le turbolenze dei baroni romani, che avevano occupato Terracina, dopo essersi ribellati a papa Eugenio IV. Radunati fanti e cavalli, il Vitelleschi si scontr\u00f2 con le milizie avversarie presso Albano, vinse il loro capitano Francesco Savelli ed occup\u00f2 nel 1437 Palestrina distruggendola e Zagarolo, costringendo Renzo Colonna a fuggire. Attacc\u00f2 poi Antonio da Pontedera, lo sconfisse e lo fece impiccare, riuscendo infine a domare i baroni.\nNello stesso anno fece erigere a Tarquinia il palazzo Vitelleschi, attuale sede del Museo archeologico nazionale.\nFu nominato prefetto delle armi pontificie e cardinale nel concistoro del 9 agosto 1437 da papa Eugenio IV e ricevette il titolo di Lorenzo in Lucina. In quell'occasione rinunci\u00f2 alla sede fiorentina, che pass\u00f2 a Ludovico Scarampi, anche se spesso cominci\u00f2 ed essere chiamato il \"cardinale fiorentino\". Ricevette per\u00f2 la diocesi di Tra\u00f9 \"in commendam\", che mantenne fino alla morte.\nNel 1439 ricevette ordine dal papa di debellare la famiglia Trinci. Mise sotto assedio Foligno insieme al cardinal Cusano ed al condottiero Ranuccio Farnese il Vecchio e la conquist\u00f2, facendo prigioniero Corrado III Trinci con i suoi due figli.\nMachiavelli lo cita nelle \"Istorie fiorentine\":\nLe spie fiorentine controllavano segretamente la sua corrispondenza e intercettarono cos\u00ec alcune missive a Niccol\u00f2 Piccinino, il capo di una banda di ventura che compiva saccheggi e devastazioni in Toscana. Sebbene il messaggio fosse cifrato e pieno di allusioni, esso fu interpretato come pericoloso per il papa, cos\u00ec che Eugenio IV colse l'occasione per incarcerare l'uomo ormai troppo potente. La maniera con la quale fu catturato a Roma in Castel Sant'Angelo dal castellano Antonio Rido di Padova \u00e8 pure raccontata dal Machiavelli:\nLa famiglia Vitelleschi comunque mantenne un notevole prestigio in Italia centrale. Il nipote di Giovanni, Bartolomeo Vitelleschi, fu vescovo di Montefiascone e Corneto; in questa veste prest\u00f2 la sua obbedienza all'antipapa Felice V e fu da questi creato cardinale, o meglio pseudocardinale del titolo di San Marco il 6 aprile 1444."}
{"id": "573397", "revid": "287204", "url": "https://it.wikipedia.org/wiki?curid=573397", "title": "Domini di primo livello generici", "text": "Un dominio di primo livello generico (gTLD) \u00e8 usato, almeno in teoria, da una classe particolare di aziende o organizzazioni. Sono formati da tre o pi\u00f9 lettere. Spesso anche il dominio infrastrutturale arpa \u00e8 incluso in questa categoria.\nDomini patrocinati.\nTranne web, gran parte dei domini di primo livello hanno delle indicazioni sul loro utilizzo e vengono classificati come uTLD (\"unsponsored TLD\"); ad esempio com dovrebbe essere usato da aziende o organizzazioni commerciali. Per molti domini queste indicazioni non sono vincolanti, ma per altri s\u00ec; questi ultimi si dicono domini patrocinati.\nLa responsabilit\u00e0 di un dominio patrocinato (\"sTLD, \"ovvero \"sponsored TLD\") \u00e8 affidata ad una societ\u00e0 esterna (\"sponsoring organization\"), di solito quella che richiede l'attivazione del dominio, che limita la registrazioni ai propri affiliati, come l'aero gestito dalla \"Soci\u00e9t\u00e9 Internationale de T\u00e9l\u00e9communications A\u00e9ronautiques\" (SITA), oppure a siti che possiedono determinate caratteristiche, come il cat, per i siti in lingua catalana.\nPer altri domini (gov, edu, mil e int) la registrazione \u00e8 riservata ad una particolare categoria di enti o organizzazioni americane; tranne il int per quelle internazionali.\nI domini di tipo uTLDs e quelli sTLDs, assieme, costituiscono il gruppo dei domini di primo livello \"generici\", il cui acronimo \u00e8 gTLDs (\"generic TLDs\").\nTLD nel 1985.\nAl momento della loro creazione, nel 1985, i TLD ufficialmente riconosciuti erano:\nFu poi aggiunto .int per le organizzazioni internazionali (sulla base di un trattato internazionale) entrato in vigore nel 1988.\nTLD nel 2001.\nNel 2001 sono stati introdotti sette nuovi domini, approvati il 16 novembre 2000, per ridurre in parte le richieste del sovraffollato .com:\nTLD nel 2005.\nNel 2005 sono stati introdotti alcuni nuovi domini, proposti il 31 marzo 2004:\nTLD nel 2006.\nNel 2006 sono stati introdotti alcuni nuovi domini, proposti il 31 marzo 2004:\nDomini proposti.\nNel corso degli anni sono stati proposti diversi domini di primo livello, che per\u00f2 non hanno ricevuto l'approvazione da parte dell'ICANN\nMentre altri sono ancora in discussione.\nDomini cancellati.\nIl dominio .nato fu creato alla fine degli anni ottanta dal Network Information Center (NIC) per essere usato dalla NATO. Successivamente il NIC cre\u00f2 il dominio .int pensato per le organizzazioni internazionali, categoria in cui rientrava anche la NATO, che cambi\u00f2 quindi il suo dominio in nato.int. Anche se non pi\u00f9 usato, il .nato fu cancellato ufficialmente solo nel luglio 1996.\nLiberalizzazione dei domini di primo livello generici.\nIl 12 gennaio 2012 l'ICANN ha liberalizzato i domini di primo livello generici: in questo modo le aziende potranno richiedere all'organo in questione la registrazione del proprio dominio di primo livello personalizzato. Tramite la medesima procedura messa in atto per la loro approvazione verr\u00e0 fatto anche in modo che solo e soltanto i legittimi proprietari di brand ed aziende possano ottenerne l'assegnazione. Il costo \u00e8 fissato a 185.000 dollari."}
{"id": "573399", "revid": "36426", "url": "https://it.wikipedia.org/wiki?curid=573399", "title": "Vescovo di Fiesole", "text": ""}
{"id": "573401", "revid": "709565", "url": "https://it.wikipedia.org/wiki?curid=573401", "title": "Circuito di Sebring", "text": "Il circuito di Sebring (\"Sebring International Raceway\") \u00e8 un tracciato per competizioni automobilistiche situato a Sebring, in Florida. Il circuito occupa una parte dell'aeroporto Hendricks Field che attualmente viene utilizzato dall'aviazione commerciale e generale ma che durante la seconda guerra mondiale fungeva da base per l'addestramento dei piloti dei B-17. Ha ospitato il Gran Premio degli Stati Uniti d'America nel 1959 e dal 1950 si svolge la 12 Ore di Sebring, una delle gare del campionato IMSA.\nIl tracciato.\nLa caratteristica principale del tracciato, derivante dalla condivisione di parte della superficie con l'aeroporto, sono dei tratti realizzati in cemento con numerose giunture. Il passaggio da una sezione all'altra \u00e8 piuttosto duro e provoca lo sfregamento del fondo della vettura con la pista, evidenziato da numerose scintille. Questo, insieme alla leggera inclinazione della superficie stradale, rende la pista, soprattutto in caso di pioggia, una vera e propria sfida per i piloti. Nel 1950 la sua lunghezza era di 5.300 metri (3,5 miglia) e questo primo tracciato, dopo aver percorso gli ampi piazzali che occupano la parte centrale del sedime aeroportuale, toccava la testata della \"Pista 14\" e impegnava la pista principale dell'aeroporto (la \"18\", denominata \"The Straight\") e in seguito la pista secondaria \"27\" (chiamata \"Back Straight\"), per riportarsi sul rettilineo del traguardo attraverso la lunga curva a 180 gradi denominata \"Sunset Curve\".\nGi\u00e0 nel 1952 la pista fu estesa fino a 8.368 metri (5,2 miglia) per la prima 12 Ore; furono ridisegnate la prima curva e il tratto centrale, che ora deviava verso la parte occidentale del sedime percorrendo la lunghissima \"Big Bend\" fino al tornantino \"Hairpin\" nella zona dei magazzini, che costeggiavano il rettilineo \"Warehouse\", per poi attraversare la esse \"Webster\" e reimmettersi nel precedente tracciato, sul rettilineo \"Green Park\".\nNel 1967 il rettilineo \"Warehouse\" e la esse \"Webster\" furono abbandonati, ma la lunghezza totale rimase pressoch\u00e9 invariata; la nuova versione prevedeva che subito dopo il tornantino \"Hairpin\" una chicane immettesse i concorrenti sul nuovo rettilineo \"Green Park\", allungato di molto. Nel 1983 le esigenze contrastanti tra l'aeroporto e l'autodromo imposero una prima riduzione del tracciato in cui fu eliminato il tratto finale del rettilineo \"Green Park\" per liberare la testata della \"Pista 14\" e i piloti svoltavano a destra all'altezza della vecchia \"Webster\" per attraversare i piazzali e immettersi sullo \"Straight\", a circa met\u00e0 della sua lunghezza; tale versione del tracciato era lunga 7.600 metri (4,75 miglia). Ma tale intervento non era che il preludio alla completa rivisitazione del tracciato avvenuta quattro anni dopo per separare le attivit\u00e0 dei due impianti, confinando l'autodromo nella parte occidentale del sedime. La velocissima sezione \"First Bend - Second Bend - Tower Turn\" fu eliminata in favore di una secca curva a sinistra che con un breve rettilineo portava a un tornante a sinistra che immetteva nella \"Big Bend\". Anche lo \"Straight\" fu abbandonato in favore di un serpeggiante allungo posto pi\u00f9 a ovest che partiva dalla \"Webster\", percorreva la nuova \"Tower\" (ora una curva a 45 gradi), passava sul retro degli hangar centrali e a ridosso della nuova \"First Bend\" e si innestava poi lungo il \"Back Straight\", riducendolo. Infine anche la \"Sunset Bend\" fu trasformata da tornante a doppia curva, di cui la prima molto stretta, e la lunghezza totale fu quindi ridotta a 6.100 metri (4,1 miglia). Nel 1990, dopo la 12 Ore svoltasi sulla precedente configurazione, il circuito si presentava ancora pi\u00f9 corto, con l'eliminazione della \"Webster\" e il tracciato che, a met\u00e0 del rettilineo \"Green Park\", svoltava a destra con la curva \"Cunningham\" (90 gradi), percorreva la \"Collier\" e raggiungeva direttamente la \"Tower\", ora a 90 gradi. Anche il tornante a sinistra che immetteva nella \"Big Bend\" faceva spazio a una nuova serie di curve e la lunghezza totale del tracciato 6.020 metri (3,74 miglia). Nel 1997 fu modificato l'ingresso al \"Back Straight\", stringendo la curva, mentre nel 1999 furono modificate la \"Sunset\" (allargata) e il tornantino \"Hairpin\" (anticipato e sostituito da una \"serpentina\"). Il circuito attuale misura 6,02 chilometri (3,74 miglia), \u00e8 caratterizzato da 17 curve (alcune molto lente e alcune molto veloci) intervallate a lunghi rettilinei, \u00e8 di propriet\u00e0 della Panoz Motorsport e ha perso parte del suo carattere di tracciato \"aeroportuale\" in quanto, gran parte del percorso, somiglia agli altri circuiti permanenti.\nGare.\nLa prima gara venne svolta il 30 dicembre 1950 e fu dovuta all'idea di Alec Ulman, insieme alla moglie Mary e al colonnello C.D. Richardson, loro socio; la gara era nello stile della 24 Ore di Le Mans e le vetture che presero parte a questa competizione furono tredici. La prima vera 12 Ore avvenne il 15 marzo 1952 e l'anno successivo la gara venne inserita nel calendario della FIA come prima gara del campionato mondiale per vetture sport. Il 12 dicembre 1959 si svolse il Gran Premio degli Stati Uniti d'America di Formula 1 che rimane l'unica gara disputata su questo circuito. Nel 1972 la 12 Ore perse l'ufficialit\u00e0 della FIA, ma siccome in quegli anni stava emergendo la IMSA, la gara venne inclusa nel suo calendario. A fine anni novanta la 12 Ore \u00e8 entrata a far parte del calendario del campionato ALMS, mentre dal 2014 fa parte dello \"United Sports Car Championship\", una serie che \u00e8 nata dalla fusione dell'ALMS con il campionato Grand-Am."}
{"id": "573404", "revid": "124155590", "url": "https://it.wikipedia.org/wiki?curid=573404", "title": "Coppa UEFA 1999-2000", "text": "La Coppa UEFA 1999-2000 \u00e8 stata la 29\u00aa edizione dell'omonima competizione. \u00c8 stata vinta dal Galatasaray nella finale contro l'Arsenal giocata al Parken Stadium di Copenaghen.\nFormula.\nLa prima edizione successiva all'abolizione della Coppa delle Coppe vide il primo cambio di formula del tabellone principale della Coppa UEFA, con lo spostamento degli ottavi nel nuovo appuntamento di calendario di febbraio, seppur eliminando il turno preliminare di luglio. A queste 49 squadre aggiunte alla manifestazione ne corrisposero 16 tolte perch\u00e9 ammesse in UEFA Champions League, non avendo la riforma delle coppe europee previsto di variare il numero complessivo di squadre impegnate nelle competizioni UEFA per ogni nazione.\nPrimo turno.\nAl primo turno a settembre accedevano le perdenti del preliminare di Champions League.\nSedicesimi di finale.\nAl terzo turno a novembre accedevano le terze classificate dei gironi di Champions League."}
{"id": "573407", "revid": "729019", "url": "https://it.wikipedia.org/wiki?curid=573407", "title": "Giro del Belgio 1952", "text": "Il Giro del Belgio 1952, trentaseiesima edizione della corsa, si svolse in sei tappe tra il 20 e il 25 maggio 1952, per un percorso totale di 1 472 km e fu vinto dal belga Henri Van Kerckhove."}
{"id": "573408", "revid": "287204", "url": "https://it.wikipedia.org/wiki?curid=573408", "title": "Hernan Siles Zuazo", "text": ""}
{"id": "573410", "revid": "4466347", "url": "https://it.wikipedia.org/wiki?curid=573410", "title": "Volhynia", "text": ""}
{"id": "573412", "revid": "16066", "url": "https://it.wikipedia.org/wiki?curid=573412", "title": "Domini di primo livello", "text": ""}
{"id": "573416", "revid": "1543377", "url": "https://it.wikipedia.org/wiki?curid=573416", "title": "Larry Shinoda", "text": "Shinoda nasce a Los Angeles, California. Durante la seconda guerra mondiale passa un periodo in un campo di internamento.\nChiede di essere ammesso all\"'Art Center College of Design\" di Los Angeles ma viene respinto.\nNel 1955 viene assunto alla Ford Motor Company. Passa poi alla Packard e nel 1956 \u00e8 alla General Motors. Qui lavora a fianco del capo disegnatore della Casa Bill Mitchell e del capo progettista della Corvette Zora Arkus-Duntov. In questo periodo partecipa alla definizione di alcune concept car come le General Motors Astro. Questi lavori si concretizzeranno poi nella Corvette Stingray del 1968 che riprende alcuni concetti presenti sulla vettura \"Mako Shark\" (squalo mako) realizzata da Shinoda.\nNel 1968 Henry Ford II assume, con le funzioni di presidente, l'ex amministratore delegato della General Motors Bunkle Knudsen. Il nuovo presidente chiama Shinoda con lo scopo principale di rivitalizzare le vendite e lo stile della gamma Ford. Uno degli interventi principali di Shinoda \u00e8 rappresentato dalla Mustang \"Boss\", una versione ad alte prestazioni della vettura. Passa poi a dirigere la gamma Mustang del 1970-1973 ma nel 1969 Knudsen viene licenziato dalla Ford provocando l'uscita anche di Shinoda.\nIl designer fonda allora un proprio studio indipendente e lavorer\u00e0 per la General Motors, la Ford e per ditte di componenti e accessori.\nShinoda si spegne a Los Angeles nel 1997.\nL'attivit\u00e0 dello studio viene da allora portata avanti da sua figlia Karen."}
{"id": "573428", "revid": "729019", "url": "https://it.wikipedia.org/wiki?curid=573428", "title": "Giro del Belgio 1953", "text": "Il Giro del Belgio 1953, trentasettesima edizione della corsa, si svolse in cinque tappe tra il 13 e il 17 maggio 1953, per un percorso totale di 1 292 km e fu vinto dal belga Florent Rondele."}
{"id": "573432", "revid": "110157", "url": "https://it.wikipedia.org/wiki?curid=573432", "title": "Dominio di primo livello nazionale", "text": "I domini di primo livello nazionali (in inglese: \"Country Code Top Level Domain\", in sigla ccTLD) sono riservati agli stati o territori dipendenti e sono formati da due lettere. Molti di loro corrispondono ai codici ISO 3166-1.\nAutorizzazione.\nL'ICANN autorizza l'ente (\"registration authority\") che in ogni stato si occupa dell'assegnazione dei ccTLD.\nL'authority si avvale a sua volta di intermediari privati ai quali si rivolgono i singoli utenti. Solo gli intermediari accreditati dispongono di una interconnessione sincrona con i registri dei ccTLD e dei domini generici di primo livello, e possono quindi registrare nuove utenze.\nIntermediari.\nFra gli intermediari accreditati e la clientela possono aggiungersi una serie di altre societ\u00e0 non accreditate che comprano domini e li rivendono, senza potere registrare alcun sito.\nPropriamente, il \"registrar\" \u00e8 un intermediario scelto dall'ente che si occupa di assegnare i ccTLD; il \"maintainer\" \u00e8 la societ\u00e0 accreditata per assegnare i domini generici di primo livello. Spesso, le due parole sono usate come sinonimi.\nRegistrazione.\nLe procedure di registrazione sono in molti casi completamente automatiche, non richiedono la firma di moduli cartacei inviati a mezzo posta, e consentono il pagamento con carta di credito. I tempi di attivazione di un sito si riducono in questo modo a meno di un giorno."}
{"id": "573434", "revid": "729019", "url": "https://it.wikipedia.org/wiki?curid=573434", "title": "Il silenzio e lo spirito", "text": "Il silenzio e lo spirito \u00e8 un album di Eugenio Finardi, pubblicato nel 2003 da Edel Music."}
{"id": "573435", "revid": "216739", "url": "https://it.wikipedia.org/wiki?curid=573435", "title": "CcTLD", "text": ""}
{"id": "573450", "revid": "1363832", "url": "https://it.wikipedia.org/wiki?curid=573450", "title": "Rifugio Vittorio Emanuele II", "text": "Il rifugio Vittorio Emanuele II \u00e8 un rifugio alpino sulle rive del lago Moncorv\u00e9, situato nel comune di Valsavarenche (AO) in Valsavarenche nelle Alpi Graie, nel cuore del parco nazionale del Gran Paradiso, a 2.732\u00a0m.\nStoria.\nIl vecchio rifugio, costruito nel 1884 ed ancora in uso, \u00e8 stato affiancato dall'edificio attuale con tetto a forma parabolica, inaugurato nel 1961. Entrambi sono dedicati al primo re d'Italia Vittorio Emanuele II di Savoia, grande frequentatore della zona in quanto riserva reale di caccia.\nNella zona dei rifugi \u00e8 stata inoltre edificata negli nei primi anni '60 una piccola cappella dedicata alla Madonna Regina della Valle d'Aosta, consacrata nel 1968 dal vescovo Mons. Blanchet.\nIl nuovo rifugio ha subito negli anni successivi numerose opere di ampliamento: nel 2004 sono stati aggiunti nuovi locali presso la facciata sud-est, dedicati al personale di servizio; nel 2013 \u00e8 stata costruita una nuova sala da pranzo; negli anni successivi si sono ricavati nuovi posti letto in alcuni container posizionati presso la facciata nord-ovest, con bagno esterno dedicato.\nCaratteristiche e informazioni.\nIl rifugio \u00e8 gestito dalla sezione di Torino del Club Alpino Italiano. Il rifugio \u00e8 meta di moltissimi escursionisti ed alpinisti, per questo motivo nel periodo di apertura \u00e8 sempre piuttosto affollato. Ha una capienza di circa 152 posti letto, che si riducono a 21 nel periodo invernale.\nAccessi.\nIl pi\u00f9 battuto \u00e8 il sentiero che dalla frazione di Valsavarenche Pont (1899\u00a0m) raggiunge il rifugio in circa 2 ore di cammino con difficolt\u00e0 \"E\" (Escursionisti). Dapprima si costeggia il torrente che scende lungo la valle; poi si sale con ampi tornanti lungo il fianco della montagna. In avvicinamento al rifugio, l'ambiente \u00e8 spettacolare e numerosi sono gli stambecchi che vi pascolano attorno.\nTraversate.\nIl rifugio pu\u00f2 essere raggiunto anche dai seguenti siti:"}
{"id": "573453", "revid": "28026", "url": "https://it.wikipedia.org/wiki?curid=573453", "title": "Rifugio Vittorio Emanuele", "text": ""}
{"id": "573476", "revid": "287204", "url": "https://it.wikipedia.org/wiki?curid=573476", "title": "Krampack", "text": ""}
{"id": "573487", "revid": "4467091", "url": "https://it.wikipedia.org/wiki?curid=573487", "title": "Motociclista", "text": ""}
{"id": "573489", "revid": "123097344", "url": "https://it.wikipedia.org/wiki?curid=573489", "title": "Rune (rivista)", "text": "Rune \u00e8 stata la prima rivista pubblicata in Italia interamente dedicata ai gioco di ruolo e al fantasy a essere distribuita in edicola (\"Crom\", edizione in rivista dell'omonima fanzine diretta da Roberto Di Meglio, \u00e8 stata la prima rivista italiana di giochi di ruolo in assoluto).\nStoria.\nCreata nel 1988 dall'iniziativa di un gruppo di giovanissimi appassionati (Dante Bianchi, Danilo Moretti, Ciro Alessandro Sacco e Pierandrea Saraco ai quali si aggiungeranno poi Eric Di Donfrancesco e Giancarlo dell'Aquila) come fanzine dell'associazione ludica Lords of Dragons, pubblic\u00f2 otto numeri in versione amatoriale e al suo interno apparve anche Kabal, il primo gioco di ruolo horror in lingua italiana.\nNel 1990 \"Rune\" si trasform\u00f2 in una vera e propria rivista cartacea bimestrale, per iniziativa della Sintagma Editrice, azienda torinese operante nel settore dei giornali e dell'editoria libraria, e si diffuse nelle edicole e nei negozi specializzati, con una tiratura di 8\u00a0000 copie, per l'epoca un vero record. La rivista aveva 64/80 pagine in bianco e nero. Ogni numero presentava dossier approfonditi su Dungeons &amp; Dragons, articoli tecnici sul gioco di ruolo, scenari originali, mappe, recensioni.\nMantenendosi sempre aderente ai temi del gioco di ruolo e del fantasy, pur con i cambi di redazione, direzione (fino al numero 5 Ciro Alessandro Sacco e Danilo Moretti) dal numero 7 Francesco Rivoira mentre Marco Civra fu editore e direttore responsabile fino al numero 9), la rivista contribu\u00ec alla diffusione della cultura del gioco di ruolo in Italia, pubblicando recensioni e anticipando novit\u00e0, sempre mantenendo un'assoluta neutralit\u00e0 rispetto ai grandi colossi del mercato, acquisendo in tal modo autorevolezza crescente.\nDopo nove numeri, la casa editrice si disimpegn\u00f2 dal progetto e la rivista fu rilevata dalla redazione (diretta da Francesco Rivoira e Gianfranco Ressa, poi dal solo Francesco Rivoira che ne divenne anche editore), proseguendo, con alterne fortune, anche a causa del cambiamento di formula, per altri quattro numeri, cessando definitivamente le pubblicazioni nel 1996 con l'uscita del numero 13. Buona parte dei redattori passati della rivista avvi\u00f2 la collaborazione con altre testate (ad esempio \"Kaos\" e \"The Unicorn\") o tentando il lancio di nuovi progetti (Valinor) che ne risultarono consistentemente arricchite ereditando anche una parte importante del parco lettori della rivista\nRimasta per alcuni anni il riferimento pressoch\u00e9 assoluto del settore, ancora oggi la raccolta della rivista, specialmente dei primi numeri, rappresenta una fonte ricercata dai cultori di gioco, con un proprio mercato dell'usato."}
{"id": "573494", "revid": "123970889", "url": "https://it.wikipedia.org/wiki?curid=573494", "title": "Paul Signac", "text": "Diede vita, assieme a Georges Seurat, al puntinismo e alla tecnica del divisionismo.\nBiografia.\nSignac era figlio di commercianti parigini e il suo bisnonno, ufficiale di marina durante la Rivoluzione, mor\u00ec in prigionia sui pontoni inglesi. Figlio unico, fu molto viziato dalla madre e dal nonno. Pochi anni dopo la sua nascita, la famiglia si trasferisce nel quartiere di Montmartre dove si trovano numerosi atelier d'artisti. A sedici anni si lega agli ambienti letterari e frequenta il cabaret Le Chat noir.\nNel 1880, interrompe i suoi studi di architettura poco prima di ottenere la maturit\u00e0 e aderisce al gruppuscolo anticonformista \"Le aringhe affumicate epilettiche baudelairiane e anti-filisteo\". A partire da quest'anno, in occasione di una mostra di Claude Monet, scopre la sua vocazione di pittore. Egli scriver\u00e0 d'altronde a Monet con lo scopo di ottenere qualche consiglio.\nIn seguito entra nel libero atelier di un pittore di Montmartre, \u00c9mile Bin. Frequenta esposizioni, gallerie e studia le opere degli impressionisti, in particolare di Jean-Baptiste Guillaumin.\nAll'inizio, Signac dipinge soprattutto delle vedute di Asni\u00e8res-sur-Seine, dove risiede la sua famiglia e dove ha in rimessaggio un'imbarcazione. Signac ha due passioni, la pittura e la navigazione alla quale fu iniziato dal pittore Gustave Caillebotte, grande amico degli impressionisti. Arriver\u00e0 a possedere in totale quasi una trentina di imbarcazioni. Dipinge anche vedute di Montmartre e si dedica a studi di nudo. La sua pittura subisce l'influenza di Monet; dipinge con tocchi separati, molto colorati.\nNel 1884, Signac espone le sue opere al \"Salon des artistes ind\u00e9pendants\" che in questa occasione ospita le opere di circa 400 artisti rifiutati dal \"Salon officiel\" la cui giuria conservatrice non accetta opere di creazione innovativa. In occasione di questa mostra Signac incontra Georges Seurat con il quale stringe amicizia e sotto la cui influenza sperimenta la giustapposizione di piccoli punti di colore puro: la mescolanza non si fa sulla tavolozza ma nell'occhio di chi guarda. Questa tecnica pittorica nuova si ispira agli studi scientifici di Chevreul sulla percezione dei colori.\nIl 30 giugno 1884 fonda con Odilon Redon e Seurat la \"Societ\u00e9 des artistes ind\u00e9pendants\". Nella primavera del 1886 vengono esposte a New York opere di Signac e Seurat. \u00c8 di quest'anno la prima serie di tele \"divis\u00e9es\" dipinte nei dintorni di Les Andelys.\nSignac lavora con Seurat e Camille Pissarro, convertito al metodo divisionista, con i quali crea il gruppo dei cosiddetti \"impressionisti scientifici\".\nDipingendo sulle rive della Senna, verso Asni\u00e8res, incontra Vincent van Gogh. Da agosto a ottobre 1887, Signac si trasferisce nel Sud della Francia. Acquista una nuova imbarcazione e trascorre l'estate del 1888 sulla costa nord della Bretagna, poi l'anno seguente sulla costa mediterranea e rende visita a Van Gogh, internato ad Arles. Di questo periodo sono le marine dipinte a Cassis, sulla costa provenzale.\nIl 29 marzo 1891 Seurat muore a trent'anni, probabilmente di meningite folgorante, la stessa che avrebbe portato alla morte, dopo due settimane, il figlio. La morte di Seurat scuote profondamente Signac che lascia dunque Parigi per le coste bretoni. Nei mesi seguenti dipinge le marine di Concarneau e la \"Femme se coiffant\", uno dei suoi capolavori.\nNel 1892 lascia la Bretagna per Saint-Tropez, piccolo porto di pescatori che \u00e8 il primo artista a scoprire: vi trascorre alcuni mesi con la moglie e la madre che ritrarr\u00e0. \u00c8 un periodo importante questo perch\u00e9 segna una svolta nella sua opera. Scopre la tecnica dell'acquerello e a partire dal 1894 rinuncia alla pittura \"en plein air\". Le sue opere sono sempre pi\u00f9 colorate e le pennellate pi\u00f9 larghe.\nSignac si distingue per il parallelismo che fa tra la musica e la pittura arrivando a chiamare le sue opere \u00ab\"La rentr\u00e9e des chalutiers\" (\"Il rientro dei pescherecci\")\u2026\"Larghetto\" ecc.\u00bb I suoi quadri numerati in \"Opus\"!\nNell'anno 1893, viene pubblicato per la prima volta ed esattamente dopo trent'anni dalla morte del suo autore \"Le Journal\" di Eug\u00e8ne Delacroix. La lettura di questo testo spinge Signac alla scrittura. Dal 1896, inizia a redigere uno studio intitolato \"D'Eug\u00e8ne Delacroix au n\u00e9o-impressionnisme\" (\"Da Eug\u00e8ne Delacroix al neo-impressionismo\") che esce nel 1899. Questo trattato ha molto successo e grande impatto sui giovani artisti che gli rendono visita nella sua abitazione di Saint-Tropez. Tra questi artisti c'\u00e8 Henri Matisse che diventa, per un breve periodo, neo-impressionista.\nAllo stesso 1896 risale la pi\u00f9 importante tra le poche opere grafiche (20 litografie e 7 acqueforti) di Signac: \"Les D\u00e9molisseurs\", che sar\u00e0 poi tradotto in un quadro tra il 1897 e il 1899.\nNel 1908, viene eletto presidente del \"Salon des artistes Ind\u00e9pendants\" e dedica molto tempo ed energia a questa funzione.\nNel 1913 Signac lascia Saint-Tropez per Antibes, dove rimane bloccato dalla guerra. \u00c8 un periodo di crisi per il pittore perch\u00e9 vede crollare i suoi ideali pacifisti. Dipinge pochissimo fino al 1918. Nel 1915, \u00e8 stato nominato Peintre de la Marine, ossia pittore ufficiale della Marina militare francese.\nAl termine della guerra riprende i suoi viaggi, ritornando spesso in Bretagna.\nAlla fine degli anni 1920, con l'aiuto del mecenate Gaston L\u00e9vy, intraprende il progetto di rappresentare in acquarelli tutti i porti della Francia, sul versante atlantico come quello mediterraneo. L\u00e9vy mette a disposizione dell'artista una macchina e un autista. Signac fa vari viaggi in tutto il paese dal 1929 al 1931 per portare a termine quest'avventura.\nNegli anni trenta, in quanto anarchico e pacifista convinto, \u00e8 tra le personalit\u00e0 pubbliche che si pronunciano apertamente contro il fascismo in Italia e Germania e le leghe d'estrema destra che pullulano in Francia.\nSignac \u00e8 a Parigi, dove muore il 15 agosto 1935 in seguito a una crisi di uremia."}
{"id": "573497", "revid": "1437331", "url": "https://it.wikipedia.org/wiki?curid=573497", "title": "Cossirano", "text": "Cossirano \u00e8 una frazione del comune di Trenzano, in provincia di Brescia. Fu un comune autonomo fino al 1928.\nToponimo.\nIl nome \u00e8 di origine romana e deriva da \"Causorius\" o da \"Causorianus\".\nOriginariamente il paese era diviso nei quattro cantoni di Villanuova, Chiesa, Tezze e Livelli; i toponimi sono ancora in uso.\nMonumenti e luoghi d'interesse.\nUlteriori luoghi d'interesse sono la cappella dei caduti, il mulino delle lame, il parchetto comunale.\nNella primavera 2008 \u00e8 stata rinnovata la pista ciclabile e pedonale che collega Cossirano, il cimitero e Trenzano.\nCultura.\nRicorrenze.\nIl santo patrono \u00e8 san Valentino, che viene festeggiato sia il 14 febbraio sia l'ultima Domenica di aprile, durante la quale si assiste alla processione per le vie del paese.\nEventi.\nIl paese \u00e8 noto per il \"Fest\u00f9\". Evento a cadenza quinquennale che colora il paese con decorazioni floreali e riunisce gli abitanti in dieci giorni di festeggiamenti, con spettacoli e intrattenimenti tra cui: Il palo della cuccagna, il Ciancol, la cariolata delle mamme, fanfara dei bersaglieri e molto altro ancora... inoltre viene servita la cucina tipica della provincia presso l'oratorio; infine da non dimenticare la solenne processione con la benedizione dei quattro angoli del paese, e lo spettacolo pirotecnico a chiusura della manifestazione.\nInfrastrutture e trasporti.\nLa stazione di Trenzano-Cossirano era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956."}
{"id": "573499", "revid": "232551", "url": "https://it.wikipedia.org/wiki?curid=573499", "title": "Traforo dello Zovo", "text": ""}
{"id": "573500", "revid": "101778156", "url": "https://it.wikipedia.org/wiki?curid=573500", "title": "Motori Diesel a precamera", "text": "Il motore Diesel a precamera, detto anche \"ad iniezione indiretta\", \u00e8 stato impiegato in passato nelle prime applicazioni automobilistiche del diesel, caratterizzate da piccola cilindrata ed alta velocit\u00e0 di rotazione rispetto alle tradizionali applicazioni pesanti dei motori diesel medesimi. La precamera di combustione venne brevettata nel 1909 dall'ingegnere tedesco di origine libanese Prosper L'Orange nel periodo in cui lavorava alla Benz &amp; Cie.. Tale sistema favoriva la combustione accelerando il miscelamento tra le piccole quantit\u00e0 di gasolio iniettato e l'aria. Questo tipo di motore aveva anche minor rumorosit\u00e0 dei motori Diesel ad iniezione diretta per via dei minori picchi di pressione in camera. \nIl motore Diesel a precamera \u00e8 stato soppiantato con l'avvento dei controlli elettronici che hanno permesso di iniettare piccole quantit\u00e0 di gasolio, gi\u00e0 nebulizzato, attraverso una pressione elevata.\nI motori diesel classici.\nLa rumorosit\u00e0 del motore Diesel \u00e8 data dalla detonazione di una piccola parte di combustibile all'inizio dell'iniezione, causata dall'accensione non immediata.\nMentre nei motori a ciclo Otto la miscela di aria e carburante \u00e8 gi\u00e0 pronta al momento dell'accensione, nel motore diesel il combustibile viene iniettato a partire dalla fine della fase di compressione, quando l'aria presente nella camera di combustione \u00e8 ad una temperatura maggiore di quella di autoaccensione del carburante.\nCi\u00f2 rende necessario un certo tempo, chiamato \"ritardo di accensione\", prima che il combustibile si trovi nelle condizioni di accendersi (le minuscole goccioline devono evaporare e reperire l'ossigeno) e durante questo tempo la fase di iniezione continua.\nQuesto causa un accumulo di fluido incombusto all'interno della camera di combustione.\nQuando la prima parte di combustibile iniettato si accende, genera un'onda di pressione e calore che fa detonare le goccioline che si erano accumulate durante il ritardo di accensione, provocando il classico rumore del motore Diesel. \nLa potenza acustica dispersa dal propulsore, unitamente alle vibrazioni meccaniche generate dalle detonazioni, costituiscono ovviamente una perdita di efficienza.\nQuesto succede ad ogni ciclo.\nDopo questa fase la combustione avviene in modo molto pi\u00f9 dolce.\nEffetti della precamera sui motori diesel classici.\nEffetti positivi.\nLa precamera ridusse il ritardo di accensione, migliorando rendimento e rumorosit\u00e0 nei piccoli diesel e aument\u00f2 il regime di rotazione massima alla quale un motore diesel pot\u00e9 spingersi, limitato fino ad allora proprio dal ritardo di accensione. Essa consiste di un vano di forma cilindrica o sferica (nelle precamere a turbolenza) ricavato nella testata del motore; su di un lato \u00e8 presente un condotto che comunica con la camera di combustione vera e propria, dalla parte opposta \u00e8 situato l'iniettore. Lateralmente sporge all'interno una candeletta ad incandescenza, per riscaldare la precamera in fase di avviamento del motore.\nLa precamera durante il funzionamento \u00e8 molto calda e ci\u00f2 riduce il ritardo di accensione; inoltre comunica con la camera di combustione attraverso una piccola luce, attraverso la quale passa la miscela dopo che la combustione si \u00e8 avviata; questo flusso rapido della miscela attraverso la strozzatura genera una elevata turbolenza in camera che aumenta la miscelazione aria/gasolio accelerando la combustione, che avviene in maniera pi\u00f9 graduale e quindi con minor incremento di pressione rispetto all'iniezione diretta. I minori picchi di pressione riducevano lo stress sui componenti e la rumorosit\u00e0.\nEffetti negativi.\nPer contro viene ridotto il rendimento termodinamico, in quanto la presenza della precamera aumenta la superficie del motore esposta alla combustione, fattore che causa una considerevole perdita di calore, inoltre la presenza della precamera fa perdere energia al fluido che si trovava a passare attraverso un foro che metteva in comunicazione la precamera con la testa del cilindro.\nPer questo motivo i motori a precamera sono stati abbandonati dai costruttori di auto in favore della soluzione ad iniezione diretta con controllo elettronico, che riduce la rumorosit\u00e0 comandando in modo diverso e pi\u00f9 preciso l'iniezione."}
{"id": "573503", "revid": "1718925", "url": "https://it.wikipedia.org/wiki?curid=573503", "title": "Editoriale Nord", "text": "L'Editoriale Nord \u00e8 la casa editrice ufficiale della Lega Nord. Presieduta da Stefano Stefani, la societ\u00e0, nata come cooperativa di giornalisti, pubblicava il quotidiano \"La Padania\" e altre testate minori, sempre di ambito partitico.\nStoria.\nFondata nel 1996, all'indomani della svolta politica che port\u00f2 Umberto Bossi a rinsaldare l'alleanza con Silvio Berlusconi, la casa editrice di partito ha pubblicato negli anni, libri legati alle tradizioni celtiche, qualche pubblicazione celebrativa, cartacea e video, sulle iniziative del partito e qualche saggio di area."}
{"id": "573505", "revid": "984922", "url": "https://it.wikipedia.org/wiki?curid=573505", "title": ".eh", "text": ".eh \u00e8 un dominio di primo livello nazionale non assegnato, ma riservato al territorio del Sahara Occidentale, dove invece \u00e8 utilizzato il dominio per il Marocco, .ma."}
{"id": "573512", "revid": "36426", "url": "https://it.wikipedia.org/wiki?curid=573512", "title": "Vescovo di Recanati", "text": ""}
{"id": "573518", "revid": "287204", "url": "https://it.wikipedia.org/wiki?curid=573518", "title": "Nelson Abeijon", "text": ""}
{"id": "573519", "revid": "88740", "url": "https://it.wikipedia.org/wiki?curid=573519", "title": ".cs", "text": ".cs \u00e8 un dominio di primo livello nazionale non assegnato, ma era riservato alla Serbia e Montenegro che, in pratica, non lo ha mai usato.\nPrima di cambiare nome, infatti, usava .yu da Jugoslavia. Nel 2006, poi, Serbia e Montenegro si sono divisi in due stati, ed usano rispettivamente .rs e .me.\nIn passato, per alcuni anni questo dominio \u00e8 stato usato dalla Cecoslovacchia, anch'essa divisa nel 1993 in due stati indipendenti."}
{"id": "573522", "revid": "111319", "url": "https://it.wikipedia.org/wiki?curid=573522", "title": "Camper service", "text": "Il \"camper service\" \u00e8 una piazzola, attrezzata di apposita caditoia, per lo scarico dei serbatoi di raccolta dei reflui dei veicoli ricreazionali, e dei bus turistici dotati di toilette.\nGeneralmente fa parte dell'impianto anche una colonnina per il rifornimento dell'acqua potabile, oltre ad un ulteriore dispositivo ausiliario (colonnina) idoneo a ricevere lo scarico dei serbatoi di tipo estraibile installati a bordo dei camper.\nQuesti impianti si trovano presso le cosiddette \"aree di sosta\", aree pubbliche o gestite da privati destinate alla sosta breve dei veicoli ricreazionali, presso la quasi totalit\u00e0 dei camping, ed in alcune aree di servizio prevalentemente autostradali.\nLe strutture possono essere realizzate artigianalmente oppure tramite l'utilizzo di impianti prefabbricati da ditte specializzate. In quest'ultimo caso sono sovente dotate di gettoniere che permettono il pagamento dei servizi anche in assenza di operatori.\nSi tratta di un servizio di estrema importanza, anche in considerazione dello sviluppo del turismo itinerante, per la prevenzione di fenomeni di scarico selvaggio lungo le strade o nelle piazzole di sosta delle stesse.\nProprio in ragione del costante sviluppo del settore del turismo itinerante, la presenza di camper service nel territorio di un comune di fatto attira flussi turistici con effetti benefici sulla piccola economia locale."}
{"id": "573527", "revid": "92612881", "url": "https://it.wikipedia.org/wiki?curid=573527", "title": "Cell Game", "text": ""}
{"id": "573530", "revid": "1935652", "url": "https://it.wikipedia.org/wiki?curid=573530", "title": "Giacomo Barabino", "text": "Biografia.\nNasce a Livellato, frazione di Ceranesi, in citt\u00e0 metropolitana ed arcidiocesi di Genova, il 2 aprile 1928 da Antonio e Luigia Parodi.\nFormazione e ministero sacerdotale.\nIl 14 ottobre 1940 entra nel seminario minore del Chiappeto a Genova, dove viene accolto dal rettore Pietro Zuccarino.\nIl 29 giugno 1952 \u00e8 ordinato presbitero, nella cattedrale di San Lorenzo a Genova, dall'arcivescovo Giuseppe Siri (poi cardinale).\nDopo l'ordinazione svolge il suo ministero nella parrocchia di Pegli e in seguito in quella di San Siro a Nervi. Il 14 luglio 1953 \u00e8 nominato segretario personale dell'arcivescovo, incarico ricoperto per ventun anni.\nMinistero episcopale.\nIl 16 maggio 1974 papa Paolo VI lo nomina vescovo ausiliare di Bobbio e vescovo titolare di Ravello; il 24 giugno successivo riceve l'ordinazione episcopale, nella cattedrale di San Lorenzo, dal cardinale Giuseppe Siri, conconsacranti il vescovo Secondo Chiocca e l'arcivescovo Giovanni Mariani. Il 14 luglio entra in diocesi, nella cattedrale di Bobbio.\nIl 30 settembre 1986, dopo l'unione della diocesi di Bobbio con l'arcidiocesi di Genova, diventa vescovo ausiliare e vicario generale di Genova-Bobbio.\nIl 7 dicembre 1988 papa Giovanni Paolo II lo nomina vescovo di Ventimiglia-San Remo; succede ad Angelo Raimondo Verardo, dimessosi per raggiunti limiti di et\u00e0. Il 5 marzo 1989 prende possesso della diocesi, nella cattedrale di Ventimiglia.\nIl 20 marzo 2004 lo stesso papa accoglie la sua rinuncia, presentata per raggiunti limiti di et\u00e0; gli succede Alberto Maria Careggio, fino ad allora vescovo di Chiavari. Rimane amministratore apostolico della diocesi fino all'ingresso del successore, avvenuto il 9 maggio seguente.\nMuore a Vallecrosia il 25 maggio 2016 all'et\u00e0 di 88 anni. Dopo le esequie, celebrate il 28 maggio seguente nella cattedrale di Ventimiglia dal cardinale Angelo Bagnasco, viene sepolto nella cripta dello stesso edificio.\nGenealogia episcopale.\nLa genealogia episcopale \u00e8:"}
{"id": "573533", "revid": "104458", "url": "https://it.wikipedia.org/wiki?curid=573533", "title": "Cantone di Argenton-les-Vall\u00e9es", "text": "Il Cantone di Argenton-les-Vall\u00e9es era una divisione amministrativa dell'Arrondissement di Bressuire.\nFino al 1\u00ba settembre 2006 si \u00e8 chiamato Cantone di Argenton-Ch\u00e2teau, quando il comune di Argenton-Ch\u00e2teau si \u00e8 fuso con i comuni di Bo\u00ebsse e Sanzay formando il nuovo comune di Argenton-les-Vall\u00e9es facendo cambiare nome anche al cantone.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Argenton-l'\u00c9glise e i comuni di:"}
{"id": "573534", "revid": "212348", "url": "https://it.wikipedia.org/wiki?curid=573534", "title": "Bartolomeo Vitelleschi", "text": "Biografia.\nEra nipote del cardinale Giovanni Vitelleschi.\nIl 17 marzo 1438 fu eletto vescovo di Montefiascone e Corneto.\nFu creato cardinale (o pi\u00f9 precisamente pseudocardinale) dall'antipapa Felice V il 6 aprile 1444 e ricevette il titolo di San Marco.\nIl 23 marzo 1442 papa Eugenio IV lo depose dalla cattedra di Corneto e Montefiascone.\nIl 14 luglio 1449 rinunci\u00f2 al pseudocardinalato nelle mani di papa Niccol\u00f2 V, che il 21 luglio dello stesso anno gli affid\u00f2 nuovamente la diocesi di Corneto e Montefiascone, con l'assoluzione generale sul suo passato scismatico."}
{"id": "573536", "revid": "547034", "url": "https://it.wikipedia.org/wiki?curid=573536", "title": "Swanscombe", "text": "Swascombe \u00e8 un villaggio, parte della contea del Kent, in Inghilterra. Si tratta di uno degli insediamenti primitivi in Gran Bretagna.\nA Swanscombe \u00e8 stato trovato il cranio umano pi\u00f9 vecchio della Gran Bretagna. Vi \u00e8 stata ritrovata anche la pi\u00f9 vecchia ascia a mano, risalente a circa 250.000 anni fa."}
{"id": "573538", "revid": "1573940", "url": "https://it.wikipedia.org/wiki?curid=573538", "title": "Monticola solitarius", "text": "Il passero solitario (Monticola solitarius ) \u00e8 un uccello passeriforme della famiglia Muscicapidae.\nDescrizione.\nHa una taglia di circa 23\u00a0cm, ed un peso di 60 grammi. Il dimorfismo sessuale \u00e8 abbastanza evidente, infatti il maschio d'estate \u00e8 di colore blu scuro con ali e coda pi\u00f9 scure, mentre la femmina \u00e8 marrone bluastra sulla schiena, petto chiaro che d\u00e0 sul marrone.\nDistribuzione e habitat.\n\u00c8 diffuso in Europa meridionale, Africa del nord e Asia centrale; in Italia, tranne che nella pianura Padana, dove \u00e8 raro incontrarlo, lo si trova ovunque ci siano pareti rocciose ed assolate.\nSistematica.\nNe sono conosciute 5 sottospecie:\nCuriosit\u00e0.\n\"Il passero solitario\" \u00e8 titolo di due famose poesie, una di Giacomo Leopardi e una di Giovanni Pascoli."}
{"id": "573539", "revid": "27723", "url": "https://it.wikipedia.org/wiki?curid=573539", "title": "Stile tardogotico", "text": ""}
{"id": "573545", "revid": "26891", "url": "https://it.wikipedia.org/wiki?curid=573545", "title": "Northrop X-4", "text": ""}
{"id": "573554", "revid": "793215", "url": "https://it.wikipedia.org/wiki?curid=573554", "title": "Ruhrstahl X-4", "text": "Il Ruhrstahl X-4, citato anche come Kramer X4 o RK 344 Ruhrstahl-Kramer, era un missile aria-aria sviluppato dall'azienda tedesca Ruhrstahl AG durante la seconda guerra mondiale.\nDescrizione.\nPrimo missile aria-aria a livello mondiale non fece in tempo a entrare in servizio. La storia dell'X-4 per\u00f2 ha inizio molto prima: gi\u00e0 nel 1942 il RLM (il ministero dell'aria nazista) aveva espresso interesse per i missili guidati e questo consent\u00ec alla BMW di partire con un endoreattore BMW 109-548 a propellenti liquidi anzich\u00e9 solidi come sarebbe stato pensabile al giorno d'oggi. Gli studi di Kramer alla Ruhrsthall, successivi alla messa a punto della Fritz-X, erano tali da pensare che il miglior sistema di propulsione fosse questo, e per realizzarlo ci volle molto sforzo dato che era l'endoreattore a propellenti liquidi pi\u00f9 piccolo del mondo e doveva funzionare in qualunque assetto e temperatura pratica. Dalla fine del '43 alla met\u00e0 del '44 vennero prodotti 225 prototipi che vennero costruiti con un motore a razzo a propellenti solidi capace di 150 kg di spinta per 8 secondi. Dall'agosto del '44 il nuovo motore era disponibile e cos\u00ec si pot\u00e9 completare il missile. L'11 agosto del '44, a campagna di Normandia avviata e completata, vi fu il primo lancio da parte di un FW-190, che cos\u00ec fu il primo caccia con missili AAM. Ma se si considera che in Normandia gli Alleati avevano impiegato 12.000 aerei contro 300 tedeschi, ci si pu\u00f2 rendere conto di come anche il miglior Sidewinder oramai sarebbe stato insufficiente: non c'era nemmeno il carburante per mandare in aria gli aerei in quantit\u00e0 sufficiente e i bombardieri erano oramai scomparsi dalla linea di produzione.\nLa prima azione di lancio da parte del prototipo V69 (FW190) venne seguita da tiri con Ju88G e Ju-388, eseguiti fino al febbraio 1945, mentre ben 1.000 missili (dato approssimativo) uscirono dalle linee di produzione entro il dicembre. Erano certamente molti, ma i bombardamenti sulla BMW di Stargard distrussero gran parte dei motori destinati a questi missili e alla fine non ci fu pi\u00f9 il tempo di rimediare e di portare all'operativit\u00e0 quest'arma, primariamente intesa per i Me.262.\nL'X-4 era un missile diverso da quelli a cui siamo abituati oggi, e pi\u00f9 simile a un'arma controcarri o meglio, al missile AA-1 Alkali sovietico degli anni '50. In effetti quest'ultimo fu forse sviluppato con questo tipo di tecnologia, mentre i missili controcarri furono un altro dei ritrovati tedeschi del tempo di guerra, ma non passati in produzione.\nLa guida dei missili X-4 avveniva con criteri particolari: si trattava, per prevenire disturbi, di un missile AAM di tipo filoguidato, con un cavo lungo 5,5 km e spesso 0,2 mm, eppure perfettamente isolato. Un bengala posteriore aiutava a tenerlo d'occhio mentre si collimava con il sistema standard a riflessione su distanze pratiche di circa 3 km dall'obiettivo. La sezione con la testata esplosiva arrivava a 20 kg con spessori delle pareti di 10 mm, dietro c'era il motore con i serbatoi spiraliformi e infine i sistemi di guida. Per una maggiore semplicit\u00e0 si pens\u00f2 a un missile con una stabilizzazione a rotazione di un giro al secondo, ottenuta grazie alla trimmatura delle alette cruciformi in legno di met\u00e0 fusoliera, a due delle quali era attaccato un fuso con il cavo di guida. I fusi erano lunghi 48,6 cm e larghi max 76 mm.\nLa spoletta era, non certo abitualmente, di tipo acustico in due possibili modelli: Kranich da 7 m di raggio e Meise da 15. Era stata scelta perch\u00e9 semplice e compatta. Come per il grosso Fritz-X erano previsti un trasmettitore FuG 510 e un ricevitore FuG 238, anche se questo era un missile filoguidato e non radiocomandato.\nI propellenti erano il Tonka (xilidina e trielamina) e l'acito nitrico, autoaccendenti, venendo nondimeno usati anche per raffreddare la camera di combustione del motore, che aveva 3 fori di iniezione per la prima e 6 per il secondo, e con un diametro di 76 mm per una lunghezza di 29 cm appena. Era possibile usare, per una spinta di 16 secondi e 100 kg di spinta (come picco, poi calava) appena 8,5 kg di propellente, ma il missile era usabile solo da 6.000 m di quota a quanto se ne sa. Ogni caccia ne poteva avere fino a 4 esemplari.\nCaratteristiche.\nDall'X-4 venne sviluppato un missile anticarro, l'X-7, ma che non arriv\u00f2 alla produzione in serie."}
{"id": "573596", "revid": "26891", "url": "https://it.wikipedia.org/wiki?curid=573596", "title": "X-4 Bantam", "text": ""}
{"id": "573599", "revid": "73843", "url": "https://it.wikipedia.org/wiki?curid=573599", "title": "Lago di Monate", "text": "Il lago di Monate \u00e8 un lago prealpino della Lombardia situato in provincia di Varese tra il lago di Varese e il lago Maggiore.\nGeografia.\nI comuni che confinano con il lago sono Cadrezzate con Osmate, Comabbio, e Travedona-Monate. Il lago \u00e8 alimentato da sorgenti sotterranee ed alcune rogge tra cui il Rio Freddo, ha un unico emissario nel torrente Acquanegra che sfocia nel lago Maggiore nel comune di Brebbia in localit\u00e0 Sabbie d'Oro.\nLe acque sono in genere abbastanza limpide con alcuni tratti in cui tendono a opacizzarsi assumendo una colorazione lagunare.\nSulle rive sono presenti ampi tratti a canneto che si alternano con fitta boscaglia e ninfee.\nStoria.\nLa pesca fu una delle attivit\u00e0 economiche principali delle popolazioni in riva al lago. I diritti di pesca vennero acquistati nel 1652 dai Biglia, nobili milanesi, che li cedettero nel 1783 al marchese e duca Pompeo Litta Arese. Nell'Ottocento passarono ai Borghi (che avevano acquistato anche il Lago di Comabbio) e nel 1898 l'ing. Pio Borghi cominci\u00f2 a gestire la pesca con moderni criteri di allevamento e di immissione di pesce selezionato. Vennero introdotti: la trota arcobaleno, il coregone, il persico sole e il gambero della Louisiana. si sta verificando una massiccia invasione di specie alloctone, quali luccio, pesce siluro, pesce gatto e boccalone (anche conosciuto con il nome di persico trota) i quali stanno prevaricando le specie autoctone presenti. Tra queste il coregone, che si era quasi estinto dalle acque del lago.\nPreistoria ed et\u00e0 antica.\nNel XIX secolo vennero scoperti tre villaggi palafitticoli preistorici risalenti all'et\u00e0 del bronzo: due stazioni palafitticole furono rinvenute nel 1864 a Cadrezzate (insediamenti del Sabbione e del Pozzolo) e una, nel 1876, a Monate (insediamento dell'Occhio). Tra i materiali rinvenuti figurano strumenti di selce e di bronzo, ceramica varia, asce in pietra levigata, frammenti di telai per tessere e quattro piroghe monossili (ricavate da un unico tronco d'albero scavato) datate . \nGli studi sistematici condotti negli anni Novanta del Novecento sulla stazione palafitticola del Sabbione (la pi\u00f9 estesa delle tre) hanno fornito alcuni dati che permettono di ipotizzare la sua struttura. I resti delle palificazioni esaminati si trovano ora sommersi, a circa 50 metri dalla sponda del lago e ad una profondit\u00e0 compresa tra i 2 e i 6 metri; le indagini archeologiche hanno rilevato che invece nella sua fase di vita, il villaggio si trovava in prossimit\u00e0 della riva, in ambiente asciutto o umido. Esso era protetto sul lato verso terra da alcune palizzate (costituite essenzialmente da legno di quercia, e in misura minore da ontano e nocciolo) che venivano abbattute e sostituite man mano che l\u2019aumento demografico rendeva necessario l\u2019ampliamento del villaggio. La sua frequentazione risale a 3600 anni fa, ed \u00e8 durata all\u2019incirca 70 anni, nel periodo di passaggio dall\u2019et\u00e0 del bronzo antico all\u2019et\u00e0 del bronzo medio. La palafitta del Sabbione \u00e8 stata inserita nel 2011 nella lista UNESCO del Patrimonio Mondiale dell'Umanit\u00e0, insieme ad altre due stazioni palafitticole della provincia di Varese, l'Isolino Virginia e Bodio Centrale (nel comune di Bodio Lomnago), e assieme ad altri antichi insediamenti sulle Alpi palafitticoli di et\u00e0 preistorica.\nNel lago sono state ritrovate quattro piroghe (nel 1899, 1971 e 1975) caratterizzate da pianta trapezoidale, fondo piatto e fiancate basse, idonee per la pesca nelle acque calme e basse dei piccoli laghi e dei fiumi. La loro datazione non \u00e8 certa e, per la tipologia costruttiva, si pu\u00f2 ipotizzare un lungo periodo che va dal II-III sec. d.C. e il X-XI sec. d.C. Esse sono oggi conservate al Museo archeologico Paolo Giovio di Como, al Museo civico archeologico di Villa Mirabello di Varese, e al Museo della Societ\u00e0 Gallaratese per gli Studi Patri di Gallarate.\nNella zona sono stati rinvenuti anche reperti di et\u00e0 romana: alcune tombe (Travedona Monate, Cadrezzate con Osmate, Comabbio), Ternate, resti di una fornace (Travedona Monate), una lapide votiva a Giove (Cadrezzate con Osmate) e alcune lucerne.\nIl lago oggi.\nLa conformazione del lago e il fatto che le sue rive fossero per lo pi\u00f9 private ha contribuito a mantenerlo pulito: il lago di Monate, oggi, \u00e8 uno dei pochi bacini di origine glaciale ad essere balneabile. Inoltre \u00e8 vietata la navigazione alle imbarcazioni a motore. Per questi motivi, \u00e8 una meta di praticanti del nuoto in acqua libera e campo di gara per manifestazioni remiere organizzate dalla ASD Canottieri di Monate.\nTra le manifestazioni va ricordata la Festa di Monate, organizzata dalla ASD Canottieri di Monate in occasione della patrona, la Madonna della neve, il primo fine settimana di agosto."}
{"id": "573602", "revid": "228587", "url": "https://it.wikipedia.org/wiki?curid=573602", "title": "Acharagma", "text": "Acharagma \u00e8 un genere di piante succulente della famiglia delle Cactaceae, diffuso nel Messico settentrionale.\nIl genere, di recente individuazione, comprende due sole specie:"}
{"id": "573605", "revid": "889336", "url": "https://it.wikipedia.org/wiki?curid=573605", "title": "Adriano Zancop\u00e8", "text": "Carriera.\nClub.\nEntra nel calcio professionistico nel 1988, dove messosi in luce nella primavera, viene aggregato alla prima squadra del Padova, di cui rimarr\u00e0 secondo portiere per tre stagioni. Nel 1990 inizia il suo peregrinare, passando a novembre al Trento Calcio in Serie C1. Con la squadra trentina esordisce anche con la Nazionale Under-21, risultando cos\u00ec il primo giocatore del Trento a giocare in una qualsiasi Nazionale durante la militanza in casacca giallobl\u00f9. Successivamente passa al Baracca Lugo, in Serie C1 (8 presenze); poi al Vigor Lamezia in Serie C2 (27 presenze), infine al Giorgione, sempre in Serie C2 (18 presenze).\nNell'estate del 1994 passa al Cittadella, in serie C2, dove mette radici: saranno cinque le stagioni in maglia granata, culminate con la promozione e la salvezza in Serie C1 nella stagione 1998-1999, in cui colleziona 167 partite. Passa quindi alla Viterbese, dove rimane una sola stagione culminati comunque nei play off promozione (persi), e con cui gioca in 15 partite. Fa quindi ritorno al Cittadella dove con le sue 17 apparizioni contribuisce alla storica promozione in Serie B della squadra padovana. Zancop\u00e8 rimane in Serie C1, al Catania, con la squadra siciliana protagonista di un ottimo campionato, ma in sfortunati play off promozione, saranno 13 le sue apparizioni con gli etnei.\nVa quindi al , dove rimane tre stagioni, una in Serie B e due Serie A, dove gioca solo 3 partite per due anni, essendo il secondo dell'inossidabile Marco Ballotta, prima di scalzare il posto al pi\u00f9 esperto portiere e debuttando nella massima serie il 5 ottobre 2003 (Empoli-Modena 0-3), prima di riperdere il posto a causa del pessimo andamento della squadra emiliana. Nella stagione 2004-2005, in cui non scende mai in campo, \u00e8 il terzo portiere del alle spalle di Alex Manninger e Marco Fortin. Viene quindi dirottato al Treviso, neopromosso e alla prima esperienza in Serie A, dove accumula 29 apparizioni prima di cedere il posto a Matteo Sereni.\nNell'agosto del 2006 passa al , secondo portiere alle spalle di Guardalben. Tuttavia dopo un grave infortunio del portiere veronese, diventa via via uno degli uomini chiave della compagine biancorossa. La stagione 2007-2008, per contro, lo vede iniziale protagonista, per poi perdere il posto a favore di Matteo Guardalben, e, dal gennaio 2008, di Marco Fortin, ritrovandosi quindi terzo portiere.\nHa disputato 46 partite in Serie A, 58 partite in Serie B, 78 partite in Serie C1, 179 partite in Serie C2.\nNazionale.\nHa giocato con la nazionale Under-18 nel 1989 (13 presenze su 16 convocazioni) e con la nazionale Under-21 tra il 1990 e il 1991 (1 presenza su 7 convocazioni).\nNell'agosto del 1997 ha fatto parte della nazionale universitaria italiana che in Sicilia ha vinto la medaglia d'oro al torneo di calcio della XIX Universiade.\nAllenatore e dirigente.\nNel giugno 2008, si ritira, ed entra nello staff tecnico del Calcio Padova. Nell'agosto 2009 diventa preparatore dei portieri della squadra primavera e coordinatore della scuola portieri di tutto il settore giovanile del Padova.\nIl 29 luglio 2014 diventa il preparatore dei portieri della Biancoscudati Padova di Carmine Parlato."}
{"id": "573606", "revid": "22475", "url": "https://it.wikipedia.org/wiki?curid=573606", "title": "Palazzo Gallavresi", "text": "Palazzo Gallavresi (o Palazzo della Marchesa) \u00e8 un edificio pubblico risalente con ogni probabilit\u00e0 alla seconda met\u00e0 del XIII secolo, situato nel centro storico della citt\u00e0 di Caravaggio, in Lombardia; dal 1947 \u00e8 sede dell'amministrazione comunale.\nStoria.\nNon si conosce la data esatta di costruzione dell'edificio, anche se un valido \"terminus post quem\" \u00e8 dato dallo stile tardogotico degli archi ogivali degli ampi portici della facciata principale, che indica un'edificazione sicuramente successiva alla met\u00e0 del XIII secolo (il gotico si diffuse solo in questo periodo in Lombardia). Si tratt\u00f2 tuttavia, con ogni probabilit\u00e0, del rifacimento di un edificio gi\u00e0 preesistente.\nIl palazzo fu sede dell'amministrazione comunale gi\u00e0 nel primo XIV secolo; nel corso dei secoli pass\u00f2 poi in mano ai privati, a partire dai marchesi della casata Sforza, feudatari di Caravaggio, ai marchesi Villani e alla famiglia Schizzi. Gli ultimi proprietari furono i signori Bellinzaghi e Gallavresi, che ne mantennero la propriet\u00e0 fino alla prima met\u00e0 del XX secolo.\nAppena dopo la Liberazione l'amministrazione cittadina riacquist\u00f2 il palazzo dalla famiglia Gallavresi per trasferirvi la sede municipale, precedentemente collocata nell'attuale via Mangone.\nIl palazzo venne profondamente ristrutturato nel 1981; i lavori di risistemazione della facciata hanno consentito di mettere in maggiore evidenza lo stile gotico-lombardo dell'edificio.\nCaratteristiche architettoniche.\nPianta.\nIl palazzo, a pianta rettangolare, presenta una facciata anteriore che si affaccia sulla prospiciente piazza Garibaldi (l'antica Piazza Grande, la piazza centrale della citt\u00e0); \u00e8 circondato dalle strade pedonali del centro storico sugli altri tre lati.\nOsservando le vecchie mappe si pu\u00f2 rilevare l'esistenza di due passadizzi che anticamente collegavano l'edificio con due case laterali, quella del Podest\u00e0 e quella del Governatore; questi furono distrutti nel 1850, durante la propriet\u00e0 Bellinzaghi.\nFacciata.\nLa facciata del palazzo ne evidenzia lo stile lombardo-gotico: il portico si compone di eleganti archi a sesto acuto, risalenti al XV secolo, con elementi in cotto a vista; le finestre del primo piano, in maniera analoga, presentano archi a sesto acuto, con lievi strombature. A fianco delle finestre gotiche sono visibili le tracce di finestre rinascimentali, dotate di cornici in cotto lavorato. Fra una finestra e l'altra si trovava inoltre, in passato, lo stemma nobiliare dei signori del borgo (nell'ordine, i Visconti, gli Sforza, i Villani e gli Schizzi).\nAl centro della facciata principale \u00e8 collocata una parlera, un balconcino destinato ad essere impiegato per veicolare i discorsi del borgomastro alla cittadinanza; in corrispondenza della parlera, la facciata presenta un timpano emergente dalla sommit\u00e0.\nAl di sopra dei portici sono oggi presenti dei medaglioni marmorei con bassorilievi dei fautori dell'Unit\u00e0 d'Italia, opera dello scultore pavese Giovanni Spertini. Sono raffigurati i busti di Giuseppe Mazzini, Giuseppe Garibaldi, Vittorio Emanuele II e Camillo Benso, conte di Cavour. La loro realizzazione risale agli anni compresi fra il 1884 ed il 1889.\nStruttura interna.\nLa caratteristica principale dell'interno del palazzo \u00e8 un imponente scalone d'onore con cielo decorato che conduce alla vasta sala consiliare, situata al primo piano; la sala, dal caratteristico stile barocco, \u00e8 certamente la pi\u00f9 maestosa dell'intero edificio, ed \u00e8 caratterizzata da un soffitto a cassettoni e da una fascia decorativa che la circonda sui quattro lati con una loggia popolata da putti alati musicanti. Le pareti presentano gradevoli decorazioni barocche in affresco. I pregevoli lampadari della sala, in ferro battuto, sono opera di Alessandro Mazzucotelli e Tancredi Guerrerio. Il pavimento \u00e8 costituito da un mosaico che raffigura lo stemma della citt\u00e0. All'ingresso della sala campeggia un busto di Emilio Gallavresi, deputato al Parlamento italiano nelle file del Partito Socialista Italiano che nacque e visse nell'edificio; la scultura \u00e8 opera di Enrico Pancera.\nQuadreria comunale.\nIl palazzo comunale raccoglie attualmente la quadreria di propriet\u00e0 dell'amministrazione cittadina; le numerose tele sono corredate, a parete, di esaurienti note illustrative. L'esposizione \u00e8 permanente; la visita \u00e8 gratuita e pu\u00f2 essere concordata con le strutture comunali competenti."}
{"id": "573608", "revid": "125765301", "url": "https://it.wikipedia.org/wiki?curid=573608", "title": "Destroyer (Kiss)", "text": "Destroyer \u00e8 il quarto album in studio del gruppo musicale statunitense Kiss, pubblicato il 15 marzo 1976 dalla Casablanca Records.\nL'album \u00e8 inserito nella lista dei 500 migliori album di tutti i tempi pubblicata dalla rivista \"Rolling Stone\" alla posizione 489.\nDescrizione.\nCome produttore di questo album i Kiss avevano assunto Bob Ezrin (noto produttore musicale famoso per aver collaborato con Alice Cooper), che negli anni seguenti produrr\u00e0 anche altri due dischi per il gruppo (\"Music from \"The Elder\"\" e \"Revenge\"). Il sound del disco \u00e8 prettamente hard rock, come gli album successivi prima di \"Dynasty\", il quale segner\u00e0 un ammorbidimento della loro musica.\nAppena uscito, questo album non sembrava riscuotere grandi favori: secondo le dichiarazioni di Paul Stanley l'album inizialmente vendette relativamente bene (circa 850\u00a0000 copie in patria, che valsero all'album la certificazione con il disco d'oro, ottenuta il 22 aprile 1976), ma nel giro di un mese perse pi\u00f9 di cento posizioni cadendo dall'undicesima alla numero 192. Anche i singoli estratti dall'album non riscossero il successo sperato, ma la svolta avvenne quando una radio locale trasmise il Lato B del singolo \"Detroit Rock City\", la power ballad \"Beth\" cantata da Peter Criss divenne la maggiore hit della storia del gruppo negli Stati Uniti (raggiunger\u00e0 la settima posizione) e far\u00e0 risalire le vendite dell'album, che l'11 novembre dello stesso anno sar\u00e0 premiato con il disco di platino. Con il passare del tempo l'album acquis\u00ec ulteriore notoriet\u00e0 tanto che nel 2002 venne posizionato alla cinquantesima posizione nella classifica dei 100 migliori album americani. Il 9 settembre 2011 \"Destroyer\" viene certificato due volte disco di platino negli Stati Uniti dalla RIAA.\nIn questo lavoro si possono trovare alcuni brani definiti come marchi di fabbrica del gruppo, come \"Detroit Rock City\", \"God of Thunder\", \"Shout It Out Loud\" e \"Beth\"."}
{"id": "573615", "revid": "1494169", "url": "https://it.wikipedia.org/wiki?curid=573615", "title": "Passero solitario", "text": ""}
{"id": "573617", "revid": "767487", "url": "https://it.wikipedia.org/wiki?curid=573617", "title": "Cantone di Bressuire", "text": "Il Cantone di Bressuire \u00e8 una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "573619", "revid": "287204", "url": "https://it.wikipedia.org/wiki?curid=573619", "title": "Cantone di Cerizay", "text": "Il Cantone di Cerizay \u00e8 una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 23 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "573621", "revid": "110157", "url": "https://it.wikipedia.org/wiki?curid=573621", "title": "Cantone di Maul\u00e9on", "text": "Il Cantone di Maul\u00e9on \u00e8 una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 15 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "573622", "revid": "6923", "url": "https://it.wikipedia.org/wiki?curid=573622", "title": "Isola di Mansel", "text": "Mansel (\"Pujjunaq\" in lingua inuit) \u00e8 un'isola del Canada posta a nord della baia di Hudson.\nGeografia.\nMansel \u00e8 la pi\u00f9 piccola delle tre isole che affiorano nel nord della baia di Hudson. Le altre due sono Southampton e Coats.\nL'isola \u00e8 posta ad est dell'isola di Coats ed a circa 60\u00a0km a ovest della penisola di Ungava. Ha una estensione di 3.180\u00a0km\u00b2 estesi per 112\u00a0km di lunghezza e 48 di larghezza. Il territorio \u00e8 ondulato e non supera i 100 metri di altezza. L'isola fa parte della regione \"Qikiqtaaluk\" del territorio di Nunavut.\nStoria.\nL'isola fu scoperta nel 1613 dall'esploratore inglese Thomas Button e fu chiamata Mansel in onore del vice ammiraglio Robert Mansell di cui Button aveva sposato la nipote.\nSull'isola sono presenti resti archeologici della cultura Dorset di popolazioni indigene antecedenti agli inuit. Una stazione commerciale della Compagnia della Baia di Hudson \u00e8 stata attiva a \"Swaffield Harbour\" sulla costa settentrionale dell'isola dal 1930 al 1932.\nFauna.\nSull'isola vivono tra gli altri mammiferi orsi polari, trichechi e diverse specie di foca. \nSull'isola esiste una riserva per il ripopolamento della renna."}
{"id": "573623", "revid": "984922", "url": "https://it.wikipedia.org/wiki?curid=573623", "title": "Cantone di Saint-Varent", "text": "Il Cantone di Saint-Varent era una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573625", "revid": "26891", "url": "https://it.wikipedia.org/wiki?curid=573625", "title": "Douglas X-3", "text": ""}
{"id": "573626", "revid": "26891", "url": "https://it.wikipedia.org/wiki?curid=573626", "title": "X-3 Stiletto", "text": ""}
{"id": "573627", "revid": "36426", "url": "https://it.wikipedia.org/wiki?curid=573627", "title": "Tabernacolo delle cinque lampade", "text": "Il Tabernacolo delle cinque lampade \u00e8 un'edicola sacra che si trova su via Ricasoli angolo via de' Pucci a Firenze.\nStoria e descrizione.\nSotto un arco a tutto sesto aggettante, si trovano due affreschi di epoche diverse. Il primo, pi\u00f9 grande, \u00e8 attribuito a un pittore trecentesco (Lippo di Benivieni?), mentre il secondo risale al Quattrocento ed \u00e8 opera di Cosimo Rosselli (\"Madonna col bambino\"). Queste immagini sacre vennero decorate l'edicola attuale nell'Ottocento e vi furono poste davanti cinque lampade votive in ferro battuto, che sono ancora visibili. \nQuesto angolo di Firenze \u00e8 tristemente noto anche per un fatto di sangue, l'assassinio del letterato Tommaso Bonaventura avvenuto nel Settecento. Secondo Bargellini, l'omicidio avvenne per mano del bargello (il capo della polizia che aveva sede nel Palazzo del Bargello, appunto), su incarico del granduca Gian Gastone de' Medici. Il Bonaventura \"povero ma onestissimo\" avrebbe mandato su tutte le furie il granduca per aver riferito alla corte di Vienna le dissolutezze e inettitudini della sua corte a Palazzo Pitti."}
{"id": "573629", "revid": "834", "url": "https://it.wikipedia.org/wiki?curid=573629", "title": "X-3", "text": ""}
{"id": "573633", "revid": "125811437", "url": "https://it.wikipedia.org/wiki?curid=573633", "title": "Giovanni Soranzo", "text": "Biografia.\nOrigini e famiglia.\nFiglio di Antonio Soranzo, che fu procuratore di San Marco, nacque attorno al 1245, verosimilmente nella parrocchia di Sant'Angelo dove si trovava la residenza della sua famiglia. L'anno di nascita si desume dalla cronaca di Gian Giacomo Caroldo, secondo la quale al momento della nomina a doge aveva 67 anni. Non trova fondamento quanto riportato dai genealogisti di epoca moderna, secondo i quali nacque a Burano nel 1240.\nDal suo testamento, redatto l'8 agosto 1321, sappiamo che aveva sposato Francesca Molin. Da lei (o da una moglie precedente di cui non abbiamo notizie) ebbe tre figli maschi e tre femmine: Marino (sposato a tale Caterina), Nicol\u00f2 (premortogli), Antonio detto \"Belello\", Soranza (sposata a Nicol\u00f2 Querini), Elena (benedettina a San Giovanni di Torcello) e Fontana (francescana a Santa Maria Maggiore).\nCarriera politica e militare.\nLa sua carriera politica \u00e8 stata ricostruita grazie ai documenti coevi e alle fonti storiografiche, anche se non si esclude l'esistenza di qualche omonimo con cui pu\u00f2 essere stato confuso.\nEletto pi\u00f9 volte in Maggior Consiglio (1264, 1266-68, 1270, 1275, 1281, 1295), fu anche podest\u00e0 di Parenzo e durante questo mandato sub\u00ec la scomunica da parte del vescovo locale Bonifacio, di tendenze filo-aquileiensi. Sedette poi nel Minor Consiglio e nel 1290, dopo l'elezione del doge Pietro Gradenigo, divenne consigliere ducale. Fu inoltre podest\u00e0 a Chioggia (1294), a Isola d'Istria (fine secolo) e a Pola (1299). Nel 1300 partecip\u00f2 a una missione diplomatica con Andrea Sanudo presso Federico III di Sicilia. Fu quindi conte di Zara nel 1301-03, ambasciatore in Egitto e ancora conte di Zara nel 1305-07.\nNegli ultimi anni del secolo si rese protagonista di un'eroica impresa militare. Nella primavera del 1296, durante la disastrosa guerra contro Genova, part\u00ec da Venezia alla testa di una flotta diretta a Costantinopoli e cattur\u00f2 una galea nemica attestata sul Bosforo. Liberato l'accesso al mar Nero, la squadra si un\u00ec ad altre imbarcazioni veneziane e attacc\u00f2 la colonia ligure di Caffa in Crimea, depredando e distruggendo diverse navi nemiche. Con l'arrivo dell'autunno Soranzo ritir\u00f2 la flotta a Negroponte, affidandola ad Andrea Dandolo, e rientr\u00f2 a Venezia dove fu accolto con tutti gli onori.\nDiversa fortuna ebbe un decennio pi\u00f9 tardi, quando fu tra i principali interpreti della guerra di Ferrara. Prima dell'inizio del conflitto, nel 1307, fu inviato presso Azzo VIII d'Este per offrire l'aiuto del doge Gradenigo contro lo Stato della Chiesa. Con la morte del marchese, l'anno successivo, i veneziani occuparono la citt\u00e0 e il doge design\u00f2 Soranzo podest\u00e0 dal novembre 1308 al marzo 1309. La reazione di papa Clemente V non si fece attendere e, dopo aver scagliato l'interdetto e la scomunica su Venezia il 27 marzo 1309, prese rapidamente il controllo di Ferrara. A questo punto Soranzo fu messo a capo di una flotta con lo scopo di riconquistare il basso corso del Po, ma l'impresa si concluse con un grave insuccesso.\nNonostante ci\u00f2, nello stesso anno ottenne la prestigiosa nomina a procuratore di San Marco e divenne uno dei papabili alla successione di Gradenigo al dogato. Frattanto le sorti della guerra avevano creato dei malumori all'interno del patriziato, che sfociarono, nel giugno 1310, nella nota congiura ordita da Baiamonte Tiepolo e da Marco Querini (imparentato con Soranzo, poich\u00e9 la figlia Soranza aveva sposato Nicol\u00f2 Querini). Dopo il fallimento del colpo di mano e la morte di Querini, fu Soranzo a condurre le trattative con Tiepolo perch\u00e9 si arrendesse.\nIl corso di questi eventi non appian\u00f2 le problematiche di politica interna ed estera. Durante l'ultimo anno di governo del Gradenigo, Zara si ribell\u00f2 ancora una volta, mentre sotto il suo successore Marino Zorzi, doge per nemmeno un anno, le questioni rimasero irrisolte.\nMorto Zorzi il 3 luglio 1312, Soranzo rappresentava il candidato pi\u00f9 adatto a succedergli, in quanto ben accetto sia alla fazione ghibellina fedele al Gradenigo, sia a quella ostile, e il pi\u00f9 indicato per distendere i rapporti con il papa. Il 13 luglio sal\u00ec dunque al soglio ducale.\nDogato.\nCome primi provvedimenti, si occup\u00f2 di risolvere le questioni belliche ancora aperte. Invi\u00f2 Francesco Dandolo ad Avignone per condurre delle estenuanti trattative, che portarono il 26 gennaio 1313 alla revoca di interdetto e scomunica e il 17 febbraio con la pace definitiva (attraverso la bolla \"Decet sedis\"), per quanto sfavorevole a Venezia.\nChiuse poi il problema di Zara sottoponendo la citt\u00e0 a un pesante assedio che la costrinse alla resa, sancita nel settembre 1313 con un trattato di sottomissione.\nIn questi anni si aprirono i processi ai superstiti della congiura, cui il doge dovette adeguarsi senza poter esercitare alcuna clemenza. Tra i condannati vi fu anche la figlia Soranza, bandita con il marito Nicol\u00f2 Querini; ella in seguito tent\u00f2 di rientrare in citt\u00e0 confidando nell'intervento del padre, ma venne confinata nel monastero di Santa Maria delle Vergini per decisione del neonato Consiglio dei dieci.\nPer il resto il governo del Soranzo rappresent\u00f2 un periodo di pace, in cui si tent\u00f2 di risolvere le questioni internazionali con la diplomazia piuttosto che con la guerra. Fu in quest'ottica che venne respinto il progetto per una nuova crociata, propagandato da Marin Sanudo il Vecchio nel \"Liber secretorum fidelium Crucis\". Mentre, per quanto riguarda la terraferma veneta, Venezia si tenne fuori dalle vicende belliche che videro protagonista Cangrande della Scala, con il quale si cerc\u00f2 di mantenere dei buoni rapporti grazie a un trattato concluso nel 1317.\nSi ebbe inoltre una ripresa dei commerci via mare (pur ostacolati da qualche episodio di pirateria da parte di turchi e genovesi), con la sottoscrizione di accordi con gli imperi di Bisanzio e Trebisonda e i regni di Armenia, Cipro, Sicilia e Tunisi; in aggiunta, fu potenziata la rotta che, attraverso lo stretto di Gibilterra, giungeva in Fiandra e in Inghilterra. Anche i commerci terrestri furono favoriti da intese con varie citt\u00e0 della pianura Padana, tra cui Bologna, Brescia, Como e Milano.\nNel corso degli anni 1320 fu completata la sottomissione della Dalmazia attraverso la dedizione di citt\u00e0 quali Sebenico, Spalato e Nona.\nGli ultimi giorni di dogato furono segnati dalla repressione di una nuova congiura, ordita da esponenti della famiglia Barozzi. Dopo la morte fu tumulato nella basilica di San Marco, in un sepolcro che si \u00e8 conservato fino ai giorni nostri. \u00c8 stata invece trafugata, nella prima met\u00e0 del Novecento, una sua immagine trecentesca riportata su un foglio dell'Archivio di Stato di Venezia.\nSoranzo fu un uomo di cultura ed ebbe contatti con alcuni intellettuali, tra cui Tanto, cancelliere grande e autore di poesie in latino, e il preumanista Albertino Mussato, con cui intrattenne un epistolario riguardante la nascita di tre cuccioli da una coppia di leoni che Federico III d'Aragona aveva donato al doge (evento talmente insolito da essere registrato nel pi\u00f9 antico dei \"Libri pactorum\" del Comune). Ebbe inoltre modo di conoscere Dante Alighieri nel 1321, quando il poeta prese parte a una missione diplomatica per conto di Guido Novello da Polenta, signore di Ravenna."}
{"id": "573634", "revid": "984922", "url": "https://it.wikipedia.org/wiki?curid=573634", "title": "Cantone di Thouars-1", "text": "Il Cantone di Thouars-1 era una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Thouars e i comuni di:"}
{"id": "573636", "revid": "339392", "url": "https://it.wikipedia.org/wiki?curid=573636", "title": "SS-N 14 'Silex'", "text": ""}
{"id": "573639", "revid": "984922", "url": "https://it.wikipedia.org/wiki?curid=573639", "title": "Cantone di Thouars-2", "text": "Il Cantone di Thouars-2 era una divisione amministrativa dell'Arrondissement di Bressuire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte dei comune di Thouars e di Argenton-l'\u00c9glise e i comuni di:"}
{"id": "573643", "revid": "283026", "url": "https://it.wikipedia.org/wiki?curid=573643", "title": "RPK-3 Metel", "text": "L'RPK-3 Metel (in cirillico: P\u041fK-3 M\u04e9\u0442\u04e9\u043b, nome in codice NATO: SS-N-14 Silex) \u00e8 una famiglia di sistemi missilistici anti-som ed anti-nave di origine sovietica sviluppati negli anni '60 ed introdotti in servizio su numerose unit\u00e0 della marina sovietica a partire dal 1968.\nProgettati per neutralizzare sia sottomarini che unit\u00e0 di superficie, sono basati sul missile P-120 Malakhit e si rifacevano allo statunitense ASROC introdotto per la prima volta negli anni '60.\nInstallati sulle unit\u00e0 delle classi Kresta II, Kara, Krivak ed Udaloj, sono stati progressivamente sostituiti dallo RPK-2 Viyuga (nome in codice NATO: SS-N-15 Starfish) nonostante rimangano in servizio su alcune unit\u00e0 navali non ancora aggiornate.\nCaratteristiche.\nIl missile trasporta un siluro antisommergibile sottoterra che cade immediatamente sopra la posizione sospetta di un sottomarino. Il siluro procede quindi alla ricerca e poi a casa sul sottomarino. Nel caso dell'85RU / URPK-5, il siluro UGMT-1 \u00e8 un siluro multiuso e pu\u00f2 essere utilizzato contro i sottomarini e le navi di superficie.\nUtilizzatori.\nPresenti.\nIn servizio dal 1992 \nPassati.\nIn servizio dal 1968 al 1991"}
{"id": "573644", "revid": "767487", "url": "https://it.wikipedia.org/wiki?curid=573644", "title": "Cantone di Beauvoir-sur-Niort", "text": "Il Cantone di Beauvoir-sur-Niort era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573645", "revid": "125887426", "url": "https://it.wikipedia.org/wiki?curid=573645", "title": "Canavese", "text": "Il Canavese (\"Canav\u00e8is\" in piemontese) \u00e8 una regione storico-geografica del Piemonte estesa tra la Serra di Ivrea, il Po, la Stura di Lanzo e le Alpi Graie, ossia il territorio compreso tra Torino e la Valle d'Aosta e, verso est, il Biellese e il Vercellese. I suoi centri di maggior rilievo sono: Ivrea, Chivasso, Caluso, Ciri\u00e9, Cuorgn\u00e8, Rivarolo Canavese e Castellamonte.\nGeografia fisica.\nL'area geografica denominata Canavese non ha una definizione univoca. Nella \"Guida del Canavese\" scritta da A. Maselli e stampata ad Ivrea nel 1904 si afferma:\nUna definizione pi\u00f9 recente \u00e8 quella data dall'Enciclopedia Treccani, pur avendo il difetto di non ricomprendere l'abitato di Villareggia, sito oltre la Dora Baltea:\nIl territorio, solcato dai fiumi Dora Baltea, Chiusella, Soana, Orco e Malone, \u00e8 dominato dall'Anfiteatro morenico di Ivrea e dal massiccio del Gran Paradiso, che contornano la vasta area pianeggiante intorno a Chivasso. Numerosi i laghi glaciali, tra cui spiccano quello di Candia Canavese e quello di Viverone al confine orientale con il Biellese.\nLa \"capitale\" storica del Canavese \u00e8 la citt\u00e0 di Ivrea, citt\u00e0 di origine celtica che divenne \"Municipium\" romano nel I secolo a.C., mantenendo il nome di \"Eporedia\", da cui il termine \"eporediesi\" con cui sono definiti i suoi abitanti. Nonostante ci\u00f2, il toponimo deriva dall'antico abitato di Cuorgn\u00e8, \"Canava\", posto sulle rive del torrente Orco o, pi\u00f9 probabilmente, sulle pendici del monte Quinz\u00e8ina, dove ancor oggi si trova l'abitato di Nava. Secondo alcuni potrebbe invece essere legato all'antica coltivazione in zona della canapa. Gli abitanti della regione sono detti \"canavesani\".\nIl Canavese \u00e8 generalmente suddiviso in \"Alto Canavese\" (i dintorni di Cuorgn\u00e8, Rivarolo Canavese, Castellamonte e le valli Orco, Soana e Malone), \"Eporediese\" (i dintorni di Ivrea, racchiusi dal suo anfiteatro morenico) e \"Basso Canavese\" (i dintorni di San Giusto Canavese, Caluso, Volpiano fino a Chivasso).\nStoria.\nPreistoria.\nNella zona del Canavese sono avvenuti numerosi ritrovamenti archeologici riconducibili al periodo neolitico. L'ambiente che si present\u00f2 agli occhi dei primi colonizzatori agricoli dell'anfiteatro morenico di Ivrea era significativamente diverso da quello attuale. Dopo la fine dell'ultima glaciazione, quella di Wurm, pi\u00f9 o meno 12.000 anni or sono, l'unico ambiente vivibile nell'arco alpino erano i rilievi, ove un ecosistema comparabile a quello dell'attuale tundra sub-artica costituiva un habitat ideale per numerosi branchi di ungulati, quali camosci e stambecchi. Alla fine della glaciazione fece seguito un periodo relativamente breve di forte aumento della temperatura, con conseguente rapido sviluppo della foresta nelle zone di pianura. A questo periodo segu\u00ec un peggioramento, della durata di circa un millennio, che ridusse nuovamente la vegetazione, per arrivare infine alla fase climatica Boreale, quella della definitiva scomparsa dei ghiacciai dalle zone di pianura.\nI diagrammi pollinici ci mostrano, a partire dal 6000 a.C., una forte crescita delle specie arboree, fino a quote molto elevate, favorita da un clima significativamente pi\u00f9 caldo ed umido di quello attuale (fase climatica Atlantica). Mancavano alcuni alberi che oggi ci sono cos\u00ec familiari, come il castagno, arrivato forse nel neolitico, la robinia, di origine americana; altri erano meno diffusi, come la betulla, specie colonizzatrice di disboscamenti recenti. Una grande foresta ricopriva la pianura ed i fianchi delle montagne, nella quale le querce, talvolta gigantesche, dominavano la scena, accompagnate da frassini, olmi, carpini, tigli e pioppi, mentre sopra i 500 m s.l.m. si estendevano le faggete ed in quota i pini, il peccio e l'abete bianco. Il notevole contingente di spore di felci, assieme ad altre entit\u00e0 indicatrici di ambiente umido e di ristagni d'acqua, completavano il quadro di una selva attraversata da fiumi e torrenti dal corso incerto e punteggiata da una miriade di specchi d'acqua.\nIl popolamento umano si consolid\u00f2 nel corso dell'et\u00e0 del bronzo; tra i reperti risalenti a questo periodo particolarmente ben conservati sono quelli ritrovati nei pressi di bacini lacustri tuttora esistenti o che con il tempo si sono trasformati in torbiere. Di notevole importanza sono per esempio le ricerche effettuate sui villaggi palafitticoli di Viverone e di Bertignano, dove furono anche rinvenute alcune piroghe.\nI siti che hanno restituito reperti attribuibili al neolitico sono gli alti morfologici del castello di San Martino, Santa Maria di Doblazio e Panier a Pont Canavese, la Boira Fusca e Navetta a Salto, Monte Cordolo a Fiorano e la collina castellamontese di Filia. I rimanenti due siti sono perilacustri, Montalto Dora e Viverone.\nI siti in altura attualmente infestati dalle robinie e dal castagno (che compare in Italia nell'et\u00e0 del ferro) erano allora popolate da essenze tipo betulle, roverelle e faggi; la pratica del \"taglia e brucia\" per creare radure, bonificando e fertilizzando i soffici terreni dei terrazzi, pu\u00f2 aver indotto le comunit\u00e0 ad iniziare la domesticazione dei cereali presenti allo stato selvatico, coltivabili con attrezzature limitate a strumenti di legno indurito sul fuoco. La vegetazione e la collocazione in altura avranno sicuramente favorito la domesticazione ovocaprina senza tralasciare comunque le oscillazioni tra allevamento e caccia ai camosci sicuramente presenti a quote appena superiori.\nPeriodo romano.\nIn epoca pre-romana il Canavese fu abitato dai Salassi, un popolo di origine celtica. Il primo scontro con Roma risale al 143 a.C., quando i Salassi resistettero alle truppe del console Appio Claudio Pulcro. Nei successivi quarant'anni non vi furono battaglie degne di nota, ma certamente prosegu\u00ec la penetrazione economica di Roma, che permise al Senato di fondare nel 100 a.C. la colonia romana di Eporedia (l'odierna Ivrea) su un preesistente villaggio fortificato dei Salassi. La resistenza delle popolazioni in pianura e nella vicina Valle d'Aosta fu risolta nel 25 a.C. dall'imperatore Augusto il quale, come narra lo storico Strabone, ottenne la resa dei Salassi e pot\u00e9 fondare il municipium di Augusta Praetoria.\nIvrea divenne cos\u00ec un importante snodo per i commerci che, tramite Eporedia, Aosta e i valichi del Piccolo e del Colle del Gran San Bernardo, si svolgevano tra la Pianura Padana e le Gallie. Pregevoli testimonianze relative a quest'epoca sono state rinvenute anche sotto la chiesa di San Benigno Canavese, dove \u00e8 presente un mosaico romano appartenente a un'antica abitazione di periodo imperiale.\nMedioevo e Rinascimento.\nDopo la caduta dell'Impero Romano, il Canavese fece parte di un ducato longobardo e di una contea franca (verso la fine dell'VIII secolo d.C.) e acquis\u00ec notevole importanza sotto Arduino, re d'Italia tra l'anno 1000 e il 1015.\nQuindi sorsero le piccole dinastie dei \"Conti Rurali\" dall'autorit\u00e0 assoluta ed insindacabile, che diedero poi vita al feudalesimo. Nel Trecento la regione fu teatro delle rivolte dei Tuchini, abitanti dei piccoli Comuni rurali che si ribellarono contro lo strapotere dei signori feudali.\nNel Basso Medioevo il territorio fu frammentato tra la dominazione dei Vescovi di Ivrea, dei Marchesi del Monferrato, dei Principi di Acaia e dei Savoia; questi ultimi ne acquisirono il dominio a partire dal XIV secolo.\nNel periodo che segna la transizione tra Medioevo e Rinascimento il Canavese, anche grazie alla relativa stabilit\u00e0 politica assicurata dallo stato sabaudo, conobbe una discreta crescita economica; tra le varie opere realizzate all'epoca \u00e8 da segnalare i numerosi castelli e monasteri edificati a partire del XV secolo, e il Naviglio di Ivrea, la cui costruzione come canale navigabile fu avviata da Amedeo VIII su disegno di Leonardo da Vinci con lo scopo di collegare la citt\u00e0 di Ivrea a quella di Vercelli.\nEt\u00e0 moderna e contemporanea.\nVerso la fine del Settecento i francesi invasero il Canavese e vi imposero le nuove leggi ed i costumi giacobini della rivoluzione; il 16 aprile 1814 vi rientrarono i Savoia.\nNel XIX secolo si svilupparono nuove industrie e rifiorirono l'artigianato e l'agricoltura, lasciando tracce indelebili nel paesaggio della regione. \nIl Canavese fu poi interessato, specie a partire dal secondo dopoguerra, da una diffusa crescita dell'edificato, specie nelle aree pianeggianti, e dalla costruzione di varie infrastrutture tra le quali l'autostrada Torino-Aosta e la \"A4/A5 - Diramazione Ivrea-Santhi\u00e0\", ovvero la cosiddetta \"Bretella\". Alcune di queste infrastrutture, oltre che le campagne e i centri abitati della zona, furono pesantemente danneggiate dall'alluvione che colp\u00ec l'area nell'ottobre 2000 provocando l'esondazione della Dora Baltea e di vari altri corsi d'acqua piemontesi e valdostani.\nLuoghi d'interesse storico ed artistico.\nCastelli.\nIl paesaggio del Canavese si presenta ovunque punteggiato di castelli e rocche, costruiti a partire dall'alto Medioevo, testimonianza dei diversi casati nobiliari e della travagliata storia di questa regione.\nVocabolario.\nLe seguenti parole, presentate qui con la trascrizione nell'alfabeto fonetico internazionale e l'equivalente in italiano, nonch\u00e9 la derivazione etimologica, sono citate da Geoffrey Hull. Le etimologie sono tratte dal Wikizionario (italiano). Da notare la sequenza evolutiva: a &gt; \u0252\nEconomia.\n, e un tempo anche su quella informatica con l'Olivetti di Ivrea. Le attivit\u00e0 agricole riguardano l'allevamento e lo sfruttamento forestale nelle valli alpine, sull'agricoltura (cereali, vite) nell'area collinare e in pianura.\nIn Canavese si producono i vini Carema, Erbaluce di Caluso e Canavese, oltre all'originale Torta 900.\nOltre al turismo, molto sviluppati sono i settori dell'industria meccanica, tessile e chimica.\nNella letteratura.\nNel canavese \u00e8 ambientata la lirica di Guido Gozzano intitolata \"La signorina Felicita ovvero la Felicit\u00e0\".\nNella letteratura Natalia Ginzburg ha ambientato tra Ivrea e Collereto Giacosa \"Lessico famigliare\".\nComuni.\nNon esiste una precisa definizione territoriale del Canavese: nelle ipotesi pi\u00f9 inclusive si considera un'area di 2.047,61 km\u00b2 che comprende 129 comuni (di cui 126 appartenenti alla citt\u00e0 metropolitana di Torino, 2 alla provincia di Biella e 1 alla provincia di Vercelli) per un totale di 335.367 abitanti.\nProvincia di Biella:\nProvincia di Vercelli:\nCitt\u00e0 metropolitana di Torino:"}
{"id": "573646", "revid": "339392", "url": "https://it.wikipedia.org/wiki?curid=573646", "title": "SS-N 12 'Sandbox'", "text": ""}
{"id": "573647", "revid": "984922", "url": "https://it.wikipedia.org/wiki?curid=573647", "title": "Cantone di Brioux-sur-Boutonne", "text": "Il Cantone di Brioux-sur-Boutonne era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573649", "revid": "121159949", "url": "https://it.wikipedia.org/wiki?curid=573649", "title": "Utumno", "text": "Utumno (chiamata anche \"Ud\u00fbn\" in Sindarin) \u00e8 una fortezza di Arda, l'universo immaginario fantasy creato dallo scrittore inglese J. R. R. Tolkien. \u00c8 la prima fortezza di Melkor nel nord della Terra di Mezzo.\nVenne costruita da Melkor dopo il suo segreto rientro dalla sua prima espulsione da Arda. All'epoca i Valar avevano costruito le Due Lampade, Illuin e Ormal, e Utumno fu costruita tra i Monti di Ferro, dove i raggi di Illuin arrivavano deboli. Utumno fu la base di Melkor per molti anni, e da l\u00ec attacc\u00f2 le Lampade e inizi\u00f2 a corrompere Arda. Sempre l\u00ec Melkor imprigion\u00f2 gli Elfi e inizi\u00f2 a trasformarli in Orchi.\nUtumno fu distrutta dai Valar durante la guerra di liberazione degli Elfi che essi condussero durante gli Anni degli Alberi, e Melkor fu catturato da Tulkas e condotto a Valinor.\nMelkor costru\u00ec anche una seconda fortezza all'estremit\u00e0 occidentale dei Monti di Ferro, chiamata Angband, il cui comando fu inizialmente affidato a Sauron."}
{"id": "573650", "revid": "287204", "url": "https://it.wikipedia.org/wiki?curid=573650", "title": "Cantone di Celles-sur-Belle", "text": "Il Cantone di Celles-sur-Belle \u00e8 una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 27 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "573651", "revid": "339392", "url": "https://it.wikipedia.org/wiki?curid=573651", "title": "SS-N 15", "text": ""}
{"id": "573652", "revid": "26891", "url": "https://it.wikipedia.org/wiki?curid=573652", "title": "SS-N 16", "text": ""}
{"id": "573653", "revid": "984922", "url": "https://it.wikipedia.org/wiki?curid=573653", "title": "Cantone di Champdeniers-Saint-Denis", "text": "Il Cantone di Champdeniers-Saint-Denis era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573654", "revid": "110157", "url": "https://it.wikipedia.org/wiki?curid=573654", "title": "Cantone di Chef-Boutonne", "text": "Il Cantone di Chef-Boutonne era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573656", "revid": "339392", "url": "https://it.wikipedia.org/wiki?curid=573656", "title": "SS-N-15", "text": ""}
{"id": "573657", "revid": "984922", "url": "https://it.wikipedia.org/wiki?curid=573657", "title": "Cantone di Coulonges-sur-l'Autize", "text": "Il Cantone di Coulonges-sur-l'Autize era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573658", "revid": "287204", "url": "https://it.wikipedia.org/wiki?curid=573658", "title": "Cantone di Frontenay-Rohan-Rohan", "text": "Il Cantone di Frontenay-Rohan-Rohan \u00e8 una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 13 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "573659", "revid": "26891", "url": "https://it.wikipedia.org/wiki?curid=573659", "title": "SS-N-16", "text": ""}
{"id": "573661", "revid": "486946", "url": "https://it.wikipedia.org/wiki?curid=573661", "title": "SS-N 1", "text": ""}
{"id": "573662", "revid": "486946", "url": "https://it.wikipedia.org/wiki?curid=573662", "title": "SS-N 9 'Siren'", "text": ""}
{"id": "573664", "revid": "486946", "url": "https://it.wikipedia.org/wiki?curid=573664", "title": "SS-N 7 'Starbright'", "text": ""}
{"id": "573665", "revid": "121133860", "url": "https://it.wikipedia.org/wiki?curid=573665", "title": "Carl Ditters von Dittersdorf", "text": "Sommo compositore del Classicismo, scrisse 32 opere e Singspiel, dei quali in parte fu anche autore dei libretti. Ancora oggi \u00e8 ricordato per i suoi lavori strumentali e soprattutto per il suo Singspiel \"Der Doktor und sein Apotheker\".\nBiografia.\nSuo padre, Paul Ditters, era un fabbricante di costumi presso la corte imperiale e il teatro di Vienna. Fin da piccolo fu educato presso la scuola dei Gesuiti, dove, a sette anni, inizi\u00f2 a prendere lezioni di violino: tra i suoi insegnanti ebbe il violinista Joseph Paul Ziegler. La sua carriera musicale inizi\u00f2 il 1\u00ba marzo 1751, quando entr\u00f2 nell'orchestra del principe di Sassonia-Hildburghausen come ragazzo-violinista. Nello stesso periodo entr\u00f2 anche nell'orchestra dell'opera della corte di Vienna. In questi anni studi\u00f2 contrappunto e composizione sotto l'insegnamento di Giuseppe Bonno. Nel 1763 fu accompagnato da Christoph Willibald Gluck in un viaggio per l'Italia, dove Dittersdorf ottenne grande successo come virtuoso del violino.\nNel 1765 divent\u00f2 maestro di cappella del vescovo von Gro\u00dfwardein in Ungheria, succedendo a Michael Haydn. In questo periodo Dittersdorf ebbe un'attivit\u00e0 compositiva molto creativa: egli infatti compose parecchia musica da camera, nonch\u00e9 opere liriche, come \"L'amore in musica\" e oratori, come \"Isacco\". Per\u00f2 nel 1769 dovette sciogliere l'orchestra, dato che il vescovo era stato denunciato alla corte imperiale per condotta profana. Lasci\u00f2 quindi Gro\u00dfwardein per entrare come direttore della cappella del principe-vescovo von Breslau, Philipp Gotthard von Schaffgotsch, presso il Castello di Johannesberg a Jauernig. Successivamente fu nominato ispettore delle foreste vescovili. Il 3 marzo 1772 spos\u00f2 Nicolina Trink, un soprano ungherese.\nIl 5 giugno 1773 ricevette dall'imperatrice Maria Teresa un titolo nobiliare e da questo momento in poi il suo cognome sar\u00e0 Ditters von Dittersdorf. Poco prima aveva ricevuto l'Ordine dello Speron d'oro dal Papa.\nA Johannesberg continu\u00f2 la sua produzione teatrale e concertistica. Durante il 1776 scrisse svariate opere per il teatro del principe Esterh\u00e1zy, fra le quali \"L'Arcifanfano, re de' matti\" su libretto di Carlo Goldoni.\nNel 1784 fece visita a Vienna, dove in un quartetto d'archi suon\u00f2 assieme a Franz Joseph Haydn, Wolfgang Amadeus Mozart e Johann Baptist Vanhal. Si trattenne presso la capitale dell'impero fino al 1787, dove nell'11 luglio 1786 mise in scena il famoso singspiel \"Doktor und Apotheker\". Nella citt\u00e0 Austriaca ebbe anche modo di sentir suonare il violinista Giovanni Mane Giornovichi per il quale spese parole di apprezzamento.\nNel 1794, dopo ventiquattro anni di onorato servizio presso Johannesberg, Dittersdorf ebbe un acceso scontro con il datore di lavoro Schaffgotsch e quindi fu espulso dal palazzo. Un paio d'anni dopo, nel 1796, fu accolto dal barone Ignaz von Stillfried, signore di \u010cerven\u00e1 Lhota in Boemia. Tre anni dopo Ditters mor\u00ec, in miseria e afflitto dalla gotta, in una casa di propriet\u00e0 del barone, nel vicino villaggio di Lipovk\u00e1 (comune di De\u0161tn\u00e1).\nConsiderazioni sull'artista.\nCon l'eccezione dei pezzi per contrabbasso, i suoi lavori sono raramente eseguiti al giorno d'oggi. Tuttavia al suo tempo era considerato un importante compositore del classicismo. Dopo aver scritto varie opere buffe italiane, compose anche parecchi singspiele, come \"Doktor und Apotheker\", il quale ottenne uno strepitoso successo all'epoca, venendo, tra l'altro, rappresentato in tutta Europa.\nLe sue sinfonie (circa 110, sicure, a cui si devono aggiungere altre 90, secondo il catalogo pubblicato da Helen Geyer, Torino 1985) sono anch'esse considerate delle composizioni assai gradevoli con graziose melodie e passaggi brillanti; esse includono anche le dodici ispirate a \"Le Metamorfosi\" di Ovidio (delle quali solo sei sopravvivono ai giorni nostri) composte nel 1786, che presentano effetti di grande espressivit\u00e0 e vivacit\u00e0. Scrisse, inoltre, oratori, cantate e concerti (inclusi i due per contrabbasso e uno per viola), musica da camera, pezzi per fortepiano e altri lavori.\nLe sue memorie, \"Lebenbeschreibung\", sono state pubblicate a Lipsia nel 1801.\nOpere.\nOpere.\nDi Ditters von Dittersdorf sono note 35 opere. L'anno e la citt\u00e0 indicate tra parentesi si riferiscono alla prima rappresentazione."}
{"id": "573666", "revid": "486946", "url": "https://it.wikipedia.org/wiki?curid=573666", "title": "SS-N 3 'Shaddock'", "text": ""}
{"id": "573667", "revid": "339392", "url": "https://it.wikipedia.org/wiki?curid=573667", "title": "SS-N 25", "text": ""}
{"id": "573668", "revid": "287204", "url": "https://it.wikipedia.org/wiki?curid=573668", "title": "Azione di adempimento", "text": "Lazione di adempimento \u00e8 un rimedio processuale dell'ordinamento giuridico italiano finalizzato all'ottenimento di una pronuncia di condanna del debitore all'adempimento dell'obbligazione contrattuale.\nDisciplina.\nSecondo quanto stabilito dall'art. 1453 c.c. comma 1, alla parte che subisce un inadempimento \u00e8 attribuito il potere di scelta tra la \u00abrichiesta di adempimento o la risoluzione del contratto\u00bb. La richiesta di adempimento \u00e8 pertanto un rimedio volto all'attuazione del contratto, anzich\u00e9 alla sua cancellazione.\nEssa pu\u00f2 essere esperita tramite una citazione con domanda di condanna, un ricorso finalizzato ad ottenere un decreto ingiuntivo o direttamente attraverso l'esecuzione forzata (se il contratto \u00e8 a titolo esecutivo). Presupposto necessario della richiesta di adempimento \u00e8 che il contratto non venga adempiuto.\nIl comma 2 dell'art. 1453 stabilisce che la richiesta non pu\u00f2 essere esperita quando \u00e8 stata gi\u00e0 domandata la risoluzione del contratto. \u00c8 tuttavia possibile la soluzione inversa: infatti \u00abla risoluzione pu\u00f2 essere domandata anche quando il giudizio \u00e8 stato promosso per ottenere l'adempimento\u00bb. In entrambi i casi, la vittima di inadempimento pu\u00f2 chiedere il risarcimento del danno."}
{"id": "573669", "revid": "26891", "url": "https://it.wikipedia.org/wiki?curid=573669", "title": "SS-N 22 'Sunburn'", "text": ""}
{"id": "573672", "revid": "1632387", "url": "https://it.wikipedia.org/wiki?curid=573672", "title": "BBC Live &amp; In-Session", "text": "BBC Live &amp; In-Session \u00e8 una raccolta dei Mot\u00f6rhead che contiene le apparizioni della band alla \"BBC Radio 1\" e il concerto registrato nella \"Paris Theatre\" di Londra.\nTracce.\nDisco 1.\n\"John Peel In-Session\" (25 settembre 1978)\n\"In-Concert - Live dal Paris Theatre di Londra\" (16 maggio 1979)\nDisco 2.\n\"David Jensen Show\" (6 ottobre 1981)\n\"Friday Rock Show\" (16 agosto 1986)"}
{"id": "573673", "revid": "1149807", "url": "https://it.wikipedia.org/wiki?curid=573673", "title": "Devillady", "text": " \u00e8 un manga di G\u014d Nagai, poi trasposto anche in anime.\nTrama.\nJun Fudo \u00e8 un'insegnante giapponese, ex campionessa olimpionica di nuoto, suo malgrado dotata di uno spaventoso segreto: pu\u00f2 trasformarsi in una mostruosa eroina chiamata Devillady. A coordinare le sue operazioni c'\u00e8 l'enigmatica Ran Asuka, direttrice dell'organizzazione paramilitare segreta \"Human Alliance\". Compito dell'organizzazione \u00e8 combattere i \"Devil Beast\", delle mostruose creature che si risvegliano spontaneamente all'interno dei corpi di alcuni esseri umani, che per\u00f2, a differenza di Jun, perdono il controllo di s\u00e9 e tendono a soddisfare i propri istinti di morte e distruzione. Della trasformazione di Jun esistono due varianti di Devillady: la prima alta due metri con la carnagione umana (come il Devilman dell'OAV), la seconda invece \u00e8 un colosso alto 10 metri dalla pelle blu/verde (come il Devilman della serie televisiva).\nMedia.\nManga.\nIl manga, scritto e disegnato da G\u014d Nagai, \u00e8 stato serializzato dal 30 gennaio 1997 al 6 luglio 2000 sulla rivista \"Weekly Morning\" edita da K\u014ddansha. I vari capitoli sono stati raccolti in diciassette volumi \"tank\u014dbon\" pubblicati dal 19 luglio 1997 al 21 agosto 2000.\nIn Italia la serie \u00e8 stata pubblicata da d/visual dal 23 luglio 2004 al 2 agosto 2007.\nAnime.\nUn adattamento anime prodotto da TMS Entertainment diretto da Toshiki Hirano e sceneggiato da Chiaki J. Konaka, \u00e8 andato in onda in Giappone su MBS dal 10 ottobre 1998 al 9 maggio 1999 per un totale di 26 episodi. La direzione artistica \u00e8 stata ad opera di Toru Koga, il character design di Shinobu Nishioka mentre il monster design di Hiroshi Maruyama. La trama della versione animata \u00e8 quasi completamente diversa da quella del manga, e presenta solo due personaggi dell'opera originale, Jun Fudo e Ran Asuka.\nIn Italia la serie \u00e8 stata pubblicata inizialmente in DVD da Dynamic Italia dal 7 novembre 2003. Successivamente, \u00e8 stata trasmessa su La 7 Cartapi\u00f9 dal 4 giugno al 27 agosto 2008."}
{"id": "573674", "revid": "486946", "url": "https://it.wikipedia.org/wiki?curid=573674", "title": "SS-N 2 'Styx'", "text": ""}
{"id": "573677", "revid": "486946", "url": "https://it.wikipedia.org/wiki?curid=573677", "title": "SS-N 19 'Shipwreck'", "text": ""}
{"id": "573678", "revid": "486946", "url": "https://it.wikipedia.org/wiki?curid=573678", "title": "Devil lady", "text": ""}
{"id": "573680", "revid": "124706853", "url": "https://it.wikipedia.org/wiki?curid=573680", "title": "Francesco Dandolo", "text": "Durante il suo dogato dovette affrontare numerose guerre in terraferma, quasi tutte vittoriose, per evitare che i nemici di Venezia prendessero troppo potere nel Veneto ed estromettessero la Repubblica dalle rotte commerciali italiane.\nOrigini e prime attestazioni.\nAppartenente alla famiglia Dandolo del ramo di San Luca, nacque da Giovanni detto \"Cane\" attorno al 1258 (Gian Giacomo Caroldo lo dice infatti settantunenne al momento dell'elezione a doge). La sua carriera politica \u00e8 in gran parte desumibile dai documenti dell'epoca, ma si deve tener conto dell'esistenza di almeno un personaggio omonimo, ovvero un figlio di Filippo che arbitr\u00f2 una contesa fra Venezia e Tra\u00f9 nel 1328.\nTra il 1302 e il 1304 fu bailo a Negroponte. In quest'occasione ricopr\u00ec probabilmente il ruolo di giudice nella causa contro Giorgio Ghisi artefice della conquista di Ceo e Serifo assieme a Belletto Giustinian e a Bartolomeo Michiel. Questi ultimi accusavano il compagno di non aver rispettato i patti durante la divisione del bottino e, rivoltisi al bailo di Negroponte, ne ottennero la condanna.\nNel 1307 il Dandolo figurava fra i membri della Quarantia, mentre il 9 aprile 1309 stipul\u00f2 un trattato commerciale con i Trevigiani.\nAmbasciatore ad Avignone.\nAi primi di settembre dello stesso anno fu mandato in missione ad Avignone con Carlo Querini per risolvere la crisi insorta fra la Serenissima e papa Clemente V attorno a Ferrara.\nNel 1308 le interferenze veneziane sul governo della citt\u00e0 estense avevano portato alla guerra aperta contro lo Stato della Chiesa, che culmin\u00f2 con la scomunica lanciata il 25 marzo 1309 e conclusasi il 28 agosto successivo con la sconfitta della Repubblica.\nPrima di trattare con la Santa Sede, l'ambasceria riusc\u00ec a convincere Filippo il Bello a fare da mediatore, sicch\u00e9 verso i primi di ottobre il papa accolse il Dandolo e il suo seguito. Le trattative iniziarono solo nel marzo del 1310 con i tre cardinali B\u00e9renger de Fr\u00e9dol, \u00c9tienne de Suisy e Raymond de Got e presentarono subito grandi difficolt\u00e0. Bench\u00e9 il 27 giugno il governo esprimesse la sua soddisfazione su come procedevano i negoziati, successivamente si ebbe un irrigidimento delle posizioni veneziane. L'anno seguente il Querini fu rimandato in patria e il Dandolo prosegu\u00ec da solo.\nFinalmente, il 15 giugno 1310 si raggiunse un armistizio: Venezia era autorizzata ad esercitare le sue attivit\u00e0 commerciali a Ferrara, mentre, da parte sua, la Serenissima si impegnava a pagare al papa una certa quantit\u00e0 di fiorini d'oro. Ma le tensioni si risolsero definitivamente solo il 26 gennaio 1313 quando il papa scriveva al doge Giovanni Soranzo che la scomunica veniva ritirata, decisione sancita con la bolla \"Decet sedis\" del seguente 17 febbraio.\nIl Dandolo torn\u00f2 a Venezia nel maggio del 1313 e fu accolto con grandi onori. Certamente, la pace cost\u00f2 molto cara alla Repubblica e una tradizione vorrebbe che al Dandolo fosse stato affibbiato il soprannome di \"Cane\" essendosi presentato al papa in atteggiamento supplice, con tanto di catena al collo. Si tratta certamente di una diceria in quanto il nomignolo era gi\u00e0 portato da vari membri della famiglia Dandolo (fra cui il padre di Francesco); in ogni caso, essa testimonia efficacemente le notevoli difficolt\u00e0 incontrate dall'ambasciatore.\nAltri incarichi e elezione a doge.\nNel settembre del 1314 il Dandolo era in Romania da dove invi\u00f2 al doge una lista dei danni provocati dai Genovesi a scapito dei Veneziani dopo gli accordi di pace del 1299. Il 15 dicembre del 1315 si trovava invece a Capodistria come arbitro in una contesa su alcune terre occupate dal conte di Gorizia. Il 6 marzo 1317 lo si rintraccia a Venezia a negoziare con i Trevigiani.\nIl 17 agosto dello stesso anno fu ancora bailo a Negroponte, carica che ricopr\u00ec sino al 1319. Nel 1320 confer\u00ec con gli ambasciatori del despota Nicola d'Epiro. In uno scritto del marzo 1321 viene ricordato come podest\u00e0 di Capodistria, mentre il 21 agosto successivo \u00e8 attestata la sua elezione a conte di Zara. Tratt\u00f2 inoltre con il patriarca di Aquileia, concludendo un accordo l'8 dicembre 1321. Infine, il 2 aprile 1326 figurava fra i creditori del fiorentino Andrea Pilestri e il 9 maggio seguente fra i dieci savi eletti per studiare le questioni di Negroponte. Girolamo Alessandro Cappellari Vivaro afferma (ma mancano delle testimonianze certe) che fu anche procuratore di San Marco\nIl 4 gennaio 1329, pochi giorni dopo la morte di Giovanni Soranzo, venne eletto doge.\nDogato.\nI problemi, rimasti sopiti sotto il predecessore, esplosero sin dai primi mesi.\nMastino II della Scala, signore di Verona, nella sua volont\u00e0 di estendere i domini paterni, entr\u00f2 in conflitto con tutti, compresa Venezia.\nPresto, formatasi una lega composta anche da Firenze, Siena, Bologna, Perugia ed altre citt\u00e0 minori, cominci\u00f2 la guerra.\nCon una massiccia coscrizione Venezia raccolse un gran numero di truppe.\nDopo un lungo periodo incerto nel 1337 la coalizione si allarg\u00f2 e ci\u00f2 determin\u00f2 le sorti finali di Mastino.\nConquistata Padova (e donata a Carraresi) ed altre citt\u00e0 nel 1338 la guerra giunse ad un punto di svolta.\nFallite le richieste di aiuto, Mastino si arrese.\nIl 24 gennaio 1339, a Venezia, si firmava la pace con vantaggi per tutti i vincitori che spezzavano per sempre le ambizioni degli Scaligeri.\nVenezia ottenne Treviso e sicure rotte commerciali.\nDopo un intero dogato passato sotto la minaccia di guerra perenne e lo scoppio della tempesta finalmente l'orizzonte si rasseren\u00f2.\nIl Dandolo non fece a tempo a godersi per molto tempo questo mutato clima visto che mor\u00ec improvvisamente il 31 ottobre 1339."}
{"id": "573681", "revid": "486946", "url": "https://it.wikipedia.org/wiki?curid=573681", "title": "DevilLady", "text": ""}
{"id": "573683", "revid": "486946", "url": "https://it.wikipedia.org/wiki?curid=573683", "title": "SSN-X 13", "text": ""}
{"id": "573684", "revid": "124527332", "url": "https://it.wikipedia.org/wiki?curid=573684", "title": "Valli di Lanzo", "text": "Le Valli di Lanzo (\"Valade 'd Lans\" in piemontese, \"Val\u00e0des at Lans\" in francoprovenzale) sono tre valli delle Alpi Graie piemontesi, comprese tra la Valle dell'Orco a settentrione e la Val di Susa a meridione. Solcate da vari torrenti (in ogni valle chiamati \"Stura\"), che confluiscono nel fiume Stura di Lanzo, prendono il nome dalla cittadina di Lanzo Torinese, posta su un'antica morena glaciale al termine delle valli.\nGeografia.\nLe tre valli.\nDa Nord verso Sud si incontrano:\nLa Val Grande di Lanzo si unisce alla Val d'Ala a Ceres; di qui le due valli scendono congiunte attraverso gli abitati di Mezzenile e Pessinetto; nel comune di Traves si uniscono alla Valle di Vi\u00f9 e di qui proseguono insieme. \nA Lanzo la Stura riceve in sinistra idrografica le acque del Tesso protagoniste di un'altra importante valle laterale, la Valle Tesso e Tessuolo; quest'ultima inframezzata da un crinale che diparte dalla vetta del Monte Vaccarezza, divide il vallone di Coassolo Torinese da quello di Monastero di Lanzo unendosi nella parte pi\u00f9 alta della piana Lanzese.\nMonti.\nLe Valli di Lanzo sono contornate da alcune delle maggiori vette del Piemonte, soprattutto lungo la linea di confine con la Francia. Partendo da nord e scendendo verso sud incontriamo:\nValichi alpini.\nLe valli di Lanzo sono \"valli chiuse\", ovvero non hanno dei facili valichi alpini di collegamento con la Francia e con le valli italiane vicine. Si possono tuttavia indicare i seguenti colli raggiungibili attraverso sentiero:\nFanno eccezione il Colle del Lys, percorso dalla provinciale che collega Vi\u00f9 con la bassa Valle di Susa, il Colle della Dieta, che collega la frazione \"Asciutti\" di Vi\u00f9 con la frazione \"Monti\" di Mezzenile, ed in parte anche il Colle del Colombardo, per il quale transita una strada sterrata, aperta solo alcuni mesi all'anno, che da Villa di Lemie raggiunge Condove.\nStoria.\nIn epoca preistorica si stabilirono trib\u00f9 liguri, che furono inglobate successivamente dalle popolazioni celtiche originarie dell'attuale Maurienne denominati Graioceli. Resti di questi antichi tempi sono visibili tutt'oggi nei numerosi siti e reperti archeologici rinvenuti su tutto il territorio delle valli. Il dialetto e la cultura popolare conservarono segretamente nei millenni parte di originari culti druidici.\nIl territorio fu soggetto a una scarsa romanizzazione, principalmente per il fatto che i Romani preferirono utilizzare le vicine valli di Susa e d'Aosta per gli scambi d'oltralpe per ragioni geografiche e orografiche, che port\u00f2 ad un povero sviluppo e investimento dal punto di vista infrastrutturale. Venne edificata una strada che da Augusta Taurinorum (Torino) portava ai valichi dell'Autaret e dell'Arnas in Val di Vi\u00f9 ma che furono molto poco utilizzati se non dalla popolazione locale per scambi e incontri con le genti d'oltralpe.\nNel Medioevo le valli venivano dette Mategasche, proprio dalla citt\u00e0 di Mathi, situata prima di Balangero. Vennero edificate fortificazioni nei villaggi alla base delle valli come Lanzo Torinese e Balangero.\nProprio in questo periodo in queste valli si estendeva la signoria del vescovo di Torino; nel mentre i Savoia si erano gi\u00e0 insediati in Caselle e Ciri\u00e9 e si impadronirono delle valli poco dopo il XIII sec.\nIl territorio della valli di Lanzo conobbe, come peraltro gran parte delle Alpi occidentali, un notevole aumento della popolazione tra Settecento e Ottocento e raggiunsero un picco demografico verso la fine del XIX secolo. Nel corso del XX secolo tale tendenza si invert\u00ec e molti dei comuni delle valli arrivarono a perdere anche pi\u00f9 del 70% della propria popolazione, che si spost\u00f2 in genere nei centri industriali della pianura piemontese o all'estero. Una delle conseguenze di tale calo demografico fu la soppressione di molti comuni: varie borgate della zona oggi censite come frazioni erano infatti comuni autonomi fino all'inizio del Novecento. Tra questi possono essere citati paesi ricchi di storia come Bonzo, infeudato alla potente famiglia dei conti Valfr\u00e8, oppure Col San Giovanni,\nsede della pi\u00f9 antica chiesa delle valli.\nDal 25 giugno 1944 alla fine di settembre dello stesso anno le Valli di Lanzo furono protagoniste dell'instaurazione dell'omonima Repubblica partigiana.\nTrasporti.\nDalla fine del XIX secolo le valli di Lanzo sono collegate con la citt\u00e0 di Torino con la ferrovia Torino-Ceres, la prima ferrovia d'Europa elettrificata con corrente continua ad alta tensione. Tale ferrovia raggiunse nel 1916 il comune di Ceres.\nIn seguito alla disastrosa alluvione del 1993 la ferrovia era attiva soltanto fino a Germagnano; il tratto da Germagnano a Ceres era assicurato con pullman sostitutivi; dal 14 novembre 2008 il servizio ferroviario \u00e8 tornato sull'intera tratta da Torino a Ceres.\nLe valli sono inoltre collegate con il capoluogo attraverso le strade provinciali n.1 detta, appunto, \"Direttissima delle Valli di Lanzo\" e n\u00ba 2 \"di Germagnano\".\nTurismo.\nSoprattutto all'inizio del XX secolo le Valli di Lanzo hanno conosciuto una forte vocazione turistica, legata soprattutto al turismo estivo delle famiglie agiate di Torino. Durante il decennio che va dal 1990 al 2000 questa vocazione si \u00e8 alquanto spenta anche per la mancanza di grandi strutture dedicate al turismo.\nPer quanto riguarda il turismo invernale sono attivi gli impianti sciistici presso i comuni di Usseglio a Pian Benot, Ala di Stura e Balme. Le valli, negli ultimi decenni, sono sempre pi\u00f9 gettonate come meta dagli sciatori freeride.\nTra gli edifici di culto meta di pellegrinaggi possono essere segnalati i santuari della Madonna di Ciavanis, di Santa Cristina e di Sant'Ignazio.\nOggi stiamo riscoprendo una notevole rinascita del turismo naturalistico portata da una sempre pi\u00f9 crescente necessit\u00e0 di vivere luoghi incontaminati, anche solo per qualche giorno, lontano dalla frenesia dei tempi odierni.\nProdotti tipici.\nIl territorio offre numerose tipicit\u00e0 sviluppatesi nel corso del tempo sfruttando le risorse disponibili nei vari ambienti valligiani."}
{"id": "573685", "revid": "1705737", "url": "https://it.wikipedia.org/wiki?curid=573685", "title": "Puritani", "text": "I puritani sono i seguaci del puritanesimo, un movimento sorto nell'ambito del protestantesimo calvinista inglese durante il XVI secolo. Lo scopo di questo movimento era, appunto, quello di \"purificare\" la Chiesa d'Inghilterra da tutte le forme non previste dalle Sacre Scritture. S'intendeva in tal modo annullare i compromessi con il cattolicesimo promossi dalla Riforma sotto Enrico VIII ed Elisabetta I d'Inghilterra.\nOrigini e storia.\nIl puritanesimo \u00e8 stato fondato da alcuni protestanti di orientamento calvinista dopo l'incoronazione di Elisabetta I d'Inghilterra nel 1558. In particolare il termine \"puritano\" riceve spesso un uso improprio, basato sul presupposto che l'edonismo e il puritanesimo siano contrari. Storicamente, la parola \u00e8 stata utilizzata dagli anglicani con un significato dispregiativo, per caratterizzare le comunit\u00e0 evangeliche radicali, e secondo Thomas Fuller nella sua \"Church History\" (1564), l'arcivescovo Matthew Parker di quel tempo usava i termini \"puritan\" e \"precisian\" con il senso moderno di \"pignolo\"; inizi\u00f2 a indicare la corrente ecclesiologica che si opponeva al compromesso tra cattolicesimo e anglicanesimo solo a partire dal 1563-1564.\nNel 1563 alcuni prelati, tra cui Thomas Cartwright, Walter Travers e William Perkins si opposero sia all'uso, da parte degli ecclesiastici, del cappello e veste talare nella vita giornaliera e della cotta in chiesa, sia all'uso del segno della croce e alla musica d'organo in chiesa.\nNel 1572 John Field e Thomas Wilcox pubblicarono un appello, \"Admonition to the Parlament\" (Ammonimento al Parlamento), che esortava la Chiesa anglicana ad abbandonare la struttura episcopale. Thomas Cartwright scrisse poi un secondo \"Ammonimento\".\nQuando Giacomo I sal\u00ec al trono nel 1603, i puritani scrissero la \"Millenary Petition\" (Petizione Millenaria), con la quale chiedevano nuove riforme e indissero nel 1604 una conferenza a Hampton Court, sotto la presidenza del re.\nGiacomo I per\u00f2, convinto che l'eliminazione dei vescovi portasse alla successiva eliminazione del re (celebre la sua frase \"No bishop, no king\", cio\u00e8 \"Nessun vescovo equivale a nessun re\"), non appoggi\u00f2 le richieste puritane; tuttavia concesse l'autorizzazione alla pubblicazione di una versione della Bibbia, denominata \"Authorised Version\" (versione autorizzata) o \"King James Bible\" (Bibbia di re Giacomo).\nSuccessivamente i puritani vennero perseguitati dall'arcivescovo di Canterbury William Laud - e quindi dal re Carlo I - e costretti a emigrare nei Paesi Bassi e nella Nuova Inghilterra, dove formarono uno dei nuclei dei futuri Stati Uniti d'America.\nIl tentativo da parte dei puritani di riformare la Chiesa anglicana dall'interno venne cos\u00ec fermato e i loro diritti furono gravemente limitati in Inghilterra da leggi che controllavano la pratica della religione, ma le loro idee vennero adottate dalle congregazioni emigranti nei Paesi Bassi e nella Nuova Inghilterra, dal clero evangelico in Irlanda e anche nel Galles; la teologia puritana si \u00e8 diffusa nella societ\u00e0 laica tramite la predicazione e alcune parti del sistema educativo, in particolare si ricordano alcuni college dell'Universit\u00e0 di Cambridge. Adottarono punti di vista differenti sugli abiti clericali e in opposizione al sistema episcopale, piuttosto evidenti nelle conclusioni successive del Sinodo di Dordrecht (1619), che furono respinti dai vescovi inglesi. Nel XVII secolo i puritani adottarono un culto sabbatico e furono influenzati dal millenarismo.\nAllo scoppio della guerra civile in Inghilterra nel 1642 i puritani, guidati da Oliver Cromwell, contribuirono all'arresto e all'esecuzione capitale dell'arcivescovo Laud nel 1645, nonch\u00e9 alla sconfitta e alla decapitazione del re Carlo I nel 1649.\nI puritani, durante questo periodo, vennero scherniti dai loro avversari con il soprannome di \"teste rotonde\" (\"roundheads\"), per via della loro pettinatura, completamente diversa da quella dei nobili e realisti inglesi, che invece indossavano grandi parrucche con ricci e boccoli. Eppure, prendendo parte al \"New Model Army\", contribuirono alla vittoria finale dei parlamentari anche sulle componenti realiste della Chiesa anglicana. \nCon l'ascesa al trono di Carlo II e la successiva restaurazione della monarchia inglese nel 1660 i puritani vennero nuovamente perseguitati dalla Chiesa anglicana e chiamati non-conformisti, in quanto si rifiutavano di obbedire all\"Uniformity Act\", emanato dal lord cancelliere Edward Hyde, I conte di Clarendon (1662), che obbligava all'uso del \"Libro delle preghiere\" della Chiesa anglicana.\nAltre leggi vennero fatte contro i puritani, in particolare il \"Corporation Act\" (1661), che escludeva i non-conformisti dai pubblici uffici, il \"Conventicle Act\" (1664), che proibiva funzioni religiose non-conformiste e il \"Five Mile Act\" (1665), che proibiva ai pastori non-conformisti di avvicinarsi alle citt\u00e0.\nGuglielmo III d'Orange, con il \"Tolerance Act\" (Atto di tolleranza), nel 1689, ridiede ai puritani libert\u00e0 di culto.\nIl puritanesimo inizi\u00f2 a declinare gradualmente nel XVIII secolo e rimase nella sua forma originaria soltanto in America fino all'inizio del XIX secolo, in particolare nel Rhode Island con Roger Williams e nel Massachusetts con Jonathan Edwards.\nTeologia.\nLa teologia puritana era di stampo calvinista e comprendeva la predestinazione e il patto tra Dio e la comunit\u00e0 dei santi visibili, definita da Cartwright e Perkins come il patto di salvezza promessa ad Abramo da Dio esteso alla comunit\u00e0 dei cristiani.\nI puritani credevano che, in virt\u00f9 di tale patto, se il fedele avesse avuto fede in Cristo e nella sua opera, si sarebbe salvato e che ogni individuo deve vivere in modo coerente la propria fede per poter ricoprire il ruolo a lui assegnato nella societ\u00e0 secondo le proprie capacit\u00e0.\n .\nLa loro spiritualit\u00e0 era basata sulla valorizzazione dell'interiorit\u00e0 e della morale; inoltre essi si opponevano con forza alle feste e alle rappresentazioni teatrali che avevano caratterizzato l'epoca elisabettiana (sotto il protettorato di Oliver Cromwell in Inghilterra vennero chiusi tutti i teatri e i luoghi di divertimento).\nIl punto principale del puritanesimo era la suprema autorit\u00e0 di Dio sulle questioni umane, particolarmente nella Chiesa, e specialmente come espresso nella Bibbia. Questa visione li condusse a ricercare la conformit\u00e0 individuale e collettiva agli insegnamenti biblici, e ci\u00f2 li condusse a inseguire la purezza morale fino al pi\u00f9 piccolo dettaglio cos\u00ec come la purezza ecclesiastica al pi\u00f9 alto livello.\nA livello individuale, i puritani enfatizzarono che ogni persona avrebbe dovuto essere continuamente riformata dalla grazia di Dio per combattere contro il peccato insito nell'uomo e fare ci\u00f2 che \u00e8 giusto davanti a Dio. Una vita umile e obbediente sarebbe adatta a ogni cristiano.\nA livello del corpo ecclesiastico, i puritani credevano che il culto della Chiesa avrebbe dovuto essere strettamente regolato da ci\u00f2 che \u00e8 comandato nella Bibbia (principio regolativo del culto). I puritani condannavano come idolatria molte pratiche di adorazione, che i loro avversari difendevano con la tradizione, ignorando l'antichit\u00e0 di tali pratiche o il fatto che la loro adozione fosse ampiamente diffusa fra tutti gli altri cristiani. Come alcune chiese riformate nel continente europeo, le riforme puritane erano caratterizzate da pochissimi rituali e decorazioni e da un'evidente enfasi sul sermone. Essi eliminarono l'utilizzo di strumenti musicali nelle loro pratiche di culto, per diverse ragioni teologiche . Fuori dalla chiesa comunque i puritani erano abbastanza appassionati della musica e la incoraggiarono in alcuni casi.\nUn'altra importante distinzione era l'approccio puritano alle relazioni fra Chiesa e Stato. Essi si opponevano all'idea anglicana della supremazia del monarca nella chiesa (erastianesimo), e, come Calvino affermavano che l'unico capo della Chiesa celeste o terrena \u00e8 Cristo (non il papa o l'arcivescovo di Canterbury). Comunque, credevano che i governi secolari fossero responsabili davanti a Dio (non attraverso la Chiesa, ma a fianco di essa) e che avessero il compito di proteggere e ricompensare la virt\u00f9, inclusa la \"vera religione\", e punire chi sbagliava\u00a0\u2013 una politica che si pu\u00f2 descrivere pi\u00f9 come di non-interferenza piuttosto che di separazione fra Chiesa e Stato. I congregazionalisti, una parte del movimento puritano pi\u00f9 radicale dei puritani anglicani, credevano che il diritto divino dei re fosse eresia, un credo che venne ancora pi\u00f9 sostenuto durante il regno di Carlo I d'Inghilterra.\nAltre importanti opinioni dei puritani:\nAlcuni approvavano la gerarchia ecclesiastica, ma altri cercarono di riformare la Chiesa episcopale sul modello presbiteriano. Alcuni separatisti puritani erano presbiteriani, ma la maggior parte era del congregazionalismo.\nOltre a promuovere l'educazione laica, per i puritani era molto importante che i pastori fossero colti e al passo con i tempi, che potessero leggere la Bibbia nelle versioni originali in greco, ebraico e aramaico, che conoscessero la tradizione della chiesa antica e moderna e i saggi degli eruditi, che erano molto spesso scritti in latino. Perci\u00f2 molti dei loro ecclesiastici intrapresero studi rigorosi alle Universit\u00e0 di Oxford o di Cambridge prima di ricevere l'ordinazione. I loro passatempi consistevano nel discutere la Bibbia e le sue applicazioni pratiche, cos\u00ec come la lettura dei classici come Cicerone e Virgilio e incoraggiarono la composizione di poesie di argomento religioso.\nEredit\u00e0.\nA oggi il puritanesimo, come fede religiosa autonoma, non esiste pi\u00f9. Sono rimaste solo le sue ramificazioni e le loro relative correnti, che sono presbiterianesimo, congregazionalismo, battismo, quaccherismo e Shakers.\nInfluenza culturale.\nUna relazione \u00e8 stata individuata tra il puritanesimo dei coloni delle origini e la nascita della filosofia politica che si \u00e8 sviluppata nella democrazia statunitense. Del resto, il puritanesimo ebbe un forte impatto sulla cultura nordamericana soprattutto per via dell'influenza esercitata su Ralph Waldo Emerson, che \u00e8 stato definito il padre del pensiero statunitense: il suo distanziarsi dall'estetica prevalente nella cultura inglese ha avuto conseguenze durature sulla letteratura statunitense. \nIn effetti, anche nel XVI secolo i puritani nell'America coloniale erano i puritani pi\u00f9 radicali e i loro esperimenti sociali assunsero la forma di teocrazie calviniste; il puritanesimo inglese dei primordi, in realt\u00e0, esprimeva visioni morali e tendenze ascetiche che non erano pi\u00f9 estreme di quelle di molti altri riformatori protestanti del loro tempo, e che erano relativamente tolleranti riguardo ad altri credi\u00a0\u2013 almeno in Inghilterra.\nDel resto, anche per le altre confessioni cristiane, \u00e8 comunemente affermato che questo tipo di fede fonda l'ascetismo e la rinuncia e che la religione sarebbe un continuo processo al piacere, per mezzo del senso di colpa: \"Il cristianesimo \u00e8 stato bere veleno per Eros - non \u00e8 morto, ma \u00e8 degenerato nel vizio\". Bench\u00e9 il profetismo medievale si presti a questa conclusione, essa \u00e8 stata confutata per l'evo moderno, o almeno dopo che il cattolicesimo \u00e8 evoluto con il concilio Vaticano II: \"sembrerebbe pi\u00f9 facile essere un cristiano nei guai che nelle gioie (...) Difficile opporsi a questa perfetta definizione di puritanesimo, tranne che nulla dimostra che il cristianesimo sia essenzialmente puritanesimo\".\nIn verit\u00e0, il superamento delle punte pi\u00f9 estreme del puritanesimo si deve a movimenti extra-religiosi, come l'evoluzione della societ\u00e0 e delle arti: nel descrivere l'impatto culturale delle esibizioni pubbliche nel teatro moderno, \u00e8 stato notato come \"sotto gli occhi di tutti al centro palcoscenico, l'attrice, con la sua aura di indipendenza, professionalit\u00e0, e libert\u00e0 sessuale, appariva tuttavia anche come la negazione incarnata di quel profondo puritanesimo vittoriano (ma anche cattolico e risorgimentale), secondo il quale alla vera natura femminile si addicevano esclusivamente la sfera privata e il cerchio ristretto della casa e degli affetti familiari\". Per altro verso, la radicale eliminazione della natura in alcune forme di arte, come l'espressionismo astratto, \u00e8 stata giudicata congruente con il \"ripudio dell'idolatria della carne\" di marca puritana.\nUso moderno del termine.\nIl termine \"puritano\" \u00e8 usato colloquialmente come peggiorativo informale per indicare una persona di strette vedute a proposito della sessualit\u00e0, che disapprova i divertimenti e che cerca di imporre il suo credo sugli altri. Dopo il grande \"revival\" dell'epoca vittoriana, nella civilt\u00e0 occidentale si starebbe sperimentando un nuovo ritorno di puritanesimo il cui \"aspetto pi\u00f9 straordinario \u00e8 la strana fratellanza che esiste tra le diverse parti che lo promuovono (...) conservatori e i reazionari di ogni banda, la cui caratteristica pi\u00f9 distintiva \u00e8 il loro dogmatismo e la loro propensione a insistere sulla conformit\u00e0 ai loro punti di vista, hanno portato ad accusare i loro oppositori di dogmatismo e l'imposizione di conformismo\". Anche nell'ambiente culturale che si considera il vivaio della libert\u00e0 di espressione e dell'emancipazione sessuale, alla fine del XX secolo si \u00e8 affacciata una critica femminista alla pornografia, che \u00e8 stata ripetutamente etichettata come \"neopuritanesimo\"."}
{"id": "573687", "revid": "984922", "url": "https://it.wikipedia.org/wiki?curid=573687", "title": "Cantone di La Mothe-Saint-H\u00e9ray", "text": "Il Cantone di La Mothe-Saint-H\u00e9ray era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573688", "revid": "767487", "url": "https://it.wikipedia.org/wiki?curid=573688", "title": "Slevin - Patto criminale", "text": " \nSlevin - Patto criminale (\"Lucky Number Slevin\") \u00e8 un film del 2006 diretto da Paul McGuigan e interpretato da Josh Hartnett, Bruce Willis, Lucy Liu, Morgan Freeman e Ben Kingsley.\nTrama.\nNel 1979 un uomo, Max, viene a conoscenza di una corsa truccata che si terr\u00e0 all'ippodromo di Acqueduct: il cavallo numero 7 \u00e8 stato dopato. Decide pertanto di scommettere 20.000 dollari su quel cavallo, ma l'animale muore durante la corsa e i creditori di Max si vendicano su di lui e su tutta la sua famiglia. Max viene soffocato con una busta di plastica, la moglie viene uccisa con un colpo di fucile e un killer professionista \u00e8 incaricato di uccidere il figlio.\nOltre vent'anni anni dopo, questa storia viene raccontata da un uomo di nome \"Smith\" ad un ragazzo in una stazione degli autobus e, poco dopo, il primo uccide il secondo spezzandogli l'osso del collo, senza un'apparente ragione. Nel frattempo a New York, un ragazzo di nome Slevin si trova in casa di un amico, Nick Fisher. E mentre lo aspetta riceve la visita casuale della vicina di casa di Nick, Lindsey. I due si presentano e la ragazza nota che Slevin ha il naso rotto, cos\u00ec questi le racconta le recenti sfortune che gli sono capitate e che lo hanno condotto l\u00ec: \u00e8 appena stato licenziato; \u00e8 stato costretto a lasciare il suo appartamento a causa di una razza di termiti ecuadoriane che hanno danneggiato gravemente le fondamenta della palazzina; la sua ragazza lo ha tradito e, dopo aver chiamato Nick per chiedergli ospitalit\u00e0 per qualche giorno a New York, \u00e8 stato rapinato da un ladro che gli ha rotto il naso con un pugno, rubandogli il portafogli coi documenti.\nPoco dopo qualcuno chiama il telefono fisso di Nick e Slevin risponde, ma non si sente alcuna voce. In seguito Slevin riceve una seconda visita, stavolta di due uomini: Lento ed Elvis, due tirapiedi di un gangster chiamato \"il Boss\" che cercano Fisher. Il ragazzo cerca di spiegare di non essere Nick, ma non pu\u00f2 dimostrarlo a causa della rapina subita poche ore prima. Cos\u00ec viene portato dal Boss che, incurante delle proteste di Slevin che sostiene di non essere Fisher, gli comunica che Fisher deve saldare un debito di 96.000 dollari. Per estinguerlo, il Boss propone a Slevin di uccidere Yitzchok (detto \"la fatina\" per la sua omosessualit\u00e0), figlio del suo rivale, il Rabbino, come vendetta per l'assassinio di suo figlio, avvenuto pochi giorni prima. Dal momento che il debito di Nick \u00e8 nei confronti dell'allibratore del Boss (e in conseguenza del Boss stesso), Slevin chiede di poter parlare con l'allibratore visto che quest'ultimo potrebbe confermare che lui non \u00e8 Fisher, ma il Boss gli mostra il cadavere dell'allibratore, ucciso di recente. Il Boss d\u00e0 a Slevin un giorno di tempo per decidere cosa fare, facendogli capire che anche rivolgendosi alla polizia o tentando di fuggire finirebbe ucciso, cos\u00ec Slevin torna a casa.\nPoco dopo, due uomini del Rabbino vanno a prelevare Slevin nell'appartamento di Fisher e gli spiegano brevemente che i due gangster un tempo lavoravano insieme, ma dopo aver tentato di uccidersi si sono divisi e da quasi vent'anni non escono mai dai loro palazzi per il reciproco timore di essere uccisi. Il Rabbino, che a sua volta ritiene che Slevin sia Fisher, gli comunica che ha un debito anche con lui, questa volta di 33.000 dollari, e gli d\u00e0 48 ore per pagarlo o lo uccider\u00e0. Tornato a casa, incontra Lindsey, che racconta di essersi recata all'hotel Cheval in cerca di chi aveva chiamato Nick prima che \"Lento\" ed \"Elvis\" arrivassero. L\u00ec aveva trovato un certo signor \"Smith\" e gli aveva scattato una foto di nascosto con il cellulare. La fa vedere a Slevin per sapere se per caso lo conosce, ma Slevin le risponde di non avere alcuna idea di chi sia. La donna racconta che nel seguire Smith lo ha visto entrare nel palazzo del Rabbino da cui aveva visto, in seguito, uscire Slevin. A quel punto il ragazzo le racconta dei suoi incontri con i due malavitosi e, quando la ragazza gli fa notare che non sembra preoccupato nonostante si trovi nei guai fino al collo, Slevin le dice di soffrire di atarassia, uno stato che provoca una totale mancanza di inquietudine.\nIn seguito viene rivelata l'identit\u00e0 di Smith: si tratta del temibile sicario su commissione chiamato \"Goodkat\" ed \u00e8 lo stesso uomo che ha ucciso il ragazzo alla stazione degli autobus dopo avergli raccontato la storia della corsa di cavalli. Inoltre \u00e8 stato pagato sia dal Boss che dal Rabbino per una questione in cui ha trascinato Slevin di proposito; infatti il Rabbino gli dice di aver capito che Slevin non \u00e8 Fisher, ma Goodkat rivela di esserne perfettamente consapevole e di avere un conto in sospeso con lui.\nSlevin, trovandosi con le spalle al muro, accetta l'incarico del Boss di uccidere Yitzchok e ha tre giorni di tempo per farlo: pertanto Slevin viene convinto dal Boss a sfruttare l'omosessualit\u00e0 della vittima onde poter accedere direttamente a casa sua ed evitare cos\u00ec le sue guardie del corpo, ex militari del Mossad pronti ad intervenire al minimo accenno di pericolo. Nel frattempo viene rivelato che il piano di Goodkat, gi\u00e0 spiegato al Boss, \u00e8 di uccidere Slevin dopo che quest'ultimo avr\u00e0 ucciso Yitzchok e di farlo passare come il doppio suicidio di una coppia gay, cos\u00ec da non far sembrare l'assassinio del figlio del Rabbino l'opera di un killer, in quanto ci\u00f2 scatenerebbe una guerra tra le organizzazioni criminali. Lindsey, che \u00e8 medico legale, rivela a Slevin di aver scoperto che anche l'allibratore del Rabbino e le sue due guardie del corpo sono morte e che Nick deve aver orchestrato tutto: avrebbe ucciso i due allibratori, gli unici che potessero identificarlo, per poi pagare un ladro perch\u00e9 rapinasse Slevin poco dopo il suo arrivo in citt\u00e0. Senza documenti, Slevin non pu\u00f2 provare di non essere Nick.\nInsomma Nick avrebbe incastrato Slevin per farlo ammazzare al posto suo dai due gangster a cui doveva dei soldi. L'unica cosa che Lindsey non capisce \u00e8 come \"Smith\" sia coinvolto in tutto ci\u00f2. Slevin viene inoltre contattato dal poliziotto Brikowski che, avendo tenuto d'occhio il Boss e il Rabbino, lo ha notato e ha capito che si trova nei guai, vuole scoprire quale sia il suo legame coi due gangster e chi sia in realt\u00e0. Grazie a una foto segnaletica, l'uomo infatti sa che Slevin non \u00e8 Nick poich\u00e9 quest'ultimo \u00e8 stato otto anni in prigione per lo stupro di una quattordicenne. Slevin per\u00f2 non pu\u00f2 parlare con la polizia perch\u00e9 i gangster lo scoprirebbero, quindi si limita a dare il suo nome per intero: Slevin Kelevra.\nDopo aver stabilito il contatto con Yitzchok nei bagni di un ristorante, unico momento in cui le due guardie del corpo non lo hanno seguito, Slevin e Lindsey intrecciano una brevissima ma intensa storia d'amore che permette a Slevin di distrarsi da ci\u00f2 che deve fare. Infine arriva il momento per lui di portare a termine l'incarico del Boss e cos\u00ec raggiunge Yitzchok nel suo appartamento. Qui lo uccide sparandogli senza la minima esitazione e, ad aiutarlo, giunge niente meno che Goodkat, il quale uccide anche le due guardie del corpo del ragazzo. Slevin porta accanto al corpo di Yitzchok il cadavere dell'uomo ucciso da Goodkat alla stazione degli autobus (con cui scambia il proprio orologio). Alla fine i due fanno esplodere l'intero appartamento.\nMentre Goodkat va dal Boss per comunicargli la morte del figlio del rivale, Slevin va dal Rabbino con una valigetta contenente, a suo dire, ci\u00f2 che gli deve. Il Rabbino non \u00e8 ancora stato informato della morte del figlio dalla polizia perch\u00e9 \u00e8 sabato e durante lo Shabbat gli ebrei praticanti non rispondono al telefono. Tuttavia quando sta per aprire la valigetta, il Rabbino viene tramortito da Slevin, che rivela che sono morti sia i suoi scagnozzi, che i tirapiedi del Boss, che a sua volta \u00e8 stato tramortito da Goodkat.\nIl Boss e il Rabbino, dopo quasi vent'anni di isolamento nei rispettivi palazzi, si risvegliano nell'ufficio del primo legati a due sedie, schiena contro schiena. Il Rabbino viene dunque informato della morte del figlio e, seppur furibondo, continua ad affermare di non aver mai avuto niente a che fare con la morte del figlio del rivale. A quel punto giunge Slevin, che inizia scoprire le carte. Viene rivelato che Nick Fisher era il ragazzo ucciso da Goodkat alla stazione degli autobus giorni prima. Slevin e Goodkat hanno collaborato fin dall'inizio per impadronirsi dei libri dei debitori dei due gangster, appartenenti ai loro allibratori. Uccisi questi ultimi, Slevin si \u00e8 sostituito a Nick Fisher, uomo indebitato notevolmente sia col Boss che col Rabbino. Inoltre, prima di occuparne l'appartamento, Slevin si \u00e8 fatto rompere il naso da Goodkat onde dar credito alla storia della rapina, cos\u00ec da rendere plausibile la sua mancanza di documenti.\nL'obiettivo finale del piano di Slevin e Goodkat era arrivare ai due gangster. E' stato Slevin a mettere in moto gli eventi, uccidendo con un fucile di precisione il figlio del Boss, cosicch\u00e9 questi chiamasse il migliore killer sulla piazza: Goodkat. Quest'ultimo aveva poi indicato Nick Fisher come necessario sia all'uccisione del figlio del Rabbino (nel caso della ritorsione del Boss) che ad evitare che quest'uccisione avvenisse (dopo aver informato il Rabbino del compito ricevuto dal Boss): entrambi i gangster avrebbero dovuto dare a Fisher un ultimatum per saldare il suo debito nei loro confronti, cosa effettivamente avvenuta solo dopo che Slevin ne aveva occupato l'appartamento. In tal modo, Goodkat e Slevin avrebbero potuto avvicinare sia il Boss che il Rabbino. I due non capiscono perch\u00e9 Slevin voglia ucciderli ed \u00e8 allora che viene svelata la sua vera identit\u00e0: egli \u00e8 in realt\u00e0 Henry, figlio di Max. Goodkat era stato ingaggiato nel '79 per ucciderlo, ma non aveva avuto il coraggio di premere il grilletto contro un bambino. Cos\u00ec i due hanno elaborato questo schema: una vendetta messa in atto dopo oltre vent'anni. Henry allora uccide i due gangster soffocandoli con una busta di plastica, lo stesso metodo con cui essi avevano personalmente ucciso Max.\nAll'obitorio Lindsey, con Brikowski, nota l'orologio di Slevin sul polso del cadavere completamente deturpato e annerito di Fisher. Goodkat in seguito le spara al petto, poich\u00e9 la donna gli aveva fatto una foto e non poteva permettersi che qualcuno conoscesse il suo volto. Nella sua auto Brikowski viene informato per telefono da un collega della corsa di cavalli del '79 e di aver scoperto che il famoso cavallo dopato era \"Lucky Number Slevin\", come lo pseudonimo usato da Henry. Il collega ipotizza giustamente che ci sia un collegamento tra Slevin e il cavallo e rivela inoltre che Kelevra \u00e8 un nome ebraico che significa \"cane rabbioso\" (in antitesi con Goodkat). Brikowski allora si ritrova alle spalle Henry e, dopo aver incrociato il suo sguardo nello specchietto retrovisore, viene ucciso, il che porta a compimento la vendetta. Il poliziotto infatti, per estinguere un debito di gioco in quanto era solito puntare l'intero stipendio alle corse dei cavalli, era stato l'assassino della madre di Henry.\nHenry e Lindsey, che su avvertimento preventivo del primo si era protetta il petto e aveva usato una sacca di sangue trapassata dal proiettile di Goodkat per fingersi morta, si incontrano e si apprestano a lasciare la citt\u00e0. Goodkat per\u00f2 li raggiunge e rivela di aver capito subito che la donna non era morta. Il killer per\u00f2 decide di risparmiarla e riconsegna a Henry l'orologio che aveva lasciato sul cadavere di Fisher, ultimo regalo del padre Max, dopodich\u00e9 si salutano e si dividono. Henry e Linsdey sono liberi di andarsene insieme.\nAccoglienza.\nIl film ha ricevuto recensioni contrastanti. Su Rotten Tomatoes ha ricevuto il 51% di recensioni positive con un voto di 5.9 su 10. Al riguardo \u00e8 stato detto che la pellicola \"cerca di emulare \"Pulp Fiction\", ma la trama \u00e8 troppo complessa\".\nIncassi.\nCostato 27 milioni di dollari, il film ha incassato 56.3 milioni di dollari, riscuotendo un tiepido successo al botteghino. Grazie al mercato home video gli incassi sono saliti a 83 milioni di dollari."}
{"id": "573690", "revid": "339392", "url": "https://it.wikipedia.org/wiki?curid=573690", "title": "AT-1 'Snapper'", "text": ""}
{"id": "573691", "revid": "2067226", "url": "https://it.wikipedia.org/wiki?curid=573691", "title": "Val Grande di Lanzo", "text": "La Val Grande di Lanzo \u00e8 situate nelle Alpi Graie nella citt\u00e0 metropolitana di Torino, \u00e8 la pi\u00f9 settentrionale delle tre Valli di Lanzo. Prende il nome dal fatto di avere un ampio fondovalle anche in rapporto alla sua modesta lunghezza (solamente 17\u00a0km).\nGeografia.\nSi trova a Sud della Valle dell'Orco e a Nord della Val d'Ala, con la quale si unisce a Ceres. La valle, attraversata dalla Stura di Valgrande, \u00e8 disposta prevalentemente in direzione Est-Ovest nell'alta valle mentre piega verso Sud nel fondovalle. \n\u00c8 dominata dal gruppo delle Levanne, le quali fanno da cornice all'alta valle. La valle inizia a Ceres dove si divide dalla val d'Ala e termina a Forno Alpi Graie, frazione di Groscavallo. A Forno la valle si divide in due valloni principali: il \"Vallone di Sea\" ed il \"Vallone della Gura\".\nMonti principali.\nFanno da corona lungo il confine con la Francia le seguenti vette (da nord verso sud):\nLungo la cresta che separa la valle con la valle dell'Orco troviamo:\nLungo la cresta che la separa dalla val d'Ala o nei pressi della stessa troviamo invece:\nCentri principali.\nIl comuni della valle sono tre, contornati da numerose frazioni:\nTurismo.\nLa valle nell'ultimo secolo ha sviluppato una forte vocazione turistica legata soprattutto al turismo estivo.\nInoltre la valle offre numerose possibilit\u00e0 a chi pratica l'arrampicata su roccia, in particolare nel vallone di Sea, e a chi vola in parapendio, con decolli dal Ciavanis poco sopra la frazione di Vonzo. La pratica dello sci invernale (soprattutto sci di fondo e scialpinismo) costituisce un'altra risorsa importante della valle. Non sono presenti impianti di risalita per la pratica dello sci alpino, a parte quelli oggi dismessi di Cossiglia a Chialamberto.\nRifugi alpini.\nPer facilitare la salita alle vette della valle e l'escursionismo di alta quota la valle \u00e8 dotata di alcuni bivacchi e rifugi alpini:"}
{"id": "573692", "revid": "1154737", "url": "https://it.wikipedia.org/wiki?curid=573692", "title": "Val Petronio", "text": "La val Petronio \u00e8 un'antica valle (\"Valle Petronia\"), conosciuta gi\u00e0 al tempo dell'Impero romano, della citt\u00e0 metropolitana di Genova.\nIl territorio.\nLa valle posta nell'estremo levante del territorio metropolitano genovese, al confine con la provincia della Spezia, prende il nome dal torrente omonimo che qui scorre attraversando la valle. La vallata unisce quattro comuni, di cui due sulla costa (Sestri Levante e Moneglia), e i restanti comuni posti nell'entroterra ligure (Casarza Ligure e Castiglione Chiavarese).\nTerritori sottoposti all'abbazia di San Colombano di Bobbio, fin dall'epoca longobarda i monaci colombaniani introdussero importanti innovazioni agricole sviluppando il territorio ed i commerci verso il nord dell'Italia. Proprio l'unione di questi comuni, diversi geograficamente, contribuisce alla naturalezza straordinaria di questa valle composta dalle alte coste ai quasi 1000 m dei suoi monti.\nEscursionismo.\nNei suoi sentieri naturalistici si ripercorrono gli antichi camminamenti romani, come la Via del Bracco antica strada collegante la Liguria con l'Italia centrale. Andando verso sud si tocca invece il Sito di importanza comunitaria (SIC) denominato \"Punta Baffe - Punta Moneglia - Val Petronio\", e si pu\u00f2 salire fino al Monte Moneglia, che domina l'omonima localit\u00e0 costiera."}
{"id": "573693", "revid": "339392", "url": "https://it.wikipedia.org/wiki?curid=573693", "title": "AT-2 'Swatter'", "text": ""}
{"id": "573696", "revid": "486946", "url": "https://it.wikipedia.org/wiki?curid=573696", "title": "AT-4 'Spigot'", "text": ""}
{"id": "573697", "revid": "339392", "url": "https://it.wikipedia.org/wiki?curid=573697", "title": "AT-5 'Sprandel'", "text": ""}
{"id": "573698", "revid": "2067226", "url": "https://it.wikipedia.org/wiki?curid=573698", "title": "Val d'Ala", "text": "La Val d'Ala una valle alpina, la centrale, la pi\u00f9 stretta e ripida delle tre Valli di Lanzo, all'interno della posta nella citt\u00e0 metropolitana di Torino.\nGeografia.\nLa valle prende forma dai monti Uia di Ciamarella e Uia di Bessanese, nelle Alpi Graie al confine con la Francia. In alto della valle c'\u00e8 un pianoro il Pian della Mussa dove inizia a scorrere il ramo del fiume Stura di Lanzo che ha scavato la valle. La valle si congiunge con la Val grande di Lanzo all'altezza dell'abitato di Ceres.\nMonti.\nLungo o in prossimit\u00e0 della linea di confine con la Francia troviamo:\nLungo lo spartiacque con la val grande di Lanzo o in prossimit\u00e0 dello stesso:\nLungo lo spartiacque con la valle di Vi\u00f9:\nCentri principali.\nI tre comuni della valle sono:\nOgnuno di questi comuni \u00e8 attorniato di diverse frazioni di maggior e minor rilievo.\nTurismo.\nLa valle ha sviluppato nell'ultimo secolo una forte vocazione turistica legata soprattutto al turismo estivo.\nRifugi alpini.\nPer facilitare la salita alle vette della valle e l'escursionismo di alta quota la valle \u00e8 dotata di alcuni rifugi alpini:"}
{"id": "573701", "revid": "2164596", "url": "https://it.wikipedia.org/wiki?curid=573701", "title": "Valle di Vi\u00f9", "text": "La Valle di Vi\u00f9 \u00e8 una vallata alpina situata nelle Alpi Graie nella citt\u00e0 metropolitana di Torino, la pi\u00f9 meridionale delle tre Valli di Lanzo.\nGeografia.\nScavata dall'omonimo ramo del fiume Stura di Lanzo, \u00e8 disposta prevalentemente in direzione Est-Ovest nell'alta valle, piegando leggermente verso Nord nel fondovalle.\nNell'alta valle vi sono un piccolo lago artificiale, il Lago di Malciaussia a 1805 m s.l.m. e uno pi\u00f9 grande a Nord Ovest, il Lago della Rossa, posto ai piedi del monte Croce Rossa. La diga del lago della Rossa, situata ad un'altitudine di s.l.m., venne costruita negli anni Trenta del Novecento ed era al tempo lo sbarramento idrico a quota pi\u00f9 elevata d'Europa. A quote pi\u00f9 elevate si trovano i laghi dell'Autaret.\nMonti principali.\nLa valle \u00e8 contornata, tra gli altri, dai seguenti monti:\nIl Rocciamelone, riconoscibile gi\u00e0 a partire dalla bassa valle per l'evidente forma piramidale, chiude la valle in fondo ad Ovest mentre il massiccio roccioso trapezoidale della Torre d'Ovarda fa da confine con la Val d'Ala a Nord. Il massiccio -meno imponente della Torre d'Ovarda- che culmina nella Punta Lunella rappresenta invece lo spartiacque sud, quello con la Val di Susa. Dal paese di Usseglio risulta ben visibile la gigantesca sagoma del monte Lera, che chiude momentaneamente la visuale verso l'estremit\u00e0 della valle e il Rocciamelone.\nTurismo.\nPresso Pian Benot (), una piccola frazione del comune di Usseglio, sono presenti degli impianti di risalita per la pratica dello sci alpino su piste di varia difficolt\u00e0.\nRifugi alpini.\nPer facilitare la salita alle vette della valle e l'escursionismo di alta quota la valle \u00e8 dotata di alcuni rifugi alpini:"}
{"id": "573702", "revid": "287204", "url": "https://it.wikipedia.org/wiki?curid=573702", "title": "Aristide Marciano", "text": "La Chiesa cattolica ne ricorda la memoria il 31 agosto.\nBiografia.\nAristide era un filosofo molto ammirato; la lettura delle Sacre Scritture lo port\u00f2 al Cristianesimo, nel quale continu\u00f2 a professare la filosofia. Aristide era ben noto ad Eusebio e anche a Girolamo, che lo menziona nel \"De Viris Illustribus\" 20 e nell\"Ep.\" 70, dove scrive: \nLa tradizione vuole che abbia subito il martirio.\n\"Apologia\".\nAristide di Atene scrisse una \"Apologia\", intessuta di dottrine filosofiche, indirizzata all'imperatore Adriano, come risulta da Eusebio e dalla versione armena dell\"Apologia\". \u00c8 il pi\u00f9 antico scritto apologetico cristiano che ci sia pervenuto.\nL\"Apologia\" di Aristide ebbe una storia singolare. Fu conosciuta da Eusebio e da Girolamo e fu ricordata da quegli scrittori che dipesero da tali fonti. Nel 1878 i Mechitaristi di Venezia scoprirono un frammento armeno dell\"Apologia\", seguiti poi nel ritrovamento dello stesso testo, sempre in armeno (secolo V), da Frederick Cornwallis Conybeare e da N. O. Emin. Una scoperta pi\u00f9 fortunata tocc\u00f2 a J. Rendell Harris che nel 1889 rinvenne nella Biblioteca del monastero di Santa Caterina del Monte Sinai il \"Cod. Syr. 16\" (secolo VII) contenente la traduzione siriaca dell\"Apologia\" (sec. V). In base a questo documento, J. A. Robinson si accorse della straordinaria somiglianza con una parte del romanzo greco di \"Barlaam e Iosafat\", attribuito a Giovanni Damasceno, scoprendo come quest'ultimo utilizzava l\"Apologia\" sotto forma di discorso pronunciato dall'indovino Nachor. Infine nel 1922 e nel 1923 furono scoperti frammenti greci su papiri, notevoli per la conoscenza del testo primitivo dell'opera (Grenfell, Hunt, Milne).\nScrive Costantino Vona in \"Bibliotheca Sanctorum\", I:\nSecondo Aristide, i barbari adorano gli elementi di cui si compone la natura visibile (cielo, terra, acqua, fuoco, uomo) e, quindi, si rivolgono alle opere di Dio e non a Dio stesso. I greci attribuiscono agli d\u00e8i comportamenti simili a quelli degli uomini, con le loro debolezze e le loro colpe. I giudei adorano il vero Dio, ma il loro culto apprezza molto pi\u00f9 l'esteriorit\u00e0 che la spiritualit\u00e0. Soltanto il cristianesimo afferma l'idea e l'esistenza di Dio tramite la vita pura e l'armonia con il prossimo.\n\u00c8 scritto nell\"Apologia\":\nCarlotta Alpigiano, curatrice della edizione italiana dalle versioni greca e siriaca (Nardini ed., 1988) fa notare come Aristide \nCulto.\nNel Martirologio Romano: \"Ad Atene, sant'Aristide filosofo, che, insigne per fede e sapienza, indirizz\u00f2 all'imperatore Adriano degli scritti sulla religione cristiana\".\nSant'Aristide si commemora il 31 agosto."}
{"id": "573703", "revid": "339392", "url": "https://it.wikipedia.org/wiki?curid=573703", "title": "AT-7 'Saxhorn'", "text": ""}
{"id": "573704", "revid": "339392", "url": "https://it.wikipedia.org/wiki?curid=573704", "title": "AT-6 'Spiral'", "text": ""}
{"id": "573706", "revid": "339392", "url": "https://it.wikipedia.org/wiki?curid=573706", "title": "AT-8 'Songster'", "text": ""}
{"id": "573709", "revid": "339392", "url": "https://it.wikipedia.org/wiki?curid=573709", "title": "AT-9 'Ataka'", "text": ""}
{"id": "573711", "revid": "93436", "url": "https://it.wikipedia.org/wiki?curid=573711", "title": "Violence Jack", "text": " \u00e8 un manga di G\u014d Nagai, pubblicato da diverse case editrici tra il 1973 e il 1990 e trasposto anche in una serie di tre OAV prodotta tra il 1986 e il 1990. Questi OAV sono stati pubblicati negli Stati Uniti, Italia, Francia, Regno Unito e Nuova Zelanda. In alcuni di questi paesi, i contenuti degli OAV hanno causato problemi di censura, mentre in Australia il secondo OAV \u00e8 stato bandito. Si tratta di una delle opere pi\u00f9 impegnative ed estreme di Go Nagai sia per le tematiche affrontate che per le scene di violenza. Ha richiesto diversi decenni per essere conclusa ed \u00e8 stata serializzata in numerose unit\u00e0 narrative indipendenti, ma che formano un'unica saga coesa e protesa verso un finale che il Maestro Nagai ha concepito gi\u00e0 negli anni settanta e che si \u00e8 voluto prefissare di raccontare come se fosse uno degli obbiettivi fondamentali della sua carriera.\nL'opera \u00e8 considerato un caposaldo della storia del fumetto giapponese, realizzata da quello che viene riconosciuto come uno dei grandi maestri di quell'arte. Go Nagai, noto per le sue creazioni robotiche quali Mazinga, Goldrake e Jeeg Robot, qui si addentra in tematiche cupe e orrorifiche gi\u00e0 affrontate in Devilman, altro capolavoro del Maestro, strettamente connesso con la storia di \"Violence Jack\".\nTrama.\nSembra una giornata come tante in una caotica Tokyo, una delle megalopoli pi\u00f9 popolate del mondo. Per\u00f2 questo \u00e8 un giorno destinato a cambiare le vite di milioni di persone: all'una e mezza del 10 settembre la capitale giapponese viene sconvolta da un terribile terremoto, che in breve trasforma l'intera pianura del Kanto in un mare di fiamme. Il piccolo Ryu Takuma, un bimbo viziato e povero di spirito, si trova scagliato in quell'inferno senza nessuno che possa dargli una mano: solo la sua forza di volont\u00e0 potr\u00e0 aiutarlo a superare quell'inferno e a sopravvivere nel Kanto post-apocalittico. Una terra dominata dalla violenza, dove solo un uomo pu\u00f2 sovrastare sugli altri: Violence Jack. \nIl piccolo Ryu Takuma, salvatosi per miracolo dal terribile terremoto che ha sconvolto la pianura del Kanto, si sta riorganizzando una vita assieme a un gruppo di bambini rimasti orfani come lui. Tuttavia vivere nel deserto senza legge che \u00e8 diventata Tokyo non \u00e8 una cosa facile: bande di malviventi disposti a tutto scorazzano per la pianura e anche Takuma e i suoi amici sono spesso costretti a donare il loro cibo a un gruppo di ragazzi pi\u00f9 forti di loro. Le cose sembrano per\u00f2 destinate a cambiare quando Takuma si imbatte in un misterioso gigante, di nome Violence Jack...\nPersonaggi.\n \u00e8 il protagonista della serie. \u00c8 un uomo gigantesco con dei lunghi capelli neri. \u00c8 doppiato in giapponese da Kiyoshi Kobayashi (OAV) e da Unshou Ishizuka (\"Il pazzo mondo di Go Nagai\"). In italiano ha la voce di Francesco Pannofino (OAV) e di Raffaele Farina (\"Il pazzo mondo di Go Nagai\")\nManga.\nIl manga \u00e8 stato serializzato sulle seguenti riviste:\nIn Italia il manga \u00e8 stato pubblicato prima dalla Dynamic Italia, che ha per\u00f2 interrotto la pubblicazione dopo soli 4 numeri, e successivamente dalla d/visual, che ha ripreso la pubblicazione dal primo numero interrompendola al numero 19. In seguito \u00e8 stato ripubblicato in volumi pi\u00f9 spessi e concluso in 18 volumi dalla J-Pop.\n\"Violence Jack\".\nL'opera completa comprende 45 volumi formato tank\u014dbon. L'edizione italiana, stampata inizialmente dalle case editrici Dynamic Italia e D/Visual, \u00e8 stata edita in versione completa in 18 volumi formato bunkoban negli anni 2016-2017 dalla casa editrice Edizioni BD.\nI capitoli che risultavano inediti sono stati stampati nel 2018 nel volume 2 della raccolta \"Gogasha\" come storie one-shot, in Italia edita dalla Edizioni BD.\n\"Shin Violence Jack\".\nA maggio 2005 sulla rivista \"Weekly Comic Bunch\" della Coamix \u00e8 cominciata la serializzazione di una nuova serie, chiamata . La pubblicazione \u00e8 stata a cadenza irregolare, fermandosi ad agosto 2005 e riprendendo a novembre 2007, per poi finire ad aprile 2008 sul numero 17 di \"Weekly Comic Bunch\". La serie \u00e8 stata poi raccolta in 2 tankobon editi da Media Factory nel 2010.\nOAV.\nI tre OAV sono stati pubblicati in Italia dalla Shin Vision in unico DVD nel luglio 2003.\nAltre apparizioni.\nViolence Jack appare anche nella serie di OAV \"Il pazzo mondo di Go Nagai\".\nFa inoltre una comparsa nel videogioco \"\" per Game Boy Advance edito da Banpresto nel 2003."}
{"id": "573713", "revid": "729019", "url": "https://it.wikipedia.org/wiki?curid=573713", "title": "Stazione di Magonza Centrale", "text": "La stazione di Magonza Centrale (in tedesco \"Mainz Hbf\") \u00e8 la principale stazione ferroviaria della citt\u00e0 tedesca di Magonza.\n\u00c8 nella corrispondenza con parecchie linee di trasporto urbano (ORN e S-Bahn). Con 55.000 viaggiatori al giorno, \u00e8 la stazione della Renania-Palatinato pi\u00f9 trafficata."}
{"id": "573716", "revid": "486946", "url": "https://it.wikipedia.org/wiki?curid=573716", "title": "Devilman lady", "text": ""}
{"id": "573717", "revid": "38120", "url": "https://it.wikipedia.org/wiki?curid=573717", "title": "Violence jack", "text": ""}
{"id": "573718", "revid": "486946", "url": "https://it.wikipedia.org/wiki?curid=573718", "title": "Devilman Lady", "text": ""}
{"id": "573720", "revid": "110157", "url": "https://it.wikipedia.org/wiki?curid=573720", "title": "Cantone di Lezay", "text": "Il Cantone di Lezay era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573721", "revid": "339392", "url": "https://it.wikipedia.org/wiki?curid=573721", "title": "AT-5 Sprandel", "text": ""}
{"id": "573725", "revid": "339392", "url": "https://it.wikipedia.org/wiki?curid=573725", "title": "AT-13 Metis -M", "text": ""}
{"id": "573726", "revid": "729019", "url": "https://it.wikipedia.org/wiki?curid=573726", "title": "Emilio Pucci", "text": "Biografia.\nNacque a Napoli il 20 novembre 1914, erede della nobile famiglia fiorentina dei Pucci. In giovent\u00f9 si dedic\u00f2 allo sci e venne selezionato nel 1934, dalla squadra nazionale olimpica italiana di sci, partecipando alle Olimpiadi invernali del 1936.\nVinse una borsa di studio per allenarsi nello sci al Reed College nell'Oregon, dove ebbe modo di realizzare i suoi primi abiti, da appassionato di pittura qual era, disegnando l'uniforme della squadra di sci della scuola, da dove nel 1937 concluse il suo master in scienze sociali. Invece di rientrare in Italia comp\u00ec il giro del mondo imbarcandosi su una vecchia nave, sfidando le autorit\u00e0 militari che al rientro in Italia lo accusarono di renitenza alla leva.\nSistemati i problemi con la giustizia, si appassion\u00f2 al mondo dell'aviazione arruolandosi nella Regia Aeronautica nel 1938. Giudicato inizialmente inidoneo al pilotaggio degli aerei per via del suo fisico gracile, ottenne, dopo pesanti insistenze, di essere ammesso ai corsi e destinato alla Scuola di Volo di Viterbo. Nel luglio 1939 divenne ufficiale di complemento a Pisa, per essere trasferito dapprima ad Aviano, e successivamente al 9\u00ba Stormo da Bombardamento Terrestre di Viterbo e infine alla 58\u00aa Squadriglia del 32\u00ba Gruppo del 10\u00ba Stormo da Bombardamento Terrestre di Milano.\nLa seconda guerra mondiale.\nCon l'entrata in guerra del Regno d'Italia, il 10 giugno 1940, lo Stormo, equipaggiato con velivoli Savoia-Marchetti S.79 Sparviero, venne inviato in Africa settentrionale a Benina. Nel settembre dello stesso anno viene trasferito al 33\u00ba Gruppo Bombardamento Terrestre Notturno dove, durante il servizio, contrae una infezione renale che lo costringer\u00e0 a una licenza per malattia. Approfittando di tale licenza consegue anche in Italia la laurea in scienze politiche.\nIl 5 giugno 1941 \u00e8 mandato a Pisa, presso la 274\u00aa Squadriglia di Bruno Mussolini, effettuando il passaggio sul quadrimotore da bombardamento Piaggio P.108.\nDopo l'incidente che caus\u00f2 la morte del figlio del Duce lo sviluppo dell'aereo and\u00f2 a rilento, ed egli nel mese di settembre venne trasferito presso il 2\u00b0 N.A.S. (Nucleo Addestramento Siluranti) di Napoli. Al termine del periodo di addestramento (marzo 1942) venne mandato presso la 205\u00aa Squadriglia da bombardamento del 41\u00ba Gruppo Autonomo Aerosiluranti, equipaggiato con i bombardieri Savoia-Marchetti S.M.84, e basata sull'aeroporto di Rodi-Gadurr\u00e0. Partecip\u00f2 alla \"Battaglia di mezzo giugno\" (14-15 giugno 1942) e a quella di \"Battaglia di mezzo agosto\" (11-14 agosto 1942), quando gli aerosiluranti italiani in collaborazione con i \"tuffatori\" della Luftwaffe, riuscirono ad impedire a importanti convogli di rifornimenti, salpati da Gibilterra e da Alessandria d'Egitto di raggiungere Malta. Per le sue imprese venne insignito di una Croce di guerra al valor militare e delle due prime Medaglie d'argento al valor militare.\nAll'inizio del 1943 viene inviato al 105\u00ba Gruppo Aerosiluranti (formato dalla 254\u00aa e 255\u00aa Squadriglia) basato sull'aeroporto di Decimomannu Gli viene conferita una terza Medaglia d'argento al valor militare per una serie di azioni condotte nel periodo marzo-maggio 1943, contro formazioni navali avversarie\nPrende parte a numerose incursioni contro Malta, da cui il suo reparto esce decimato, tanto che viene mandato sull'aeroporto di Forl\u00ec per essere riorganizzato. La carenza di velivoli e personale di rimpiazzo portano ad un ritardo nel riequipaggiamento, tanto che alla fine del mese di maggio il Gruppo viene posto in posizione quadro, ed egli fa domanda di passare alla specialit\u00e0 caccia. La sua domanda viene accolta il 10 luglio 1943, e subito dopo \u00e8 mandato presso la Scuola Caccia di Gorizia, comandata dal colonnello Ernesto Botto. Viste le sue precarie condizioni fisiche, Botto lo sped\u00ec a Ferrara per un completo controllo medico.\nIl crollo del regime fascista dopo la riunione del Gran Consiglio del 25 luglio, lo trova nella citt\u00e0 estense dove gli viene concessa una licenza per malattia che trascorre tra Roma, Firenze, Forl\u00ec e Gorizia.\nL'armistizio dell'8 settembre 1943 lo colse a Venezia, mentre si stava spostando fra Gorizia e Firenze. Nella citt\u00e0 lagunare viene informato del fatto che i tedeschi avevano gi\u00e0 iniziato a deportare in Germania ufficiali e soldati italiani.\nNon riuscendo a ricevere ordini da Gorizia o dal Quartier generale della 2\u00aa Squadra aerea di Padova, part\u00ec da Venezia raggiungendo Firenze. L'inizio del mese di ottobre lo colse ancora a letto per i postumi della malattia, quando fu raggiunto da Edda Ciano Mussolini, con la quale intratteneva rapporti di amicizia sin dal 1934. Fu informato che dopo l'armistizio era stata deportata con i figli in Germania, a Monaco di Baviera, ed era potuta rientrare in Italia solo lasciando i bambini come ostaggi, che suo marito era in stato di arresto a Verona, e che nessuno dei suoi amici o conoscenti in Italia aveva voluto o potuto ospitarla e aiutarla. Inoltre gli rivel\u00f2 di essere in possesso dei diari del marito che pensava fossero di capitale importanza per l'Italia e per gli alleati.\nNonostante la malattia, quando la situazione di Ciano precipit\u00f2 nel gennaio 1944, si fece dichiarare inabile dall'Istituto Medico Legale e con la Fiat Topolino Balestra del padre accompagn\u00f2 in Svizzera Edda con i figli ai quali si era ricongiunta. Prima di rientrare in Italia ella gli chiese di far pervenire a Benito Mussolini, Adolf Hitler e al generale Harrer tre lettere con le quali minacciava che se a suo marito fosse stato fatto del male avrebbe divulgato i suoi diari all'opinione pubblica mondiale. Una volta in Patria esaud\u00ec tale desiderio attraverso i Comandi italiano e tedesco di Verona, riprendendo nuovamente la via per la Svizzera.\nAll'alba del 10 gennaio 1944 viene arrestato da agenti della Gestapo appena fuori Lecco e portato a Milano, nel carcere di San Vittore. Per pi\u00f9 di una settimana fu sottoposto, invano, a interrogatori e torture per costringerlo a rivelare dove fossero finiti i diari e Edda Ciano. I tedeschi poi lo trasportarono in Svizzera, dove pass\u00f2 alcuni mesi ricoverato presso un ospedale di Lugano\nUna volta dimesso si trasfer\u00ec a Zermatt, e per guadagnarsi da vivere si mise a fare il maestro di sci. Al termine del conflitto chiuse per sempre la sua attivit\u00e0 di pilota e ufficiale dell'Aeronautica Militare.\nL'attivit\u00e0 nel secondo dopoguerra.\nAll'inizio del 1947 intraprese l'attivit\u00e0 di istruttore di sci al Sestriere, ma torn\u00f2 a Firenze in cerca di migliore fortuna, interessandosi alla moda. \nLa sua attivit\u00e0 di disegnatore di moda decoll\u00f2 per caso: nel 1947, nel numero di dicembre di Harper's Bazaar , un'importante rivista di moda statunitense, viene pubblicata la fotografia di Toni Frissel nella quale appare un \"dashing gentleman\" in un moderno completo da sci. Quando fu pubblicata sul \"magazine\" illustrato, nell'ambito di un articolo sulla moda invernale in Europa, fu un successo immediato. L'episodio lo incoraggi\u00f2 a creare e vendere vestiti da donna, aprendo la sua prima \"boutique\" a Capri nel 1950. Subito la sua produzione si contraddistinse per l'uso di colori brillanti e motivi vistosi e marcati, che tanto influenzarono la moda di quei decenni.\nFu quindi un pioniere della moda italiana, partecipando per esempio alla prima sfilata di moda tenutasi in Italia, che fu organizzata per il 12 febbraio 1951 da Giovanni Battista Giorgini a Firenze, presso Villa Torrigiani in Via dei Serragli. \nPartecip\u00f2 nel 1952, con Roberto Capucci, Vincenzo Ferdinandi, la Sartoria Antonelli, l'atelier Carosa, Giovannelli-Sciarra, Germana Marucelli, Mirsa, Polinober, la Sartoria Vanna e Jole Veneziani alla prima storica sfilata presso la Sala Bianca di Palazzo Pitti a Firenze. Una giovanissima Oriana Fallaci inviata dal settimanale Epoca ne raccont\u00f2 la cronaca.\nFondata l'omonima azienda (Emilio Pucci) agli inizi degli anni cinquanta del XX secolo, tra i suoi primi successi vanno ricordati la linea di vestiti di seta stampata senza pieghe. \"The Prince of Prints\" cos\u00ec viene riconosciuto per circa trent'anni dalla stampa del mondo anglosassone, inoltre nel 1954 gli viene assegnato il pi\u00f9 prestigioso dei trofei, il \"Neiman-Marcus Award\", per il distinto servizio reso nel campo della moda. Ebbe un rapporto speciale con la citt\u00e0 dei suoi antenati, Firenze, e nel Palazzo Pucci stabil\u00ec il quartier generale della sua casa di moda, dove infatti si trova tuttora. L'indirizzo stesso della \"maison\", come pochi al mondo potevano vantare, era di per s\u00e9 un vanto e rifletteva la sua origine nobile: \"Marchese Emilio Pucci, Palazzo Pucci, Via de' Pucci 6, Firenze\". Nel corso della sua vita ha applicato le sue creazioni ai campi pi\u00f9 disparati, ricevendo sempre ammirazione e riconoscimenti, grazie al suo stile fresco ed elegante. Molto popolare negli Stati Uniti, disegn\u00f2 per esempio lo stemma per la tuta degli astronauti della NASA per la missione dell'Apollo 15; oppure disegn\u00f2 le divise per le hostess, i piloti e il personale della compagnia Braniff International Airways tra il 1965 e il 1977, colorate e assolutamente innovative rispetto al panorama di allora; in Italia disegn\u00f2 le divise classiche dei Vigili urbani, con i lunghi guanti bianchi e gli elmetti ovali sulla divisa blu. Nel frattempo le attivit\u00e0 di stilista si allargarono alla moda maschile, ai profumi, alla produzione di ceramica per la casa.\nEntrato nel mondo della politica, venne eletto consigliere comunale deputato tra le file del Partito Liberale Italiano, dal 1963 al 1972, ricoprendo la carica di Sottosegretario al Ministero dei Trasporti. Il 4 giugno 1982 fu nominato Cavaliere del lavoro. Nello stesso anno fu tra coloro che restituirono le decorazioni al valor militare al Presidente della Repubblica Sandro Pertini, in segno di protesta verso il conferimento di analoghe onorificenze all'ex partigiano gappista Rosario Bentivegna, principale esecutore del controverso attentato di via Rasella del 23 marzo 1944. Mor\u00ec a Firenze il 29 novembre 1992.\nSuo figlio Alessandro, 11\u00ba Marchese di Barsento, mor\u00ec in un incidente stradale nel 1998.\nSua figlia Laudomia ha ereditato la direzione del marchio Emilio Pucci.\nIl marchio Emilio Pucci.\nDopo la sua scomparsa nel 1992, il design degli abiti pass\u00f2 alla figlia Laudomia Pucci. Nel 2000 il gruppo francese LVMH (Louis Vuitton), acquist\u00f2 l'azienda, i diritti sul logo Emilio Pucci e sulle creazioni storiche rilanciando la griffe nel mercato internazionale. Il legame con il passato si manifesta con la valorizzazione del catalogo storico e la rivisitazione di modelli e motivi. Tra gli stilisti che vi hanno operato vi sono Stephan Janson, Julio Espada e Christian Lacroix, mentre nel 2006 a Lacroix \u00e8 subentrato il designer inglese Matthew Williamson e a partire da novembre 2008 il direttore creativo della maison \u00e8 Peter Dundas che lascer\u00e0 la maison nel 2015, nello stesso anno viene nominato Massimo Giorgetti come direttore creativo.\nLaudomia oggi si occupa dell'immagine complessiva della \"maison\", che conta circa 50 boutique in localit\u00e0 esclusive nel mondo e il cui fatturato viene realizzato al 60% tra Italia, Stati Uniti e Giappone.\nNel giugno 2021 LVMH ha rilevato la quota di Laudomia Pucci, prendendo il controllo totale dell'azienda.\nAttivit\u00e0.\nNel 1947, momento in cui prevale l'\"Haute Couture\" e il mondo guarda in particolare a Christian Dior e alla sua linea \"Corolle\", Emilio Pucci elabora una nuova concezione di abbigliamento identificabile come \"Sportswear\" volto alla libert\u00e0 del corpo tramite drappeggio del tessuto, forme semplici ed essenziali. L'idea di libert\u00e0 \u00e8 una costante per Pucci che rielabora il tema fino ad oggi. Quest'idea viene ripresa nei suoi tessuti: seta, organza, gabardina di cotone e mussolina."}
{"id": "573728", "revid": "729019", "url": "https://it.wikipedia.org/wiki?curid=573728", "title": "Strada statale 38 dello Stelvio", "text": "La strada statale 38 del Passo Stelvio (SS 38, in tedesco Stilfserjochstra\u00dfe) \u00e8 una strada statale che collega la Valtellina con l'altoatesina Val Venosta attraverso il Passo dello Stelvio (2758 metri), per proseguire poi in Val d'Adige fino a raggiungere Bolzano.\nA seguito dell'attuazione del decreto legislativo 2 settembre 1997, n\u00b0 320, dal 1\u00ba luglio 1998 il tratto altoatesino della strada, pur restando di propriet\u00e0 statale (e mantenendo quindi classificazione amministrativa e numerazione) \u00e8 stato dismesso dall'ANAS e assegnato in gestione alla Provincia autonoma di Bolzano. Sulla strada vige l'obbligo di transito con catene a bordo o pneumatici invernali dal 15 novembre al 15 aprile.\nPercorso.\nLa strada ha origine nei pressi di Piantedo dalla strada statale 36 del Lago di Como e dello Spluga e termina a Bolzano innestandosi nella strada statale 12 dell'Abetone e del Brennero.\nNella parte iniziale il tracciato attraversa la Valtellina parallelamente al fiume Adda; tocca i principali abitati di Morbegno (ostico passaggio recentemente aggirato dalla variante di Morbegno inaugurata il 29 ottobre 2018), Sondrio (il cui attraversamento \u00e8 evitato da una tangenziale costituita da una variante a scorrimento veloce e a carreggiata unica riservata ai veicoli motorizzati superiori a 125\u00a0cm\u00b3 di cilindrata) e Tirano.\nIn questa tratta pianeggiante vengono attraversati o lambiti numerosi comuni e il limite di velocit\u00e0 \u00e8 spesso di 70\u00a0km/h (con limitazioni a 50\u00a0km/h nei centri abitati). Poco oltre Tirano, tra i comuni di Sernio e Bormio, il tracciato originale, che attraversava tutti i centri abitati di fondovalle e che fu danneggiato dall'alluvione del 1987, \u00e8 stato dedicato alla viabilit\u00e0 locale e la moderna statale segue un percorso a scorrimento veloce senza attraversamenti urbani, senza incroci a raso e riservato ai veicoli motorizzati superiori a 125\u00a0cm\u00b3, con alcune gallerie.\nA Bormio termina la variante e vi sono gli innesti con la ex strada statale 300 del Passo di Gavia e con la strada statale 301 del Foscagno. Oltrepassata questa importante localit\u00e0 turistica, la strada risale la valle di Braulio, entrando nell'Alto Adige attraverso il passo dello Stelvio (alla ragguardevole quota di 2758 metri, che lo rende il secondo pi\u00f9 alto valico europeo asfaltato dopo i 2770\u00a0m del francese Col de l'Iseran) e ridiscende in val Venosta attraversando gli abitati di Trafoi, Prato allo Stelvio, Lasa, Silandro e Merano. Nell'ultimo tratto, da Merano a Bolzano, il vecchio tracciato \u00e8 stato affiancato da una superstrada denominata MeBo.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto tra il passo dello Stelvio (confine tra Lombardia e Trentino-Alto Adige) e il termine della strada (citt\u00e0 di Bolzano) \u00e8 passata dall'ANAS alla Provincia autonoma di Bolzano. Quest'ultima ha lasciato la classificazione e la sigla di statale (SS) alla strada, nonostante non lo sia pi\u00f9.\nLa strada venne progettata e costruita all'inizio del XIX secolo per ordine dell'Impero d'Austria per collegare la Lombardia al Tirolo senza dover passare in territorio veneziano o in territorio svizzero. Le maggiori difficolt\u00e0 furono ovviamente il valicare il passo dello Stelvio, obiettivo che fu raggiunto, grazie all'opera progettata dall'ingegner Carlo Donegani il quale pens\u00f2 a una strada con 34 tornanti sul versante valtellinese per superare 1.530\u00a0m di dislivello, mentre sul versante altoatesino, i 1870\u00a0m di dislivello furono superati con 48 tornanti.\nLa pendenza media \u00e8 del 9% con poche punte all'11%, mantenuta appositamente bassa per consentire il passaggio ai carri trainati da cavalli. Fino al 1859 la strada venne mantenuta in perfetta efficienza e aperta anche durante l'inverno e lungo il percorso si trovavano 8 cantoniere per il ricovero dei viaggiatori e il cambio dei cavalli delle diligenze. Nei mesi invernali il trasporto di persone e di merce era garantito solo con slitte trainate da cavalli.\nNuova SS 38 dello Stelvio.\nLungo la strada statale 38, che rappresenta l'arteria vitale di transito in Valtellina e un collegamento importante anche in Val Venosta (ossia nella tratta altoatesina), a causa dei numerosi centri abitati che vi sorgono, fra cui alcuni di medie dimensioni, sono stati approntati fin dagli anni '80 importanti lavori per la sua nuova realizzazione con percorso in variante con caratteristiche di superstrada, che a seconda dei tratti si differenzia in strada extraurbana principale (doppia corsia per senso di marcia e limite max di velocit\u00e0 fino a 110\u00a0km/h) e strada a scorrimento veloce riservata a veicoli a motore (singola corsia per senso di marcia, priva di incroci a raso, con limite max di velocit\u00e0 fino a 90\u00a0km/h).\nVariante di Morbegno (I Lotto).\nI stralcio A.\nSono iniziati a febbraio 2009 i lavori per la realizzazione del tratto in variante fra l'inizio della SS 38 (dove vi \u00e8 lo svincolo di Fuentes con la SS 36) e la periferia est di Morbegno.\nIl 31 luglio 2013 \u00e8 stato aperto il primo tratto di questa variante di 9 chilometri e 300 metri, fino al comune di Cosio Valtellino, a ovest di Morbegno, con due corsie per senso di marcia e limite 110\u00a0km/h.\nII stralcio.\nI lavori del secondo stralcio sono partiti a fine gennaio 2015 e si sono conclusi il 28 ottobre 2018, giorno dell'inaugurazione.\nLa variante, che si sviluppa da Cosio Valtellino allo svincolo per Tartano e che permette di oltrepassare Morbegno, \u00e8 composta per i primi 300 metri in corrispondenza dello svincolo di Cosio Valtellino da due carreggiate bidirezionali e per il resto del tracciato da una sola carreggiata bidirezionale (nonostante fosse stata presa in considerazione anche una soluzione a doppia carreggiata con due corsie per senso di marcia per una migliore fluidit\u00e0 del traffico) per terminare in una rotatoria nel comune di Talamona dove si ricollega alla statale 38 per uno sviluppo di 9 chilometri e 600 metri.\nTangenziale di Sondrio.\nLa tangenziale di Sondrio collega la parte ovest alla parte est della citt\u00e0, aggirando il centro cittadino.\n\u00c8 una variante a scorrimento veloce e a carreggiata unica riservata ai veicoli motorizzati superiori a 125\u00a0cm\u00b3, con un limite max di velocit\u00e0 di 90\u00a0km/h, che termina da un lato su un passaggio a livello ferroviario. C'\u00e8 un progetto di continuare la tangenziale oltrepassando la linea ferroviaria con un sovrappasso e terminare la tangenziale nel comune di Montagna in Valtellina. Progetto che non ha avuto ancora seguito.\nA entrambe le estremit\u00e0 si ricollega con l'attuale SS 38. \u00c8 di recente realizzazione una nuova rampa di uscita dalla tangenziale all'altezza di via Samaden che permette ai veicoli in marcia in direzione di Tirano di accedere alla zona est della citt\u00e0.\nVariante di Tirano (IV Lotto).\n\u00c8 in fase progettuale la variante, che si svilupper\u00e0 dallo svincolo di Bianzone allo svincolo La Ganda e che permetter\u00e0 di oltrepassare Tirano, sar\u00e0 composta da una sola carreggiata bidirezionale per uno sviluppo di 6,615\u00a0km.\nIl progetto prevede la realizzazione di due viadotti e di due gallerie.\nVariante Sernio-Bormio.\nSuperato il centro di Tirano, il nuovo tracciato devia da quello storico, proseguendo con le caratteristiche di una strada extraurbana secondaria riservata ai veicoli motorizzati superiori a 125\u00a0cm\u00b3, con un limite max di velocit\u00e0 di 90\u00a0km/h.\nIl tracciato scorre lungo il fondovalle incrociando pi\u00f9 volte il corso del fiume Adda, tramite viadotti e gallerie; si allaccia pi\u00f9 volte alla vecchia statale tramite svincoli sopra e sottoelevati.\nLa superstrada era stata prevista per i Mondiali di sci alpino del 1985, ma rallentamenti nei lavori e la successiva frana del 1987, fecero slittare l'inaugurazione dopo la met\u00e0 degli anni '90, da allora il tracciato storico costituisce la strada provinciale 27 per il Passo dello Stelvio.\nVariante di S. Lucia (VI Lotto).\nIl 12 dicembre 2016 \u00e8 stata inaugurata la variante, detta anche \"Tangenziale di Bormio\", che permette di snellire il traffico proveniente da Sondrio in direzione Livigno oltrepassando la frazione di Valdisotto Santa Lucia e la citt\u00e0 di Bormio. Composta da una sola carreggiata bidirezionale per uno sviluppo di 1,43\u00a0km, la variante \u00e8 costituita da un viadotto sul fiume Adda e da una galleria.\nSuperstrada Merano-Bolzano (MEBO).\nDa Merano a Bolzano il tracciato originale della SS 38 \u00e8 stato affiancato da un nuovo percorso in variante, con caratteristiche di superstrada (carreggiate separate, due corsie per ogni senso di marcia). Presenta la segnaletica di strada extraurbana principale, limitata per\u00f2 solo agli ingressi (manca la segnaletica di fine strada extraurbana principale sulla maggior parte delle rampe di uscita). Il limite di velocit\u00e0 \u00e8 posto a 110 km/h, a esclusione del tratto tra l'uscita per Appiano e lo svincolo d'innesto con la A22, dove il limite scende a 90\u00a0km/h.\nLa \"MEBO\", come viene chiamata l'arteria, inizia a Foresta (\"Forst\"), frazione di Lagundo, funge da tangenziale esterna all'abitato di Merano e percorre la valle dell'Adige sino a Bolzano, mantenendosi in prossimit\u00e0 della riva destra del fiume. Al termine, si innesta nell'autostrada del Brennero.\nAltre varianti.\nConsiderate come opere di seconda fase di cui non esiste ancora nessun progetto sono la Variante Tartano-Sondrio (II Lotto), la Variante Tresivio-Stazzona (III Lotto) e il completamento della Tangenziale di Sondrio (VII Lotto). Il Lotto V riguarda invece la SS36 Riqualifica Gera Lario - Chiavenna."}
{"id": "573729", "revid": "984922", "url": "https://it.wikipedia.org/wiki?curid=573729", "title": "Cantone di Mauz\u00e9-sur-le-Mignon", "text": "Il Cantone di Mauz\u00e9-sur-le-Mignon era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573731", "revid": "287204", "url": "https://it.wikipedia.org/wiki?curid=573731", "title": "Cantone di Melle", "text": "Il Cantone di Melle \u00e8 una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 39 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 39:"}
{"id": "573732", "revid": "339392", "url": "https://it.wikipedia.org/wiki?curid=573732", "title": "AT-14 Kornet", "text": ""}
{"id": "573733", "revid": "339392", "url": "https://it.wikipedia.org/wiki?curid=573733", "title": "AT-16 Vikhr", "text": ""}
{"id": "573735", "revid": "226458", "url": "https://it.wikipedia.org/wiki?curid=573735", "title": "Pena privata", "text": "In diritto si intende per pena privata una sanzione punitiva che trova fonte e/o applicazione in relazione ad una vicenda privata, come un atto negoziale, o comunque inflitta da un soggetto privato dotato di potest\u00e0 punitiva.\nDiritto italiano.\nNell'ordinamento giuridico attuale l'ultimo residuo di potest\u00e0 punitiva privata si rinviene nel potere disciplinare del datore di lavoro.\nDottrina classica.\nLa dottrina maggioritaria respinge il concetto di pena privata, perch\u00e9 il presupposto della pena cio\u00e8 l'insufficienza del risarcimento del danno nei casi in cui questo \u00e8 difficilmente determinabile o addirittura assente non viene ritenuto un valido fondamento per la generale legittimit\u00e0 della sanzione privata, la quale contrasta col principio costituzionale di uguaglianza che garantisce anche la parit\u00e0 delle parti nei rapporti interprivati, vietando quindi la generale istituzione di autorit\u00e0 private con potest\u00e0 sanzionatoria. L'articolo 3 della Costituzione fonda, si osserva, un limite di ordine pubblico verso l'autonomia privata, quindi deve considerarsi nullo, proprio per violazione di detto limite, il patto che attribuisce ad una parte il potere di sanzionare l'altra.\nDottrina pi\u00f9 recente.\nIn realt\u00e0 la dottrina pi\u00f9 recente tende a rivalutare il concetto di pena privata - collocandolo su pi\u00f9 ampie e diverse basi - osservando che:\nNe consegue che il concetto di pena privata potrebbe essere recuperato non gi\u00e0 quale punizione prevista da meri accordi negoziali, ma quale forma punitiva prevista dall'ordinamento per taluni illeciti civili idonei ad ingenerare allarme o danno sociale. Il campo pi\u00f9 ampio di applicazione riguarda quegli illeciti commessi nell'ambito dell'attivit\u00e0 d'impresa, sulla base di un'opportunistica valutazione dei costi/benefici tra un comportamento men che diligente (ma economicamente pi\u00f9 proficuo, pur tenendo conto degli eventuali danni da risarcire) ed un altro improntato a rettitudine e correttezza, ma costoso e scarsamente redditizio. In questa prospettiva nella giurisprudenza nordamericana si \u00e8 da tempo radicato l'istituto dei \"punitives damages\"."}
{"id": "573738", "revid": "818832", "url": "https://it.wikipedia.org/wiki?curid=573738", "title": "Ordine del giorno (cinema)", "text": "Nel mondo del cinema, l'ordine del giorno (abbreviato con OdG) \u00e8 il documento distribuito quotidianamente alla troupe per mettere tutti a conoscenza dei programmi di lavoro per il giorno successivo.\nL'ordine del giorno contiene informazioni riguardanti:\nL'ordine del giorno viene redatto dal reparto regia e sottoscritto dall'aiuto regista e da un responsabile del reparto produzione."}
{"id": "573740", "revid": "78273", "url": "https://it.wikipedia.org/wiki?curid=573740", "title": "Aristide di Atene", "text": ""}
{"id": "573741", "revid": "287204", "url": "https://it.wikipedia.org/wiki?curid=573741", "title": "Esecuzione forzata", "text": "Lesecuzione forzata, secondo la legge italiana, \u00e8 il soddisfacimento, attuato in modo coatto, del diritto del creditore nei confronti di un soggetto debitore.\nTipologia.\nAbbiamo due tipi di esecuzione forzata:\nParticolare caso di esecuzione in forma specifica \u00e8 quello relativo all'obbligo di contrarre, che si attua con una sentenza costitutiva che tiene luogo del contratto promesso ma non concluso (articolo 2932 c.c.).\nObbligazioni soggette a esecuzione forzata.\nNon ogni obbligazione \u00e8 sottoponibile a esecuzione in forma specifica: lo sono le obbligazioni di consegnare una cosa determinata (ma non quelle aventi come oggetto cose generiche) e le obbligazioni il cui oggetto consiste in un fare fungibile (casi in cui la realizzazione dell'oggetto dell'obbligazione avviene tramite terzi, nominati dal giudice).\nPresupposti.\nPresupposto processuale dell'esecuzione forzata \u00e8 il titolo esecutivo, che formalmente legittima il creditore all'esperimento di azione esecutiva. Sono titoli esecutivi ai sensi dell'art. 474 c.p.c., unitamente ad un atto di precetto:\nIl debitore pu\u00f2 contestare il diritto del creditore a procedere all'esecuzione forzata proponendo l'opposizione all'esecuzione di cui all'art. 615 c.p.c.\nCompetenza.\nLa competenza, precedentemente ripartita tra pretore e tribunale ordinario, per effetto del decreto legislativo 19 febbraio 1998, n. 51, \u00e8 stata attribuita esclusivamente al solo tribunale ordinario per ogni specie di esecuzione.\nPer quanto concerne la competenza per territorio, \u00e8 giudice competente il giudice nella cui circoscrizione si trovano le cose mobili o immobili da consegnare o rilasciare, o dove si trova il terzo che deve somme di denaro o cose al debitore esecutato, ovvero dove deve essere adempiuto l'obbligo di fare o di non fare.\nCrediti verso la pubblica amministrazione.\nLa natura pubblica o privata del debitore non influisce sui requisiti del titolo esecutivo, limitandosi il giudice a controllare la liquidit\u00e0 del credito portato dal titolo (Cass. 11/1/2006, n. 234). Il creditore ha un diritto soggettivo per chiedere al giudice ordinario l'esecuzione forzata per espropriazione, se risulta inerte la pubblica amministrazione condannata al pagamento.\nVincoli di bilancio o del Patto di Stabilit\u00e0 sono norme di azione interne alla P.A., non di relazione opponibili ai creditori. Viceversa, sono patrimonio indisponibile al pignoramento i beni dichiarati non espropriabili dalla legge, le somme e i crediti con vincoli di destinazione per servizi pubblici o per finalit\u00e0 istituzionali disposte per legge o per provvedimento amministrativo (Cass. Sez. Un. 13/7/1979, n. 4071; Corte Cost. 21/7/1981, n. 138).\nIl D.L. n. 35/2013 ha esteso la compensazione fra crediti e debiti della Pubblica Amministrazione a tutti i crediti non prescritti, certi, liquidi ed esigibili, laddove in precedenza era limitata ai soli crediti iscritti a ruolo.\nLa compensazione consiste nella detrazione da tasse e imposte a fronte dei crediti che le aziende vantano per somministrazione, fornitura e appalti, sia verso lo Stato sia verso gli Enti Locali. \u00c8 gestita per via telematica dall'Agenzia delle Entrate e i crediti sono certificati dal Ministero dell'Economia, anche nei confronti degli Enti Locali. Dalla compensazione sono escluse le persone fisiche.\nDistinzione con il risarcimento in forma specifica.\nCosa diversa dall'esecuzione in forma specifica \u00e8 il risarcimento in forma specifica: infatti mentre la prima \u00e8 un mezzo di attuazione del diritto, il secondo \u00e8 un mezzo per la rimozione diretta dei danni derivanti dall'inadempimento.\nNel codice \u00e8 prevista anche l'esecuzione in forma specifica dell'obbligo di non fare (articolo 2933 c.c.), ma in realt\u00e0 si tratta di eseguire forzatamente un obbligo di fare (distruzione di un manufatto abusivo): in questi casi serve una sentenza che condanni il debitore a rimuovere l'opera."}
{"id": "573742", "revid": "984922", "url": "https://it.wikipedia.org/wiki?curid=573742", "title": "Cantone di Niort-Est", "text": "Il Cantone di Niort-Est era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Niort."}
{"id": "573743", "revid": "2168414", "url": "https://it.wikipedia.org/wiki?curid=573743", "title": "Nazionale di calcio del Gabon", "text": "La nazionale di calcio del Gabon \u00e8 la rappresentativa nazionale calcistica del Gabon ed \u00e8 posta sotto l'egida della F\u00e9d\u00e9ration Gabonaise de Football.\nNon ha mai preso parte alla fase finale di un mondiale, ma ha sfiorato la qualificazione nel 2010. Vanta sette partecipazioni alla Coppa d'Africa (1994, 1996, 2000, 2010, 2012, 2015, 2017; miglior risultato i quarti di finale nel 1996 e 2012), che ha ospitato nel 2012, insieme alla Guinea Equatoriale, e nel 2017. Ha vinto nel corso della sua storia tornei a carattere regionale come l'UNIFAC Cup (1999) e la Coupe UDEAC (1985 e 1988).\nNella graduatoria FIFA in vigore da agosto 1993 il miglior posizionamento raggiunto \u00e8 stato il 30\u00ba posto nel luglio 2009, mentre il peggiore \u00e8 stato il 125\u00ba posto di aprile 2005. Al dicembre 2021 occupa l'89\u00ba posto della graduatoria.\nStoria.\nLa nazionale di calcio del Gabon debutt\u00f2 nell'aprile 1960 partecipando in Madagascar al torneo \"L'Amiti\u00e9\", che coinvolgeva varie nazionali di paesi africani di lingua francese. Il 13 aprile il Gabon affront\u00f2 l'Alto Volta (oggi ), a sua volta all'esordio ufficiale, e fu sconfitto per 5-4.\nIl Gabon non scese nuovamente in campo prima della nuova edizione del torneo, nell'aprile 1963 in Senegal. Inserito in un girone con Alto Volta, nazionale amatoriale della Francia e , sconfisse l'Alto Volta per 4-0 l'11 aprile, perse per 3-0 contro i francesi due giorni dopo e il 15 aprile fu eliminato pareggiando per 2-2 contro il Gambia.\nIl Gabon torn\u00f2 in campo due anni dopo, nell'agosto 1965, ospitando due amichevoli contro la (2-2 il 28 agosto e 4-1 l'indomani). Nel 1967 il Gabon inizi\u00f2 le qualificazioni al Olimpiadi 1968 affrontando la . Dopo il pareggio per 0-0 in casa il 18 giugno, perse per 6-1 il 9 luglio in trasferta e fu eliminato.\nIl 24 agosto 1969 perse per 1-0 contro Dahomey (oggi ). Nel novembre 1970 partecip\u00f2 per la prima volta alle qualificazioni per la Coppa d'Africa per l'edizione del 1972 in Etiopia. Il sorteggio mise di fronte Gabon e . Il Gabon perse per 2-1 la partita di andata disputata in casa l'8 novembre e anche quella di ritorno (1-0) il 22 novembre in trasferta, venendo quindi eliminato. Il 19 giugno 1971, in una partita di qualificazione alle Olimpiadi 1972, fu sconfitto per 3-2 dal e fu eliminato.\nNella Coppa d'Africa 2010 il Gabon batt\u00e9 per 1-0 il Camerun e nella seconda partita pareggi\u00f2 a reti bianche contro la . Perdendo l'ultima partita (2-1) contro lo termin\u00f2 il girone a pari punti con Zambia e Camerun. A parit\u00e0 di differenza reti con le avversarie, fu eliminato per aver segnato meno gol (due).\nNazionale ospitante della Coppa d'Africa 2012 insieme alla Guinea Equatoriale, vinse per 2-0 contro il , per 3-2 contro il (in un palpitante match deciso da un gol segnato al settimo minuto di recupero del secondo tempo) e per 1-0 contro la Tunisia. Grazie alla vittoria nel secondo incontro, si qualific\u00f2 per i quarti di finale per la prima volta dal 1996. Nei quarti di finale fu sconfitto dal per 5\u20134 dopo i tiri di rigore (1\u20131 dopo i tempi supplementari). Decisivo, su 10 tiri totali andati tutti a segno per le due squadre, fu l'errore dagli undici metri del quarto tiratore gabonese, Pierre-Emerick Aubameyang, gi\u00e0 autore di tre gol nel torneo.\nIl Gabon inizi\u00f2 le qualificazioni al con uno 0-0 contro il Niger, che fu convertito in una sconfitta a tavolino per 3-0 dal giudice sportivo per aver schierato il giocatore Charly Moussono, non convocabile. Le altre avversarie del girone erano Burkina Faso e . Dopo quattro partite e un solo gol segnato, il destino del Gabon pareva segnato, ma il 15 giugno 2013, grazie ad una tripletta di Aubameyang, la squadra vinse per 4-1 contro il Niger e si rimise in corsa per la qualificazione. Nell'ultima partita il Gabon fu tuttavia sconfitto per 1-0 dal Burkina Faso ed eliminato con il terzo posto ottenuto nel girone.\nIl Gabon manc\u00f2 l'accesso alla Coppa d'Africa 2013 dopo aver perso l'eliminatoria contro il (1-1 in casa e 2-1 in trasferta).\nSi qualific\u00f2 per la Coppa d'Africa 2015 vincendo con una giornata di anticipo il girone con Burkina Faso, e con 3 vittorie e 3 pareggi in 6 partite. Ciononstante, nella fase finale fu eliminato al primo turno, giungendo terzo nel girone con Repubblica del Congo, e Burkina Faso, con una vittoria (2-0 all'esordio contro il Burkina Faso) e due sconfitte (1-0 contro la Repubblica del Congo e 2-0 contro la Guinea Equatoriale).\nPaese organizzatore della Coppa d'Africa 2017, il Gabon, passato il 2 dicembre 2016, a soli 43 giorni dall'inizio della coppa, nelle mani del CT spagnolo Jos\u00e9 Antonio Camacho, usc\u00ec nuovamente al primo turno, dopo tre pareggi in tre partite (1-1 contro la , 1-1 contro il e 0-0 contro il ). Il 12 settembre 2018, all'indomani dell'amichevole persa in casa 0-1 contro lo , Camacho fu esonerato dalla federcalcio gabonese con un bilancio di 2 vittorie, 8 pareggi e 7 sconfitte.\nNel 2019 fall\u00ec l'accesso alla Coppa d'Africa 2019 dopo essere arrivato terzo nel proprio girone di qualificazione dietro a e . La rapresentativa ebbe miglior sorte nel 2021, anno in cui riusc\u00ec a qualificarsi alla fase finale della massima manifestazione continentale e a raggiungere gli ottavi di finale, dove venne sconfitta solo ai calci di rigore dal .\nRecord individuali.\nDati aggiornati all'8 settembre 2018.In grassetto i calciatori ancora attivi in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione al mondiale 2022 contro l' dell'8 e 11 ottobre 2021.\n\"Statistiche aggiornate all'11 ottobre 2021, al termine della sfida contro l'.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "573745", "revid": "984922", "url": "https://it.wikipedia.org/wiki?curid=573745", "title": "Cantone di Niort-Nord", "text": "Il Cantone di Niort-Nord era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Niort e i comuni di:"}
{"id": "573746", "revid": "889336", "url": "https://it.wikipedia.org/wiki?curid=573746", "title": "Numeratore", "text": "In una frazione, il numeratore \u00e8 il numero sopra la linea: indica la quantit\u00e0 di parti (\"frazioni\") dell'unit\u00e0, o dell'intero (specificate dal denominatore), da conteggiare.\n Numeratore---------------- barra di frazione Denominatore\nPer esempio:\nIl numeratore pu\u00f2 essere indicato tramite un numero cardinale."}
{"id": "573748", "revid": "339392", "url": "https://it.wikipedia.org/wiki?curid=573748", "title": "AS-11 ''Kilter''", "text": ""}
{"id": "573750", "revid": "339392", "url": "https://it.wikipedia.org/wiki?curid=573750", "title": "AS-10 &quot;Kegler&quot;", "text": ""}
{"id": "573752", "revid": "339392", "url": "https://it.wikipedia.org/wiki?curid=573752", "title": "AS-12 K", "text": ""}
{"id": "573754", "revid": "339392", "url": "https://it.wikipedia.org/wiki?curid=573754", "title": "AS-14", "text": ""}
{"id": "573762", "revid": "339392", "url": "https://it.wikipedia.org/wiki?curid=573762", "title": "AS-17", "text": ""}
{"id": "573763", "revid": "339392", "url": "https://it.wikipedia.org/wiki?curid=573763", "title": "AS-18", "text": ""}
{"id": "573764", "revid": "339392", "url": "https://it.wikipedia.org/wiki?curid=573764", "title": "AS-19", "text": ""}
{"id": "573766", "revid": "339392", "url": "https://it.wikipedia.org/wiki?curid=573766", "title": "AS-20", "text": ""}
{"id": "573768", "revid": "339392", "url": "https://it.wikipedia.org/wiki?curid=573768", "title": "SA-12 'Gladiator'", "text": ""}
{"id": "573769", "revid": "339392", "url": "https://it.wikipedia.org/wiki?curid=573769", "title": "SA-10 'Grumble'", "text": ""}
{"id": "573770", "revid": "339392", "url": "https://it.wikipedia.org/wiki?curid=573770", "title": "SA-13 'Gopher'", "text": ""}
{"id": "573775", "revid": "339392", "url": "https://it.wikipedia.org/wiki?curid=573775", "title": "SA-5 'Gammon'", "text": ""}
{"id": "573778", "revid": "339392", "url": "https://it.wikipedia.org/wiki?curid=573778", "title": "SA-6 'Gainful'", "text": ""}
{"id": "573780", "revid": "339392", "url": "https://it.wikipedia.org/wiki?curid=573780", "title": "SA-7 'Grail'", "text": ""}
{"id": "573781", "revid": "339392", "url": "https://it.wikipedia.org/wiki?curid=573781", "title": "SA-8 'Gecko'", "text": ""}
{"id": "573782", "revid": "339392", "url": "https://it.wikipedia.org/wiki?curid=573782", "title": "SA-9 'Gaskin'", "text": ""}
{"id": "573784", "revid": "339392", "url": "https://it.wikipedia.org/wiki?curid=573784", "title": "SA-11", "text": ""}
{"id": "573785", "revid": "438678", "url": "https://it.wikipedia.org/wiki?curid=573785", "title": "Lo strano vizio della signora Wardh", "text": "Lo strano vizio della signora Wardh \u00e8 un film giallo italiano del 1971 diretto da Sergio Martino.\nTrama.\nJulie Wardh \u00e8 la moglie di un diplomatico e, tornata da un viaggio, scopre che c'\u00e8 un maniaco sessuale che la pedina. Una sera Julie partecipa a una festa dove incontra George Corro che le dice di essere il cugino della sua migliore amica Carol. Jean, che \u00e8 stato l'amante di Julie, continua a perseguitarla, anche se lei ha troncato con lui da un pezzo e non ne vuole pi\u00f9 sentir parlare. George inizia a intromettersi nella vita di Julie, la quale lo seduce e s'innamora di lui, fatto che li porta a essere minacciati. In una lettera minatoria, l'assassino vuole incontrare Julie, ma al suo posto va Carol. Ci\u00f2 porter\u00e0 alla morte di questa, e solo il tempo riveler\u00e0 chi \u00e8 la prossima vittima e chi \u00e8 l'assassino.\nProduzione.\nUno dei simboli dell'architettura post-moderna e del cinema anni '70, Casa Papanice, \u00e8 stata set del film. Per i 50 anni della pellicola e dell'edificio \u00e8 stata realizzata una mostra itinerante: \"L'Italia del boom, fra mura d'artista e fotogrammi d'autore\", curata dal nipote del committente dell'edificio Edmondo Papanice.\nDistribuzione.\nIl film \u00e8 stato distribuito nelle sale italiane a partire dal 15 gennaio 1971."}
{"id": "573786", "revid": "339392", "url": "https://it.wikipedia.org/wiki?curid=573786", "title": "SA-15", "text": ""}
{"id": "573787", "revid": "339392", "url": "https://it.wikipedia.org/wiki?curid=573787", "title": "SA-18", "text": ""}
{"id": "573789", "revid": "339392", "url": "https://it.wikipedia.org/wiki?curid=573789", "title": "SA-16 'Gimlet'", "text": ""}
{"id": "573790", "revid": "339392", "url": "https://it.wikipedia.org/wiki?curid=573790", "title": "SA-17 'Grizzly'", "text": ""}
{"id": "573791", "revid": "869733", "url": "https://it.wikipedia.org/wiki?curid=573791", "title": "It (miniserie televisiva)", "text": "It (meglio nota in Italia come It - il pagliaccio assassino) \u00e8 una miniserie televisiva di due puntate del 1990, diretta da Tommy Lee Wallace e tratta dall'omonimo romanzo di Stephen King.\nTrama.\nPrima parte.\n1990. Mike, un bibliotecario che vive a Derry, nel Maine, a seguito di diversi infanticidi avvenuti di recente, decide di chiamare a raccolta alcuni suoi amici d'infanzia: il balbuziente Bill, ora sposato e famoso scrittore dell'orrore; il panciuto Ben, ora celebre architetto; l'abusata Bev, ora stilista e maltrattata dal fidanzato; l'ipocondriaco Eddie, ora a capo di un servizio di limousine; il buffo Richie, ora comico della TV, e il diligente Stan, ora banchiere, che assieme formarono il Club dei Perdenti.\nTrent'anni prima, il fratellino di Bill, Georgie, giocando con una barchetta di carta in una giornata piovosa, la perde in un tombino dove incontra un curioso pagliaccio di nome Pennywise, che lo invita a riprendersi la barchetta e un palloncino, ma come il bambino allunga la mano il clown lo uccide, strappandogli con un morso il braccio: la prima delle tante vittime che seguiranno in quel periodo. Dopo il funerale del fratello, Bill inizia ad essere vittima di diversi e curiosi eventi anormali, come vedere una foto semovente insanguinata di suo fratello, che per\u00f2 solo lui riesce a vedere. Poco prima delle vacanze estive, Bill fa amicizia con gli altri sopraccitati coetanei, anch'essi vittime di eventi simili causati da Pennywise: Ben lo aveva visto sotto le sembianze di suo padre, morto in Corea; Bev, similmente a Bill, ha visto il lavandino del suo bagno, dal quale si sentivano le voci delle vittime di Pennywise riempirsi di sangue che suo padre non vedeva; Eddie era stato aggredito dal clown nelle docce della scuola che si muovevano da sole; Richie lo aveva visto come un lupo mannaro nel seminterrato della scuola e Stan lo aveva visto come mummia in una misteriosa casa abbandonata, ma si rifiuter\u00e0 di credere alla realt\u00e0 della situazione. A tormentare i Perdenti ulteriormente \u00e8 un gruppo di bulli capeggiato da Henry Bowers che, spinti dall'odio razziale, intendono picchiare Mike che per\u00f2 viene salvato dai Perdenti (ai quali poi si unisce) che affrontano i bulli, lanciandogli contro le pietre, ma facendo promettere ad Henry che li avrebbe uccisi. Parlando tra di loro degli eventi paranormali di cui sono stati protagonisti, i ragazzi scoprono che Pennywise \u00e8 ben lungi dall'essere umano, iniziando a chiamarlo \"It\" (quello), e capiscono che lui \u00e8 il responsabile delle morti dei bambini di Derry. I Perdenti vedono inoltre It sbucare dall'album fotografico di Mike, volendo avvertirli di lasciarlo in pace e di non ficcanasare nei suoi affari, spaventando a morte Stan, che si era appoggiato con tutte le sue forze alla realt\u00e0 iniziando a vacillare psicologicamente.\nI Perdenti si armano di fionda e due orecchini d'argento e si addentrano poi nelle fogne, dove dovrebbe trovarsi la tana del mostro, per uccidere It, inseguiti da Henry e da due suoi amici, Patrick e Belch, a loro insaputa. Patrick, separatosi da Henry e Belch per accerchiare i Perdenti, viene ucciso da It e quando i due rimanenti bulli catturano Stan per ucciderlo, arriva It, nella sua vera forma, che emana la pericolosa \"Luce dei Defunti\" (Deadlights), e uccide Belch. Stan riesce a scappare ma Henry, scioccato dalla forma di It, impazzisce (facendogli anche diventare i capelli bianchi) ed esce dalle fogne per dire, a causa della pazzia, che \u00e8 stato lui ad uccidere Giorgie e tutti gli altri bambini, venendo rinchiuso quindi in un manicomio. Stan si riunisce ai Perdenti, che, per proteggersi dal pagliaccio e dalle sue illusioni, formano un cerchio cercando di restare calmi; tuttavia, Stan, ancora spaventato, viene preso e quasi ucciso da It, in quanto trova gustose le sue vittime quando sono spaventate. Eddy, facendosi coraggio, spruzza in faccia al pagliaccio l'acido muriatico del suo inalatore, facendogli sciogliere met\u00e0 del trucco: rivelando un'orrenda faccia, e poi Bev lo colpisce con uno degli orecchini, rompendogli la testa, mostrando un fascio della Luce dei Defunti, costringendo It alla fuga. I Perdenti escono vittoriosi dalle fogne ma, nel caso non l'abbiano ucciso, Bill fa promettere a tutti che torneranno a finire il lavoro.\nMike, dato che \u00e8 l'unico rimasto a Derry \u00e8 l'unico che ha mantenuto intatte le memorie riguardo a It. Uno ad uno richiama i Perdenti facendo riacquistare a loro buona parte della memoria, dicendogli che \u00e8 giunta l'ora di mantenere la promessa. Ma Stan, troppo spaventato per il ritorno del pagliaccio, si taglia le vene in bagno, lasciando sul muro un messaggio scritto col sangue: \"IT\".\nSeconda parte.\nQuando i Perdenti fanno ritorno a Derry, con It che tenta di offrir loro la possibilit\u00e0 di andarsene e vivere una vita tranquilla senza doversi continuamente guardare le spalle da lui, Mike gli spiega che loro hanno avuto successo poich\u00e9 hanno lasciato Derry, in quanto maledetta da It, anche se ci\u00f2 gli ha fatto dimenticare buona parte degli eventi di trent'anni prima, che Mike aiuta loro a ricordare, ma molti di loro, spronati da Richie, non vogliono riaffrontare quel brutto passato e chiedono di potersene andare lasciando It ancora vivo (cosa che Mike non obbietta, in quanto hanno mantenuto la promessa che sarebbero tornati se It non fosse morto). Dopo aver saputo della morte di Stan e dopo aver visto, grazie a It, la sua testa mozzata insultarli e invitarli un'ultima volta a lasciare Derry, i Perdenti scoprono pi\u00f9 fatti riguardanti alla maledizione, tra cui il fatto che tutti gli adulti sono sotto il suo parziale controllo e che It dorme per trent'anni prima di svegliarsi per un determinato periodo di tempo, divorando gli abitanti di Derry (perlopi\u00f9 bambini).\nIntanto, It, nella forma del cadavere di Belch, fa evadere Henry dal manicomio e gli chiede di unirsi a lui per uccidere i Perdenti. Henry, per\u00f2, riesce a ferire gravemente Mike, prima di accoltellarsi per sbaglio durante la colluttazione che segue tra i due. Mike viene portato in ospedale, dove viene salvato, e l'uomo rivela a Bill che era sceso nelle fogne, un giorno, nel tentativo di suicidarsi offrendosi a It, e aveva ritrovato i due orecchini, considerandoli un segno del destino. I rimanenti Perdenti, spronati da Bill a combattere per Georgie, Stan e le altre vittime, decidono di uccidere It una volta per tutte. Intanto, rimasto senza un alleato, It decide di rapire la moglie di Bill, Audra, venuta per assistere il marito, inconscia di quello in cui si stava buttando.\nTornati al luogo dell'ultimo scontro, un'illusione di Pennywise li incita ad andarsene o dovranno avere a che fare con la sua vera forma e la Luce dei Defunti. I Perdenti non si fanno intimidire e, guidati dallo spettro di Georgie che li guida attraverso la sua barchetta, raggiungono la tana di It, che si rivela essere un mostro simile ad un ragno (bench\u00e9 anche questa potrebbe non essere la sua vera forma). Bill, Richie e Ben vengono stregati dalla Luce dei Defunti emanata dalla pancia di It, quindi, mentre Bev recupera gli orecchini caduti, Eddie tenta di fermarlo con il respiratore, come l'ultima volta, ma non funziona: It lo strangola con le sue fauci. Bev recuperato l'orecchino d'argento, prendendo la mira e riesce a centrare la pancia di It, distruggendo cos\u00ec la fonte della Luce dei Defunti. Il colpo ferisce gravemente It che, messo alle strette e ormai morente, cerca di fuggire. Distrutta la Luce, Bill a gli altri riescono infine a liberarsi dall'ipnosi e assistono agli ultimi momenti di Eddie, mentre li ringrazia di aver reso la sua vita felice.\nIl gruppo decide di inseguire It, per ucciderlo una volta per tutte, e mettere la parola fine a questa storia. Furenti, i Perdenti capovolgono It e gli strappano il cuore, uccidendolo una volta per tutte. Le sue vittime, rinchiuse nelle ragnatele del mostro, vengono liberate e Bill nota tra di esse Audra, in uno stato catatonico. Con Derry ormai libera dalla maledizione di It, i Perdenti tornano alle loro vite dopo i funerali di Eddie: Mike, stanco del suo mediocre lavoro da bibliotecario a Derry, decider\u00e0 di lasciare la cittadina e incominciare una nuova vita, scrivendo un libro su quest'avventura; Richie sar\u00e0 il protagonista di un film comico, la cui caratterizzazione sar\u00e0 perfettamente in linea con la personalit\u00e0 che lo ha sempre caratterizzato, Ben e Beverly si sposeranno dopo che lui dichiarer\u00e0 alla donna i sentimenti che fin dalla pre-adolescenza lo legano a lei (avranno un figlio, prova dell'annullamento di una delle maledizioni di It). Bill, invece, si prepara a far ritorno a Londra con Audra, ancora sotto shock, ma poi ha un'idea ispiratagli da Mike al suo ritorno a Derry: recuperata la sua vecchia bicicletta Silver, sale a bordo con lei, cercando di infondergli i loro ricordi come era successo con lui prima, facendola rinsavire, concludendo il film con un bacio tra i due.\nCome appaiono i titoli di coda, per\u00f2, si sente di nuovo la risata malefica di It.\nProduzione.\nSviluppo.\nLa ABC acquist\u00f2 i diritti per realizzare una miniserie televisiva di \"It\", per quello che sarebbe stato il primo progetto fatto per la televisione basato su un lavoro di Stephen King dopo \"Le notti di Salem\" (1979), diretto da Tobe Hooper. Lawrence D. Cohen, che aveva precedentemente scritto l'adattamento cinematografico di \"Carrie\" nel 1976, \u00e8 stato assunto per scrivere \"It\".. Secondo Stephen King e Cohen, King ebbe poco o nessun coinvolgimento nella scrittura della miniserie. George A. Romero era stato originariamente contattato per dirigere il progetto, che all'epoca la ABC aveva pianificato come una serie di otto-dieci ore che avrebbe superato quattro blocchi di due ore. Romero lasci\u00f2 il progetto a causa di conflitti di programmazione, dopo di che la ABC la condens\u00f2 in una serie in tre parti. Poco dopo, Tommy Lee Wallace venne chiamato a dirigerla. Dopo che Wallace firm\u00f2 per il progetto, la ABC decise di condensare la serie in due parti.\nSecondo lo sceneggiatore Cohen: \"Parlando candidamente, la ABC era sempre nervosa su di esso, principalmente il fatto che era nel genere horror, ma anche l'impegno di otto-dieci ore. Amavano il pezzo, ma hanno perso il coraggio in termini di quante ore erano disposti ad impegnarsi. Alla fine, hanno accettato un impegno di due notti e quattro ore.\" Data la lunghezza del romanzo di King, che conta 1.138 pagine, una grande quantit\u00e0 di materiale \u00e8 stato lasciato fuori dall'adattamento di Cohen, comprese le sottotrame riguardanti la vita personale dei personaggi adulti, una delle quali vedeva i principali personaggi maschili perdere ognuno la verginit\u00e0 con Beverly. \"Non riesco nemmeno ad iniziare ad enumerare le mie scene preferite dal libro che abbiamo dovuto tagliare, perch\u00e9 ce ne sono cos\u00ec tante\", riflett\u00e9 Cohen. \" Guardo la situazione come un bicchiere mezzo pieno. Ci sono scene in entrambe le notti che sono state create da Steven [King] sulle pagine, e sono felice che siano sopravvissute, come la scena dei biscotti della fortuna e Beverly adulta che si reca nella sua casa d'infanzia. Per come la vedo io, hanno tagliato i momenti migliori del libro e ridotto a reduci di guerra il resto.\"\nTuttavia, Wallace e Cohen hanno mantenuto la centralit\u00e0 di Pennywise nel romanzo della fonte; come notato dallo studioso di cinema Tony Magistrale in \"Hollywood's Stephen King\", il film per la televisione di Hollywood mantiene l'associazione tra il mondo adulto di Derry e \"It\" [che] \u00e8 ulteriormente stabilita nella magistrale scelta di un clown carnevalesco come simbolo unificante per le varie creature che rappresentano il mostro.\"\nCasting.\nLa maggior parte degli attori adulti del film, tra cui John Ritter, Dennis Christopher, Tim Reid e Harry Anderson, sono stati scelti personalmente da Wallace e Cohen per i loro ruoli. Annette O'Toole \u00e8 stata scelta su suggerimento di Ritter, con il quale aveva recentemente girato \"\" (1990): \"Penso che [John] possa aver parlato con qualcuno, perch\u00e9 io ho ottenuto un'offerta [per interpretare Beverly]\", ha ricordato la O'Toole. \"\u00c8 successo molto in fretta; non credo di essere andata nemmeno a leggere. All'epoca vivevo in Oregon, e subito dopo, ero a Vancouver con i ragazzi pi\u00f9 cool e divertenti di tutti i tempi.\"\nEmily Perkins e Marlon Taylor, che interpretavano Beverly Marsh e Mike Hanlon da giovani, sono stati reclutati a Vancouver, mentre Seth Green e Jonathan Brandis sono stati reclutati a Los Angeles per le parti di Richie e Bill da giovani.\nSecondo Cohen, egli scrisse la sceneggiatura della miniserie senza avere in mente un attore specifico per il ruolo di Pennywise. Secondo quanto dichiarato dal regista Tommy Lee Wallace, prima che egli fosse coinvolto nel progetto Malcolm McDowell e Roddy McDowall vennero entrambi presi in considerazione per il ruolo di Pennywise. Wallace per\u00f2 voleva Tim Curry per il ruolo.\nRiprese.\n\"It\" venne girato per un periodo di tre mesi a Vancouver, Columbia Britannica, Canada con un budget di 12 milioni di dollari. Dato che le riprese hanno comportato un cast adulto con controparti bambine, Wallace ha cercato di far incontrare gli attori adulti con i bambini che interpretano le versioni giovani dei loro personaggi: \"Abbiamo fatto un punto, riunendo le versioni bambine e adulte dei protagonisti per un paio di giorni, anche se \u00e8 stato costoso, dal momento che loro non avevano scene insieme.\" I luoghi di ricognizione a Vancouver includevano Stanley Park, Beaver Lake e Saint Thomas Aquinas High School Convent a North Vancouver. Wallace disse a \"The Hollywood Reporter\" che il suo lavoro come regista era quello di dare a Tim il palco e di non intralciarlo troppo. Era come Robin Williams nel modo in cui ha portato un'improvvisazione spontanea alla parte. Curry diede a Pennywise un accento del bronx per suonare come \"un vecchio fumetto di Catskills\". \"Ho lasciato che accadesse,\" disse Curry. \"I clown sono la tua peggiore paura realizzata. Penso di aver spaventato un sacco di bambini.\"\nEffetti speciali.\nGli storyboard originali rappresentavano Pennywise con zigomi prominenti, un mento appuntito e una fronte sporgente. Secondo il regista Wallace, \"Tim [Curry] si oppose fortemente a tutta la gomma. Di recente aveva recitato in diversi film in cui era coperto di protesi e sono sicuro che riteneva che tutta la colla e il lattice avrebbero ostacolato la recitazione. Aveva ragione, ovviamente. Con quegli occhi, quella bocca e il suo senso dell'umorismo folle e sardonico, alla fine si \u00e8 rivelato essere pi\u00f9 efficace che se avesse passato pi\u00f9 tempo nel reparto trucco.\"\nIl coordinatore degli effetti speciali Bart Mixon inizi\u00f2 a lavorare su uno stampo per la testa del personaggio di Pennywise dopo che Curry fu scelto per il ruolo; progett\u00f2 anche tre stampi di argilla per il testing. Secondo Mixon, egli bas\u00f2 la forma della testa di Pennywise su Lon Chaney ne \"Il fantasma dell'opera\" (1925), \"stilizzato in un clown.\" Furono create tre diverse versioni del volto del clown, una delle quali assomigliava a un clown hobo, un'altra che era \"un po' pi\u00f9 cattiva\" e quella finale vista nella miniserie. Per la carnagione bianca del personaggio, fu utilizzato crema di trucco bianca per fare s\u00ec che Pennywise assomigliasse ad un \"cartone animato vivente.\"\nLa maggior parte degli effetti speciali nel film sono stati fatti praticamente senza alterazione digitale, a parte la scena della doccia nella quale Pennywise esce dallo scarico; questa scena \u00e8 stata fatta con replacement animazione, una tecnica di animazione simile all'animazione stop motion.\nLa figura del ragno nella conclusione della miniserie \u00e8 stata costruita a mano da Mixon e dal suo team di dipartimento artistico. Sul ragno Wallace ha ricordato:\nAbbiamo lavorato a lungo e duramente progettando un ragno che era molto carnoso e muscoloso, quasi un rettile in apparenza. Sembrava fantastico nei disegni, e ricordo anche un modellino in creta che Bart fece, che sigl\u00f2 l'affare e ottenne la mia entusiastica approvazione. Bart e la squadra tornarono a Hollywood per lavorare il tutto a grandezza naturale e le riprese sono iniziate. Quando il team SVFX \u00e8 tornato a Vancouver e ha mostrato il ragno a grandezza naturale, quello che mi aspettavo di vedere era la versione gigante di quel modello originale, la cosa muscolosa e rettiliana che faceva paura a vista. Quello che hanno assemblato sul set era molto, molto diverso. Troppo piccolo, molto snello e mediocre.\nIn un panel al Fan Expo Canada nel 2017, Tim Curry ha detto a proposito del ragno: \"\u00c8 stato... non molto spaventoso. O convincente.\"\nMusica.\nUna versione in due CD della colonna sonora completa della miniserie di Richard Bellis \u00e8 stata pubblicata il 15 novembre 2011. Le colonne sonore della miniserie spaziano dalla musica orchestrale alla musica trumpet-heavy che accompagna l'ambientazione di Derry agli arrangiamenti con strumenti elettronici per i momenti pi\u00f9 spaventosi. Bellis ha vinto un Primetime Emmy Award per i risultati eccezionali nella composizione musicale per una miniserie o uno speciale (sottolineatura drammatica).\nTrasmissione.\n\"It\" \u00e8 stato trasmesso originariamente sulla ABC nel 1990 nelle notti del 18 novembre e del 20 novembre. La prima parte \u00e8 stata il quinto programma con il punteggio pi\u00f9 alto della settimana con uno share del 18,5/29 ed \u00e8 stato guardato da 17,5 milioni di famiglie. La seconda parte \u00e8 stata il secondo programma con il punteggio pi\u00f9 alto della settimana con uno share del 20,6/33 ed \u00e8 stato guardato da 19,2 milioni di famiglie. Secondo lo sceneggiatore Cohen, \"It\" \u00e8 stato considerato un grande successo per la ABC, raccogliendo quasi 30 milioni di spettatori durante la sua premiere di due notti.\nAccoglienza e critica.\n\"It\" si \u00e8 classificato al primo posto, seguito da \"X-Files\", nel sondaggio indetto nel 2004 dal magazine \"Radio Times\" per i programmi pi\u00f9 spaventosi mandati in onda nella televisione americana. La top ten includeva inoltre \"I segreti di Twin Peaks\".\nLa critica pi\u00f9 diffusa alla miniserie consiste nella scarsa fedelt\u00e0 al romanzo di Stephen King, dovuta, oltre all'evidente necessit\u00e0 di non estendere eccessivamente il metraggio per la televisione, a ragioni legate alla censura di temi particolarmente inadeguati a un pubblico televisivo (tematiche sessuali innanzitutto) nonch\u00e9 a precise limitazioni di budget da parte della produzione. Particolarmente apprezzata dal pubblico \u00e8 stata invece l'interpretazione di Tim Curry, capace di coniugare comicit\u00e0 ed effetti terrorizzanti. La maggior parte dei critici concorda inoltre nel ritenere la prima parte del film, incentrata sul primo incontro dei bambini con Pennywise, di molto superiore alla seconda, quando i ragazzi, ormai adulti, tornano a Derry per sfidarlo.\nA settembre 2019, su Rotten Tomatoes, la miniserie ha un indice di gradimento del 61% basato su 18 recensioni, con un punteggio medio ponderato di 5,66/10.\nMatt Roush di \"USA Today\" ha dato alla miniserie una recensione positiva, scrivendo: \"Se Twin Peaks \u00e8 l'equivalente di un film di mezzanotte trasmesso in prima serata, It \u00e8 l'equivalente in mini-serie di quei film paurosi del sabato mattina che hanno allegramente traumatizzato una generazione prima che Freddy e Jason iniziassero a inseguire il loro territorio pi\u00f9 grafico \u2026 Accettalo con le sue regole prima di sgranocchiare i popcorn - e guardalo con le luci accese. \" Ken Tucker di Entertainment Weekly ha elogiato le prestazioni nel film, ma ha avuto un parere negativo sugli effetti speciali e il ritmo, osservando: \"Presenta un alto livello di recitazione d'insieme raro per qualsiasi film horror \u2026 oltre al ritmo lento. Ho trovato il finale una grande delusione: effetti speciali privi di fantasia che animano il mostro nella sua incarnazione finale. Ma il cast \u00e8 fantastico, la risatina di Curry \u00e8 agghiacciante e il solito tema sepolto di King \u2014 il dolore che gli adulti infliggono ai bambini senza nemmeno rendersene conto \u2014 d\u00e0 sempre modo di riflettere\".\nBill Higgins di \"The Hollywood Reporter\" defin\u00ec la miniserie \"una grande gita eccitante grazie alla recitazione carismatica di Curry e la malevolenza selvaggia e ghignante di It\". Sandra Harris di \"Moviepilot\" ha scritto: \"Ci sono anche degli scenari meravigliosi e un bel intreccio di flashback con le scene ordinarie. Per i fan di Stephen King, questo film \u00e8 un must per la loro collezione. Per gli appassionati di horror in generale, direi che si potrebbe fare molto peggio. Stacca il telefono e rintanati sotto il piumone per tre ore con i popcorn e il telecomando.\"\nIan Jane di \"DVD Talk\" ha evidenziato la combinazione della miniserie di nostalgia infantile con elementi horror e ha elogiato la performance di Curry come Pennywise.\nJohn Campopiano di \"Bloody Disgusting\" lod\u00f2 il regista Tommy Lee Wallace per \"affidarsi meno agli spaventi improvvisi e pi\u00f9 sulla creazione di un'atmosfera inquietante che facesse da contrasto ai bambini e alle loro storie.\"\nNel 2017, lo scrittore di \"Rolling Stone\" Sean T. Collins ha definito la miniserie \"leggendaria\" e ha commentato che era diventata un cult classico. Ha detto che sebbene la miniserie \"pasticci in gran parte i poteri di Pennywise\", il ritratto di Pennywise da parte di Curry \u00e8 \"la roba di cui sono fatte le notti insonni. Gongola, ride, schernisce, divora il paesaggio come il mostro stesso divora i ragazzi delle scuole medie - e lui generalmente si fa strada nel cervello dello spettatore.\"\nDan Stephens del sito web di \"United Kingdom Top 10 Films\" ha premiato il film con quattro stelle su cinque. Nella sua recensione Stephens ha elogiato la storia del film, lo sviluppo del personaggio e la suspense durante la prima parte. Ma ha definito la seconda deludente e ha criticato la mancanza di \"amicizia e solidariet\u00e0\" dei personaggi principali che era presente durante la prima parte, oltre al finale clich\u00e9.\nStephen King ha commentato la miniserie in un'intervista del 2015, dicendo: \"Devi ricordare, le mie aspettative erano nel seminterrato. Ecco un libro che si estendeva per oltre 1.000 pagine e lo avrebbero riempito in quattro ore, con spot pubblicitari. Ma la serie mi ha davvero sorpreso per quanto fosse bella. \u00c8 un adattamento davvero ambizioso di un libro davvero molto lungo\".\nJames Smythe di \"The Guardian\" nel 2019 ha commentato il fascino duraturo della performance di Tim Curry nei panni di Pennywise, che ha definito \"apparentemente progettato per essere sia repulsivo che allettante\". Smythe ha qualificato le sue lodi nel notare la scrittura \"goffa\" e le performance \"saponose\", ma ha elogiato Curry e la miniserie in generale, definendola: \"Adoro quanto sia innocuo Pennywise all'inizio. Com'\u00e8 sconvolgente la sua interpretazione: quando \u00e8 allegro nell'attirare Georgie nelle fogne, c'\u00e8 qualcosa del serial killer in lui, piuttosto che la creatura immortale dei riflettori\u2026 Fino ad oggi, \u00e8 Pennywise a cui le persone si rivolgono se chiedi loro di immaginare un clown spaventoso. Molte persone che non hanno mai letto il libro hanno visto le foto di Pennywise di Curry, o hanno guardato clip, o ricordano i loro fratelli che li costringevano a guardarlo. La miniserie TV \u00e8 la definizione stessa di un successo di culto: non un enorme successo all'epoca, ma qualcosa che \u00e8 sopravvissuto a quasi ogni altro adattamento del lavoro di King\u2026 E questo grazie a Pennywise\".\nDocumentario retrospettivo e cortometraggio.\nNel maggio 2017 \u00e8 stata creata una campagna Indiegogo per \"Pennywise: la storia di It\", un documentario indipendente sulla produzione e l'impatto duraturo della miniserie \"It\". Il progetto ha raggiunto il suo obiettivo di crowdfunding nel giugno 2017, con la produzione che inizi\u00f2 il mese successivo. Il film, diretto da Chris Griffiths e prodotto da John Campopiano e Gary Smart, presenter\u00e0 interviste con membri del cast e della troupe della miniserie, tra cui Tim Curry, Tommy Lee Wallace, Bart Mixon, Seth Green, Richard Thomas ed Emily Perkins. Il 22 febbraio 2019, un lungo trailer del film \u00e8 stato caricato su YouTube.\nNell'agosto 2018, \u00e8 stato annunciato che il co-produttore di \"Pennywise: The Story of IT\" Campopiano stava producendo un cortometraggio sequel alternativo della miniserie intitolato \"Georgie\". Il cortometraggio, diretto da Ryan Grulich, vede Tony Dakota riprendere il suo ruolo di Georgie Denbrough dalla miniserie \"It\", e si concentra sull'idea di come la narrazione avrebbe potuto continuare se Georgie non fosse stato ucciso da Pennywise.. Nel cast del corto c'\u00e8 anche Ben Heller, che ha interpretato il giovane Stanley Uris nella miniserie. Il 27 agosto 2018, un teaser trailer per \"Georgie\" \u00e8 stato caricato su YouTube. Il cortometraggio \u00e8 stato presentato in anteprima al Boston Underground Film Festival il 22 marzo 2019 ed ha debuttato online il 10 giugno 2019 sulla pagina Facebook di \"Fangoria\".\nDistribuzione.\n\"It\" venne distribuito in VHS e Laserdisc nel 1991. La versione originale della VHS era su due videocassette, una per ogni parte. I VHS e laserdisc distribuiti presentavano \"It\" cos\u00ec com'era stato originariamente trasmesso in televisione. Nel 1998, \"It\" venne ridistribuito su VHS su una singola videocassetta e venne modificato, rimuovendo i titoli di coda dalla prima parte ed i crediti di apertura della seconda parte. Queste modifiche sono state riportate a tutte le versioni successive della miniserie. La miniserie \u00e8 stata distribuita in DVD nel 2002 e in Blu-ray il 4 ottobre 2016.\nVersioni home video.\nNel 1991, la miniserie \u00e8 stata trasposta per la prima volta in VHS (in due cassette, una per episodio) e Laserdisc negli USA. Nel 2002 \u00e8 il turno dell'edizione DVD, presentata per la prima volta come film unico e di conseguenza con alcune scene tagliate perch\u00e9 mostranti i titoli di coda e testa degli episodi in sovrimpressione (per un totale di quasi 5 minuti), oltre ad avere un formato video tagliato in pan and scan, al contrario del originale.\nNel 2015 esce l'edizione blu-ray, che riporta il formato del film al 4:3 ma mantiene gli stessi identici tagli video dell'edizione DVD.\nNuovo adattamento cinematografico.\nNel 2014 la Warner Bros. ha annunciato un nuovo adattamento cinematografico del romanzo. Le riprese del nuovo film sono incominciate nell'estate 2016. In questo film Pennywise viene interpretato da Bill Skarsg\u00e5rd ed \u00e8 uscito nelle sale cinematografiche statunitensi l'8 settembre 2017, mentre in quelle italiane il 19 ottobre successivo.\nAnche se negli Stati Uniti il film viene erroneamente considerato un remake della miniserie televisiva, ci\u00f2 \u00e8 stato pi\u00f9 e pi\u00f9 volte negato sia dalla produzione sia dal regista Andr\u00e9s Muschietti, quest'ultimo neanche fan della stessa."}
{"id": "573792", "revid": "339392", "url": "https://it.wikipedia.org/wiki?curid=573792", "title": "SA-19", "text": ""}
{"id": "573795", "revid": "339392", "url": "https://it.wikipedia.org/wiki?curid=573795", "title": "SA-1 'Guild'", "text": ""}
{"id": "573797", "revid": "339392", "url": "https://it.wikipedia.org/wiki?curid=573797", "title": "SA-3 'Goa'", "text": ""}
{"id": "573798", "revid": "339392", "url": "https://it.wikipedia.org/wiki?curid=573798", "title": "SA-4 'Ganef'", "text": ""}
{"id": "573799", "revid": "546932", "url": "https://it.wikipedia.org/wiki?curid=573799", "title": "Virus (centro sociale)", "text": "Il Virus \u00e8 stato un centro sociale milanese attivo dal 1982 al 1987. \u00c8 considerato uno dei principali luoghi di diffusione della prima scena punk in Italia.\nStoria del Virus.\nIl Virus nasce in via Correggio 18 a Milano in seguito all'incontro tra alcuni punk milanesi (tra cui Marco Philopat, autore del libro \"Costretti a sanguinare\" e tra i principali animatori del centro autogestito) e il locale Vidicon; in precedenza altri locali e luoghi d'incontro erano stati boicottati dai suddetti in quanto discoteche col semplice scopo di lucro su una scena legata alla musica punk che anche in Italia iniziava a destare interesse, oppure in quanto luoghi di spaccio di droghe pesanti (soprattutto eroina). In coincidenza col fallimento del Vidicon, il collettivo punk venutosi a creare prende consapevolezza delle proprie capacit\u00e0 e della propria posizione all'interno della scena alternativa milanese e il 31 ottobre 1981 organizza nei locali confinanti col Vidicon il primo concerto dal titolo \"Contro l'eroina\".\nL'apertura ufficiale col nome \"Virus\" avviene nel febbraio 1982; il locale si presenta di grandi dimensioni, riscaldato, insonorizzato e dotato di bar. L'apertura \u00e8 seguita da un grande successo in occasione della cosiddetta \"Offensiva di Primavera\" (aprile 1982) a cui partecipano pi\u00f9 di 50 gruppi musicali e quasi 3000 punk da tutta Italia; il successo conferma il Virus come punto di riferimento per tutto il movimento punk nazionale che inizia ad allacciare rapporto con gruppi e realt\u00e0 alternative europee e non.\nOltre all'organizzazione di concerti all'interno del Virus, il collettivo riesce a dare vita a realt\u00e0 rivolte verso l'esterno, tra le quali spiccano la casa editrice \u201dAntiutopia Produzioni\u201d, la distributrice \u201cVirus Diffusioni\u201d e \u201cPUNKamINazione\u201d addetta all'organizzazione di concerti.\nGiunti a questo punto, se prima i punk appartenenti al circuito del Virus organizzavano rappresaglie e boicottaggi di concerti organizzati in discoteche (in un momento in cui i prestigiosi nomi del punk mondiale offrivano ad esse ottima occasione di guadagni), ora possono vedere nel Virus un punto di attrazione capace di sottrarre gruppi stranieri quali Disorder, MDC e molti altri al mercato ufficiale.\nDelle manifestazioni di grosso impatto a cui i \"punx del virus\" parteciparono due spiccano in modo particolare: la mobilitazione contro l'installazione di missili statunitensi presso la base militare di Comiso nell'estate del 1983, a cui partecipano realt\u00e0 alternative da tutta Europa, e il \"Chaos Tag\", mobilitazione sostenuta da migliaia di punk europei contro la manifestazione organizzata da naziskin presso Hannover il 2 agosto 1984.\nPer tutto il suo arco di vita, il Virus dovette sempre mettersi in relazione (di carattere poco pacifico) coi cantieri edili voluti da Mantovani, proprietario dello stabile occupato dal Virus e dal Vidicon e degli stabili intorno. A prova di ci\u00f2 nel novembre 1982 avviene il primo sgombero con conseguente spostamento delle attivit\u00e0 presso i pi\u00f9 piccoli locali un tempo appartenenti al Vidicon. Le attivit\u00e0 ripresero ancor prima delle festivit\u00e0 natalizie per poi essere definitivamente stroncate nemmeno due anni pi\u00f9 tardi.\nIl Virus di Via Correggio 18, cessa la sua esistenza il 15 maggio 1984 a causa dell'incontro tra gli interessi economici del proprietario degli stabili e della volont\u00e0 politica dell'amministrazione comunale nel voler eliminare una realt\u00e0 scomoda (come nel caso delle occupazioni del teatro Miele e del teatro di Porta Romana in occasione del congresso di sociologia sulle \"bande giovanili metropolitane\"). Il Virus viene in seguito riaperto in uno stabile in Viale Piave 9, sempre a Milano, fino al crollo del tetto nell'agosto 1985, ed in seguito, il 12 ottobre 1985 viene occupato un edificio comunale in Piazza Bonomelli 3, un ex lavatoio pubblico, dove si svolgeranno ancora concerti e iniziative per poco pi\u00f9 di un anno."}
{"id": "573800", "revid": "339392", "url": "https://it.wikipedia.org/wiki?curid=573800", "title": "SA-2 'Guideline'", "text": ""}
{"id": "573804", "revid": "339392", "url": "https://it.wikipedia.org/wiki?curid=573804", "title": "SS-21 &quot;Scarab&quot;", "text": ""}
{"id": "573812", "revid": "339392", "url": "https://it.wikipedia.org/wiki?curid=573812", "title": "SS-26 Iskander", "text": ""}
{"id": "573814", "revid": "486946", "url": "https://it.wikipedia.org/wiki?curid=573814", "title": "SS-N 8", "text": ""}
{"id": "573816", "revid": "486946", "url": "https://it.wikipedia.org/wiki?curid=573816", "title": "SS-N 23", "text": ""}
{"id": "573817", "revid": "486946", "url": "https://it.wikipedia.org/wiki?curid=573817", "title": "SS-N 20", "text": ""}
{"id": "573818", "revid": "486946", "url": "https://it.wikipedia.org/wiki?curid=573818", "title": "SS-N 18", "text": ""}
{"id": "573820", "revid": "984922", "url": "https://it.wikipedia.org/wiki?curid=573820", "title": "Cantone di Niort-Ovest", "text": "Il Cantone di Niort-Ovest era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Niort e i comuni di:"}
{"id": "573822", "revid": "1705737", "url": "https://it.wikipedia.org/wiki?curid=573822", "title": "Louis Moses Rose", "text": "Biografia.\nNato a La F\u00e9r\u00e9e, in Francia, nel 1801 si arruol\u00f2 nel 101\u00ba reggimento di linea dell'armata di Napoleone Bonaparte, acquisendo i gradi di ufficiale. Decorato della Legion d'onore per i suoi meriti militari, partecip\u00f2 alla disastrosa campagna di Russia che segn\u00f2 l'inizio del declino dell'astro napoleonico (1812). Non \u00e8 dato ancora sapere con precisione quando e come entr\u00f2 in Nord America, precisamente a Nacogdoches, Texas, ma si impieg\u00f2 come falegname e pi\u00f9 tardi come corriere tra Nacogdoches e Natchitoches, Louisiana. Amico di Jim Bowie, si un\u00ec alla ribellione e partecip\u00f2 alla battaglia di Nacogdoches del 1832 ed all'assedio di Bexar fino a ritrovarsi tra i difensori di Alamo.\nRose combatt\u00e9 per dieci giorni, contribuendo alla difesa del forte, ma tre giorni prima che Alamo cadesse, decise di abbandonare i suoi compagni. Secondo la tradizione, il Capitano William Barret Travis tracci\u00f2 con la punta della sua spada una linea sul terreno invitando tutti coloro che non si sentissero in animo di rimanere a resistere nel forte di oltrepassarla. Rose, allora, oltrepass\u00f2 la linea, unico tra tutti, dicendo semplicemente \"Per Dio, non sono ancora pronto per morire!\"; in quel momento aveva 51 anni e proprio per la sua et\u00e0 e la folta barba che gli incorniciava il viso era soprannominato \"Moses\" dai suoi compagni. Durante la notte, i compagni lo fecero fuggire da una finestra senza tuttavia biasimarlo, avendo egli comunque servito la causa texana con coraggio fino a quel momento."}
{"id": "573823", "revid": "339392", "url": "https://it.wikipedia.org/wiki?curid=573823", "title": "SS-9 'Scamp'", "text": ""}
{"id": "573824", "revid": "339392", "url": "https://it.wikipedia.org/wiki?curid=573824", "title": "SS-8 'Sasin'", "text": ""}
{"id": "573825", "revid": "339392", "url": "https://it.wikipedia.org/wiki?curid=573825", "title": "SS-7 'Saddler'", "text": ""}
{"id": "573826", "revid": "984922", "url": "https://it.wikipedia.org/wiki?curid=573826", "title": "Cantone di Prahecq", "text": "Il Cantone di Prahecq era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573830", "revid": "292162", "url": "https://it.wikipedia.org/wiki?curid=573830", "title": "Coppa UEFA 2000-2001", "text": "La Coppa UEFA 2000-2001 \u00e8 stata la 30\u00aa edizione dell'omonima competizione. \u00c8 stata vinta dal Liverpool nella finale contro il Alav\u00e9s, grazie ad un'autorete, valente come golden goal, che ha deciso l'atto conclusivo al Westfalenstadion di Dortmund; con questo successo, il club inglese ha appaiato Juventus e Inter in vetta ai plurivincitori del trofeo. Fu la prima edizione a ricevere un club di San Marino.\nPrimo turno.\nAl primo turno a settembre accedevano le perdenti del preliminare di Champions League.\nSedicesimi di finale.\nAl terzo turno a novembre accedevano le terze classificate dei gironi di Champions League."}
{"id": "573831", "revid": "984922", "url": "https://it.wikipedia.org/wiki?curid=573831", "title": "Cantone di Saint-Maixent-l'\u00c9cole-1", "text": "Il Cantone di Saint-Maixent-l'\u00c9cole-1 era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Maixent-l'\u00c9cole e i comuni di:"}
{"id": "573832", "revid": "1590006", "url": "https://it.wikipedia.org/wiki?curid=573832", "title": "Organo portativo", "text": "L'organo portativo, chiamato anche organetto, \u00e8 un organo di piccole dimensioni, anche se strutturalmente analogo agli strumenti pi\u00f9 grandi.\nEbbe la sua massima diffusione nei secoli XIII-XV in Europa, dove veniva impiegato nella musica polifonica, per eseguire (da solo o insieme alle voci) le parti acute \"(superius)\".\nCome dice il nome, si tratta di uno strumento trasportabile che pu\u00f2 essere suonato senza bisogno di un appoggio stabile, a differenza dell'organo positivo: l'iconografia suggerisce che fosse in genere appoggiato al ginocchio sinistro. L'organo portativo non viene suonato con tutte e due le mani, ma con una sola, la destra, mentre la sinistra si occupa dell'azionamento del mantice.\nIl somiere porta un numero variabile di canne (in genere circa due ottave) disposte su pi\u00f9 file; talvolta ha una o due canne pi\u00f9 grandi che vengono usate come bordone. Le fonti iconografiche pi\u00f9 antiche mostrano spesso tasti con la forma di bottoni; talora non erano presenti tutte le note della scala cromatica. Lo strumento ha in genere una sola canna per nota, quindi sono assenti i registri. Le canne possono essere di stagno, piombo o lega metallica, di legno o anche di cartone.\nDiversamente dagli organi pi\u00f9 grandi, nei quali la pressione dell'aria \u00e8 mantenuta costante da un peso (in genere un blocco di pietra) posto sulla tavola del mantice, e chi aziona il mantice ha solo il compito di sollevarlo quando esso sta per svuotarsi, nell'organo portativo il mantice non ha un peso sulla tavola: lo stesso mantice \u00e8 in genere posto verticalmente, ed \u00e8 il suonatore che determina con la mano sinistra la pressione dell'aria. Ci\u00f2 permette piccole variazioni di intensit\u00e0 sonora a fini espressivi (compatibilmente con gli effetti della variazione di pressione sull'intonazione delle canne), come si potrebbero ottenere in uno strumento a fiato.\nDiversi erano i compositori che venivano raffigurati mentre suonavano questo tipo di strumento, come ad esempio Francesco Landini (che alcune fonti dell'epoca considerano l'iniziatore della pratica di accompagnare la voce con l'organo) e Guillaume Dufay. Inoltre l\u2019\"organo portatile\" (altro termine con cui veniva chiamato in Italia) compare spesso nei dipinti italiani e fiamminghi del XV secolo, dove comparivano, ad esempio, nei cori d'angeli. Anche le raffigurazioni allegoriche della Musica (come arte liberale) presentano spesso un organo portativo."}
{"id": "573835", "revid": "339392", "url": "https://it.wikipedia.org/wiki?curid=573835", "title": "SS-11 'Sego'", "text": ""}
{"id": "573839", "revid": "339392", "url": "https://it.wikipedia.org/wiki?curid=573839", "title": "SS-13 'Savage'", "text": ""}
{"id": "573841", "revid": "1280900", "url": "https://it.wikipedia.org/wiki?curid=573841", "title": "Cantone di Saint-Maixent-l'\u00c9cole-2", "text": "Il Cantone di Saint-Maixent-l'\u00c9cole-2 era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Maixent-l'\u00c9cole e i comuni di:"}
{"id": "573842", "revid": "339392", "url": "https://it.wikipedia.org/wiki?curid=573842", "title": "SS-16", "text": ""}
{"id": "573843", "revid": "339392", "url": "https://it.wikipedia.org/wiki?curid=573843", "title": "SS-17", "text": ""}
{"id": "573844", "revid": "339392", "url": "https://it.wikipedia.org/wiki?curid=573844", "title": "SS-13", "text": ""}
{"id": "573845", "revid": "339392", "url": "https://it.wikipedia.org/wiki?curid=573845", "title": "SS-18 'Satan'", "text": ""}
{"id": "573846", "revid": "339392", "url": "https://it.wikipedia.org/wiki?curid=573846", "title": "SS-19", "text": ""}
{"id": "573848", "revid": "339392", "url": "https://it.wikipedia.org/wiki?curid=573848", "title": "SS-24", "text": ""}
{"id": "573849", "revid": "339392", "url": "https://it.wikipedia.org/wiki?curid=573849", "title": "SS-25", "text": ""}
{"id": "573850", "revid": "984922", "url": "https://it.wikipedia.org/wiki?curid=573850", "title": "Cantone di Sauz\u00e9-Vaussais", "text": "Il Cantone di Sauz\u00e9-Vaussais era una divisione amministrativa dell'Arrondissement di Niort.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573851", "revid": "486946", "url": "https://it.wikipedia.org/wiki?curid=573851", "title": "SS-27 Topol-M", "text": ""}
{"id": "573853", "revid": "984922", "url": "https://it.wikipedia.org/wiki?curid=573853", "title": "Cantone di Airvault", "text": "Il Cantone di Airvault era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573854", "revid": "339392", "url": "https://it.wikipedia.org/wiki?curid=573854", "title": "SS-14 'Scapegoat'", "text": ""}
{"id": "573855", "revid": "984922", "url": "https://it.wikipedia.org/wiki?curid=573855", "title": "Cantone di Mazi\u00e8res-en-G\u00e2tine", "text": "Il Cantone di Mazi\u00e8res-en-G\u00e2tine era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573856", "revid": "339392", "url": "https://it.wikipedia.org/wiki?curid=573856", "title": "SS-20 'Saber'", "text": ""}
{"id": "573857", "revid": "339392", "url": "https://it.wikipedia.org/wiki?curid=573857", "title": "SS-15 'Scrooge'", "text": ""}
{"id": "573859", "revid": "339392", "url": "https://it.wikipedia.org/wiki?curid=573859", "title": "SS-3 'Shyster'", "text": ""}
{"id": "573860", "revid": "104458", "url": "https://it.wikipedia.org/wiki?curid=573860", "title": "Cantone di M\u00e9nigoute", "text": "Il Cantone di M\u00e9nigoute era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573862", "revid": "339392", "url": "https://it.wikipedia.org/wiki?curid=573862", "title": "SS-4 'Sandal'", "text": ""}
{"id": "573863", "revid": "984922", "url": "https://it.wikipedia.org/wiki?curid=573863", "title": "Cantone di Moncoutant", "text": "Il Cantone di Moncoutant era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573864", "revid": "339392", "url": "https://it.wikipedia.org/wiki?curid=573864", "title": "SS-5 'Skean'", "text": ""}
{"id": "573865", "revid": "110157", "url": "https://it.wikipedia.org/wiki?curid=573865", "title": "Cantone di Parthenay", "text": "Il Cantone di Parthenay \u00e8 una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "573866", "revid": "984922", "url": "https://it.wikipedia.org/wiki?curid=573866", "title": "Cantone di Saint-Loup-Lamair\u00e9", "text": "Il Cantone di Saint-Loup-Lamair\u00e9 era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573868", "revid": "212348", "url": "https://it.wikipedia.org/wiki?curid=573868", "title": "SS-N 4", "text": ""}
{"id": "573870", "revid": "984922", "url": "https://it.wikipedia.org/wiki?curid=573870", "title": "Cantone di Secondigny", "text": "Il Cantone di Secondigny era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573871", "revid": "486946", "url": "https://it.wikipedia.org/wiki?curid=573871", "title": "SS-N 5 'Serb'", "text": ""}
{"id": "573872", "revid": "486946", "url": "https://it.wikipedia.org/wiki?curid=573872", "title": "SS-N 6 'Sawfly'", "text": ""}
{"id": "573873", "revid": "984922", "url": "https://it.wikipedia.org/wiki?curid=573873", "title": "Cantone di Th\u00e9nezay", "text": "Il Cantone di Th\u00e9nezay era una divisione amministrativa dell'Arrondissement di Parthenay.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "573880", "revid": "26891", "url": "https://it.wikipedia.org/wiki?curid=573880", "title": "Missile V-1", "text": ""}
{"id": "573883", "revid": "1481011", "url": "https://it.wikipedia.org/wiki?curid=573883", "title": "Luigi Ferdinando di Borbone-Francia", "text": "Biografia.\nInfanzia ed educazione.\nLuigi nacque al palazzo di Versailles. La nascita di un erede al trono era attesa dopo i numerosissimi decessi nella famiglia reale francese nel decennio del 1710 (vedi Luigi XV di Francia). Quando la terza gravidanza di Maria Leszczy\u0144ska si concluse con la nascita del figlio nel 1729, ci fu tripudio popolare. In tutte le maggiori citt\u00e0 della Francia ci furono numerose celebrazioni con fuochi artificiali, tramandate con incisioni.\nAnche a Roma e in altre corti europee ci furono celebrazioni, dal momento che la nascita di Luigi assicurava la successione francese. Come legittimo erede al trono di Francia, gli fu dato il tradizionale titolo di delfino di Francia.\nSecondo l'usanza della famiglia reale francese, Luigi fu battezzato privatamente e senza nome dal cardinale Armand de Rohan. Il 27 aprile 1737, quando ebbe sette anni, ebbe luogo la cerimonia pubblica dell'altro rito battesimale. Fu a quel punto che gli fu dato il nome di Luigi Ferdinando. I suoi padrini furono Luigi, duca d'Orl\u00e9ans e la duchessa madre di Borbone, vedova di Luigi III, principe di Cond\u00e9.\nLa governante di Luigi fu Madame de Ventadour, che aveva precedentemente servito come governante di suo padre. Quando ebbe sette anni, il duca di Ch\u00e2tillon fu nominato suo tutore, il conte de Muy fu nominato sotto-tutore, e Jean-Fran\u00e7ois Boyer, in precedenza vescovo di Mirepoix, fu nominato precettore.\nFin dalla tenera et\u00e0 Luigi acquis\u00ec un grande interesse per le arti militari. Fu amaramente deluso quando suo padre non gli permise di unirsi nel 1744 alla campagna per la guerra di successione austriaca. Quando suo padre si ammal\u00f2 di febbre mortale a Metz, Luigi disobbed\u00ec agli ordini e and\u00f2 al suo capezzale. Questa azione avventata, che avrebbe potuto causare la morte sia di Luigi sia di suo padre, determin\u00f2 un cambiamento permanente nei rapporti tra padre e figlio. Fino ad allora, Luigi XV aveva straveduto per suo figlio, ma poi il rapporto fu pi\u00f9 distante. Fu molto legato alle sue tre sorelle maggiori.\nMatrimoni.\nMaria Teresa Raffaella di Spagna.\nNel 1744, Luigi XV negozi\u00f2 un matrimonio tra il figlio quindicenne e la diciannovenne infanta Maria Teresa Raffaella di Spagna, figlia del re Filippo V di Spagna e della moglie italiana, Elisabetta Farnese, e cugina di primo grado di Luigi XV. Il contratto matrimoniale fu firmato il 13 dicembre 1744, officiato per procura a Madrid il 18 dicembre 1744 e in persona a Versailles il 23 febbraio 1745.\nLuigi e Maria Teresa Raffaella erano ben assortiti ed ebbero un vero affetto l'uno per l'altro. Ebbero una sola figlia femmina, la principessa Maria Teresa di Francia.\nTre giorni dopo la nascita della loro figlia, il 22 luglio 1746, la moglie di Luigi mor\u00ec. Luigi aveva appena sedici anni. Si disper\u00f2 intensamente per la perdita della moglie, ma la sua responsabilit\u00e0 di provvedere alla successione alla corona di Francia richiedeva che si risposasse rapidamente.\nNel 1746, Luigi ricevette l'Ordine del Toson d'oro da suo suocero, il re Filippo V di Spagna.\nMaria Giuseppina di Sassonia.\nIl 10 gennaio 1747, Luigi spos\u00f2 per procura a Dresda la principessa Maria Giuseppina di Sassonia, figlia minore quindicenne di Federico Augusto II, principe elettore di Sassonia e re di Polonia, e di sua moglie, l'arciduchessa Maria Giuseppa d'Austria. Una seconda cerimonia matrimoniale ebbe luogo di persona a Versailles il 9 febbraio 1747.\nPersonalit\u00e0.\n Luigi era piuttosto corpulento. Non era uno stupido: era un uomo istruito, coltivava e amava la musica, preferiva il piacere della conversazione a quello della caccia, delle danze e degli spettacoli. Con un acuto senso di moralit\u00e0, rivolto in maggior parte verso sua moglie Maria Giuseppina, era un fervente sostenitore dei gesuiti, come del resto erano cattolicissime sia sua madre sia sua sorella, e fu portato a venerare il Sacro Cuore sulla scia di queste. Appariva agli occhi della sorella come l'ideale del principe cristiano, in netto contrasto con suo padre Luigi XV, che compromise la sua moralit\u00e0 dopo il 1740.\nVita successiva e morte.\nTenuto lontano dagli affari di governo di suo padre, il delfino Luigi era a capo del D\u00e9vots, da cui sperava di poter ottenere potere nella successione al trono.\nLuigi mor\u00ec di tubercolosi a Fontainebleau nel 1765, all'et\u00e0 di 36 anni, mentre suo padre era ancora in vita, e cos\u00ec non divenne mai re di Francia. Anche sua madre Maria e il nonno materno Stanislao Leszczy\u0144ski erano ancora vivi. Il suo secondo figlio maschio, Luigi Augusto, duca di Berry, divenuto il nuovo delfino dopo la morte, nel 1761, del fratello maggiore Luigi Giuseppe Saverio (Luigi di Borbone-Francia), duca di Borgogna, sal\u00ec al trono con il nome di Luigi XVI alla morte di Luigi XV.\nDiscendenza.\nDa Maria Teresa Raffaella di Spagna:\nDa Maria Giuseppina di Sassonia:\nMaria Giuseppina ebbe anche dei figli nati morti: dei maschi nel 1748, 1749 e 1756, e una femmina nel 1752. Abort\u00ec anche un figlio maschio nel 1762."}
{"id": "573885", "revid": "57342", "url": "https://it.wikipedia.org/wiki?curid=573885", "title": "Galileo Beghi", "text": "Biografia.\nComp\u00ec gli studi universitari all'Universit\u00e0 di Bologna. Iscritto al Partito Socialista Italiano, collabor\u00f2 all\"'Asino\" di Guido Podrecca e svolse l'incarico di corrispondente dell'Avanti!.\nMedico, socialista moderato, fu deputato dal 1913 al 1924. Sconfitto alle elezioni del 1913 nel collegio di Rovigo al ballottaggio con l'avvocato Ugo Maneo, l'anno successivo and\u00f2 al Parlamento vincendo il ricorso con il quale riusc\u00ec a far riconoscere validi circa mille voti che gli erano stati annullati.\nFu rieletto nel 1919.\nAlle elezioni politiche del 1921, com'era gi\u00e0 accaduto nel 1913, per un curioso ricorso storico, and\u00f2 in parlamento solamente nel maggio successivo in seguito all'annullamento di circa 3.000 voti al candidato del Partito Fascista Ottorino Piccinato.\nBeghi non si ricandid\u00f2 alle elezioni del 1924 a causa delle minacce subite dagli squadristi locali. A seguito di questi fatti, abbandon\u00f2 completamente l'attivit\u00e0 politica.\nMor\u00ec a Rapallo nell'aprile del 1944."}
{"id": "573887", "revid": "112623864", "url": "https://it.wikipedia.org/wiki?curid=573887", "title": "Glaucopide", "text": "L'epiteto glaucopide caratterizza, per antonomasia, la dea greca Atena, corrispondente alla divinit\u00e0 etrusca e latina \"Menrwa\"-Minerva. Si tratta di un celebre epiteto omerico, che ricorre in molti luoghi della letteratura greca arcaica.\nLa parola glaucopide (dal gr. \u03b3\u03bb\u03b1\u03c5\u03ba\u1ff6\u03c0\u03b9\u03c2 -\u03b9\u03b4\u03bf\u03c2, comp. di \u03b3\u03bb\u03b1\u03c5\u03ba\u03cc\u03c2 \u00ablucente, glauco\u00bb e \u1f64\u03c8 \u1f40\u03c0\u03cc\u03c2 \u00absguardo\u00bb), viene interpretata secondo due possibili accezioni: dea \"dagli occhi glauchi\" (azzurri, lucenti) o dea \"dagli occhi di civetta\".\nLe due accezioni in greco antico si sovrappongono: pertanto la dea \"glaucopide\" \u00e8 la dea dai lucenti occhi di civetta. La civetta (e in generale gli \"strigiformi\", cio\u00e8 i rapaci notturni, fra cui la specie pi\u00f9 caratteristica \u00e8 appunto \"Athene noctua\"), essendo un uccello sacro, un animale totem, veniva indicata con un appellativo indiretto, che significava \"la glauca\", l'uccello dagli occhi lucenti, il cui connotato tipico era la sapienza (l'uccello che vede al buio diviene allegoria della ragione, i cui occhi penetrano anche il buio dell'incertezza).\nLa civetta, e in genere i rapaci notturni, erano associati, sin dal tardo mesolitico, a una dea madre della morte e della rigenerazione. Tale divinit\u00e0 femminile preindoeuropea viene a vario titolo assimilata dai popoli semiti e indoeuropei venuti a contatto col mondo del Mediterraneo e dell'Europa del neolitico. In Grecia, le Arpie e le \"Chere\" (e in origine le stesse sirene, che nel mito pi\u00f9 arcaico erano immaginate come met\u00e0 uccello e met\u00e0 donne), sono filiazioni, insieme ad Atena, dell'antica dea madre uccello, il cui culto sopravvive, fra recuperi e demonizzazioni, fino alla diffusione del cristianesimo.\nNell'immaginario cristiano antico e medievale, la dea civetta della sapienza, della morte e della rigenerazione, definitivamente demonizzata e associata all'aspetto conturbante e negativo della femminilit\u00e0, \u00e8 collegata alla figura di Lilith (demonizzazione gi\u00e0 ebraica della dea madre uccello), e diviene immagine della strega (dal latino volgare \"striga\", latino classico \"strix\", strige, civetta)."}
{"id": "573889", "revid": "110157", "url": "https://it.wikipedia.org/wiki?curid=573889", "title": "Vullierens", "text": "Vullierens (toponimo francese) \u00e8 un comune svizzero di 460 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "573893", "revid": "486946", "url": "https://it.wikipedia.org/wiki?curid=573893", "title": "Vis Pesaro", "text": ""}
{"id": "573894", "revid": "287204", "url": "https://it.wikipedia.org/wiki?curid=573894", "title": "San Giacomo (Lussinpiccolo)", "text": "San Giacomo (in croato Sveti Jakov, fino al 1945 \"San Giacomo di Naresine\") \u00e8 un insediamento croato situato sull'isola di Lussino, nel comune di Lussinpiccolo a circa 2 chilometri da Neresine.\n\u00c8 costruito su un piccolo promontorio - ai piedi del monte Ossero - circondato dal mare.\nDal paese \u00e8 raggiungibile la baia di Studenaz (\"Studenac\"), che costituiva il porto del villaggio. Lanena - rivolta verso l'isola di Cherso - \u00e8 una baia raggiungibile a piedi dopo un breve percorso. Infine Valdimarco (\"Valdomak\") rivolta a sud verso Lussinpiccolo.\nA livello del paese ma situato a nord-est rispetto allo stesso - affacciato sul mare di Lanena - sorge il piccolo cimitero costruito attorno ad una piccola chiesa sopra il cui portone \u00e8 posta una lapide che presenta iscrizioni glagolitiche.\nStoria.\nGi\u00e0 appartenente all'Impero austro-ungarico \u00e8 divenuto al termine della prima guerra mondiale territorio italiano per entrare a far parte al termine della seconda guerra mondiale della Jugoslavia.\nAl censimento austriaco del 1910 contava 244 abitanti dei quali 228 di lingua italiana.\nNegli anni 2000 ha una popolazione stabile di 19 abitanti."}
{"id": "573898", "revid": "26891", "url": "https://it.wikipedia.org/wiki?curid=573898", "title": "Fieseler Fi 103", "text": ""}
{"id": "573899", "revid": "26891", "url": "https://it.wikipedia.org/wiki?curid=573899", "title": "Bomba volante V1", "text": ""}
{"id": "573900", "revid": "26891", "url": "https://it.wikipedia.org/wiki?curid=573900", "title": "Fieseler Fi 103 R Reichenberg", "text": ""}
{"id": "573902", "revid": "404338", "url": "https://it.wikipedia.org/wiki?curid=573902", "title": "V1", "text": ""}
{"id": "573904", "revid": "834", "url": "https://it.wikipedia.org/wiki?curid=573904", "title": "V-1", "text": ""}
{"id": "573908", "revid": "404449", "url": "https://it.wikipedia.org/wiki?curid=573908", "title": "Ugo Maneo", "text": "Biografia.\nDal 22 maggio 1891 al 4 luglio dello stesso anno fu direttore del Corriere del Polesine, quotidiano locale di Rovigo.\nFu sindaco di Rovigo dal 1899 al 1900, dal 1914 al 1917 e dal 1922 al 1928.\nIscritto al Partito Nazionale Fascista dal 1921, fu anche, per molti anni presidente della locale Accademia dei Concordi.\nAlle elezioni politiche del 1913 fu eletto deputato nel collegio di Rovigo, carica dalla quale decadde qualche mese dopo a causa del riconteggio dei voti che portarono all'elezione del socialista Galileo Beghi.\nDurante la campagna elettorale del 1913 era praticante nel suo studio Umberto Merlin."}
{"id": "573913", "revid": "767487", "url": "https://it.wikipedia.org/wiki?curid=573913", "title": "Lussery-Villars", "text": "Lussery-Villars (toponimo francese) \u00e8 un comune svizzero di 460 abitanti del Canton Vaud, nel distretto del Gros-de-Vaud.\nStoria.\nIl comune di Lussery-Villars \u00e8 stato istituito il 1999 con la fusione dei comuni soppressi di Lussery e Villars-Lussery.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "573915", "revid": "1543377", "url": "https://it.wikipedia.org/wiki?curid=573915", "title": "Lussery", "text": "Lussery (toponimo francese) \u00e8 una frazione del comune svizzero di Lussery-Villars, nel Canton Vaud (distretto del Gros-de-Vaud).\nStoria.\nGi\u00e0 comune autonomo, nel 1999 \u00e8 stato accorpato all'altro comune soppresso di Villars-Lussery per formare il nuovo comune di Lussery-Villars.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "573918", "revid": "1543377", "url": "https://it.wikipedia.org/wiki?curid=573918", "title": "SQL injection", "text": "Nella sicurezza informatica SQL injection \u00e8 una tecnica di \"code injection\", usata per attaccare applicazioni che gestiscono dati attraverso database relazionali sfruttando il linguaggio SQL. Il mancato controllo dell'input dell'utente permette di inserire artificiosamente delle stringhe di codice SQL che saranno eseguite dall'applicazione server: grazie a questo meccanismo \u00e8 possibile far eseguire comandi SQL anche molto complessi, dall'alterazione dei dati (es. creazione di nuovi utenti) al download completo dei contenuti nel database. \nStoria.\nLe prime discussioni pubbliche relative all'SQL injection sono apparse attorno al 1998. Per esempio, un articolo del 1998 su Phrack Magazine.\nDescrizione.\nSfrutta le vulnerabilit\u00e0 di sicurezza del codice applicativo che si collega alla fonte dati SQL, ad esempio, sfruttando il mancato \"filtraggio\" dell'input dell'utente (e.s. 'caratteri di escape' nelle stringhe SQL) oppure la mancata tipizzazione forte delle variabili impiegate. \u00c8 pi\u00f9 conosciuto come attacco destinato ad applicazioni web, ma \u00e8 anche usato per attaccare qualsiasi altro tipo applicazione che impieghi in modo non sicuro database SQL.\nPermette agli attaccanti di effettuare attivit\u00e0 di spoof identify, modificare dati esistenti, causare repudiation issues come l'annullamento di transazioni o la modifica dei bilanci, permette di ottenere tutti i dati sul sistema, eliminare o rendere inaccessibile dei dati, e creare o compromettere gli utenti (e.g. amministratore) del database server.\nIn uno studio del 2012, \u00e8 stato osservato che in media le applicazioni web ricevono 4 attacchi al mese, ed i rivenditori ricevono il doppio degli attacchi rispetto alle industrie.\nTipi di SQL injection.\nL'SQL injection (SQLI) \u00e8 considerata da Open Web Application Security Project una delle 10 maggiori vulnerabilit\u00e0 delle applicazioni web nel 2007 e nel 2010. Nel 2013 e nel 2017 SQLI \u00e8 stato considerato il numero uno degli attacchi sulla OWASP top 10. Ci sono quattro principali sotto classi di SQL injection:\nLo Storm Worm \u00e8 un esempio di utilizzo delle Compounded SQLI.\nQuesta classificazione dello stato dell'SQLI rappresenta la sua evoluzione fino al 2010.\nImplementazioni tecniche.\nCaratteri di escape non filtrati correttamente.\nQuesto tipo di SQL injection si verifica quando non viene filtrato l'input dell'utente dai caratteri di escape e quindi vengono passati all'interno di uno statement. Questo pu\u00f2 provocare la manipolazione degli statements eseguiti sul database dagli utenti finali dell'applicazione.\nLa seguente linea di codice illustra questo tipo di vulnerabilit\u00e0:\nstatement = \"SELECT * FROM users WHERE name = '\" + userName + \"';\"\nQuesto codice SQL recupera tutti i record che hanno un certo username dalla tabella users. Tuttavia, se un utente malintenzionato scrive la variabile \u201cuserName\u201d in un certo modo, lo \"statement SQL\" pu\u00f2 fare pi\u00f9 di quello che era inteso dall'autore del codice. Per esempio, impostando la variabile \u201cuserName\u201d come:\nOppure usando dei commenti per non fare eseguire il resto della query (ci sono tre tipi di commenti SQL). Tutte e tre le linee hanno uno spazio alla fine:\nEcco come appare il rendering dello statement SQL dopo l'inserimento di una delle linee di codice con commento e senza:\nSELECT * FROM users WHERE name = \" OR '1'='1';\nSELECT * FROM users WHERE name = \" OR '1'='1' -- ';\nSe questo codice fosse utilizzato in una procedura di autenticazione, allora questo esempio potrebbe essere usato per forzare la selezione di tutti i campi dati (*) di \"tutti\" gli utenti piuttosto che di un singolo username come era inteso dal codice, ci\u00f2 accade perch\u00e9 la valutazione di \u20181'='1' \u00e8 sempre vera (short-circuit evaluation).\nNell'esempio di sotto il valore di \u201cuserName\u201d causerebbe l'eliminazione della tabella \u201cuser\u201d e la selezione di tutti i dati nella tabella \u201cuserinfo\u201d (in pratica rivelando le informazioni di tutti gli utenti), usando un API che permette statement multipli: \n a'; DROP TABLE users; SELECT * FROM userinfo WHERE 't' = 't\nL'inserimento dell'input specificato sopra fa diventare lo statement SQL in questo modo:\nSELECT * FROM users WHERE name = 'a';DROP TABLE users; SELECT * FROM userinfo WHERE 't' = 't';\nMentre molte delle implementazioni dei server SQL permettono di eseguire statement multipli con un'unica chiamata, alcune di queste API come nella funzione codice_1 di PHP non lo permettono per motivi di sicurezza. Questo evita che gli attaccanti iniettino delle query completamente separate all'interno dello statement, ma ci\u00f2 non li ferma dal modificarle.\nGestione non corretta del tipo.\nQuesto tipo di SQL injection si verifica quando un campo fornito dall'utente non \u00e8 fortemente tipizzato o non vengono controllati i vincoli sul tipo. Questo pu\u00f2 accadere, ad esempio, quando viene utilizzato un campo numerico in uno statement SQL, ma il programmatore non fa controlli per verificare che l'input immesso dall'utente sia effettivamente numerico. Per esempio:\n statement:= \"SELECT * FROM userinfo WHERE id = \" + a_variable + \";\"\nDa questo statement \u00e8 evidente che l'autore voleva che la variabile fosse un numero riferito al campo \"id\". Tuttavia se essa \u00e8 di fatto una stringa, allora l'utente finale potrebbe manipolare lo statement a suo piacimento, e quindi aggirare la necessit\u00e0 di caratteri di escape. Per esempio, impostando una variabile a\nViene fatto il drop (eliminazione) della tabella \"users\" dal database, visto che lo statement SQL diventa:\nSELECT * FROM userinfo WHERE id=1; DROP TABLE users;\nBlind SQL injection.\nIl Blind SQL Injection \u00e8 usato quando un'applicazione web \u00e8 vulnerabile ad SQLI ma i risultati dell'operazione non sono visibili all'attaccante. La pagina con la vulnerabilit\u00e0 potrebbe non essere una che mostra dei dati, ma pu\u00f2 essere visualizzata differentemente a seconda del risultato dello statement di tipo logico iniettato dentro lo statement SQL originale, chiamato per quella pagina.\nQuesto tipo di attacco pu\u00f2 impiegare un notevole dispendio di tempo perch\u00e9 bisogna creare un nuovo statement per ogni bit recuperato. Ci sono vari strumenti che permettono di automatizzare questi attacchi una volta che sono state individuate le vulnerabilit\u00e0 e qual \u00e8 l'informazione obiettivo.\nRisposte condizionali.\nUno dei tipi di blind SQL injection forza il database a valutare uno statement logico su un'ordinaria schermata dell'applicazione. Ad esempio, un sito di recensioni sui libri usa una query string per decidere che recensione su quale libro mostrare. Quindi l'URL codice_2 far\u00e0 eseguire al server la query\nSELECT * FROM bookreviews WHERE ID = 'Value(ID)';\nCon la quale popoler\u00e0 la pagina con i dati della recensione con ID 5, memorizzati nella tabella bookreviews. La query viene eseguita completamente sul server; quindi l'utente non sapr\u00e0 i nomi del database, della tabella, o dei campi, e nemmeno conoscer\u00e0 la query string. L'utente vedr\u00e0 soltanto che l'URL di sopra ritorna la recensione di un libro. Un Hacker pu\u00f2 caricare i seguenti URL codice_3 e codice_4, che potrebbero generare rispettivamente l'esecuzione di queste query:\nSELECT * FROM bookreviews WHERE ID = '5' OR '1'='1';\nSELECT * FROM bookreviews WHERE ID = '5' AND '1'='2';\nSe utilizzando l'URL con \"1=1\" viene caricata la recensione originale e con l'URL che ha \"1=2\" viene caricata una pagina bianca o d'errore, e la pagina ritornata non mostra all'utente che \u00e8 appena stato inserito un URL non valido, \u00e8 molto probabile che il sito sia vulnerabile ad attacchi di SQL injection perch\u00e9 vuol dire che entrambe le query potrebbero essere state eseguite correttamente dal database server. L'hacker potrebbe eseguire la seguente query string per venire a conoscenza del numero di versione di MySQL presente sul server: codice_5, una volta eseguita mostrerebbe la recensione del libro se il server utilizza MySQL 4 ed altrimenti una pagina bianca o d'errore. L'hacker pu\u00f2 continuare ad usare del codice all'interno delle query string per ottenere sempre pi\u00f9 informazioni sul server fino a quando non viene scoperta una nuova via di attacco oppure fino a quando i suoi obiettivi non siano raggiunti.\nSecond order SQL injection.\nIl Second order SQL injection si verifica quando i valori inviati dall'utente contengono comandi maligni che vengono salvati sul server piuttosto che venire eseguiti immediatamente. In alcuni casi, l'applicazione pu\u00f2 memorizzare l'input maligno come se fosse uno statement SQL valido, ed un'altra parte dell'applicazione che non effettua controlli per proteggersi da SQL injections potrebbe eseguire lo statement memorizzato. Questo tipo di attacco richiede la conoscenza che i valori inviati vengano utilizzati successivamente. Gli scanner di sicurezza per applicazioni web potrebbero non accorgersi facilmente di questo tipo di SQL injection e potrebbero aver bisogno di essere istruite manualmente su dove cercare indizi sull'attacco.\nPrevenzione.\nL'SQL injection \u00e8 un attacco molto conosciuto e facilmente evitabile con semplici misure. Dopo quello che si pensa fosse stato un attacco di SQL injection sull'azienda britannica TalkTalk Group, la BBC ha riportato come gli esperti di sicurezza fossero stupiti che una cos\u00ec grande compagnia fosse vulnerabile a questo tipo di attacco.\nStatement parametrizzati.\nCon molte delle piattaforme di sviluppo, \u00e8 possibile usare statement parametrizzati che lavorano con dei parametri (chiamati placeholder o bind variable) al posto di inserire direttamente l'input dell'utente direttamente nello statement. Un placeholder pu\u00f2 memorizzare soltanto un valore del tipo specificato e non un qualsiasi statement SQL. In questo modo l'SQL injection viene trattata semplicemente come un valore non valido per quel parametro.\nIn molti casi, lo statement SQL viene invece fissato, ed ogni parametro \u00e8 quindi uno scalare, e non una tabella. L'input dell'utente \u00e8 quindi assegnato (legato) ad un parametro.\nRafforzamento a livello di codice.\nUsare delle librerie di object-relational mapping evita di scrivere codice SQL. Le librerie ORM generano automaticamente degli statement SQL parametrizzati, partendo da del codice orientato agli oggetti.\nEscape.\nUn modo diretto, anche se soggetto ad errori per prevenire attacchi di SQLI \u00e8 quello di evitare caratteri che hanno un significato speciale in SQL. I manuali dei DBMS SQL spiegano quali caratteri hanno significati speciali, ci\u00f2 permette di creare una lista di caratteri che devono essere sostituiti perch\u00e9 potenzialmente dannosi. Ad esempio, ogni apostrofo (codice_6) in un parametro deve essere sostituito con due apostrofi (' ') per ottenere una stringa SQL di letterali valida. Per esempio, in PHP di solito si evitano i caratteri speciali nei parametri utilizzando la funzione codice_7 prima di inviare la query SQL:\n$mysqli = new mysqli('hostname', 'db_username', 'db_password', 'db_name');\n$query = sprintf(\"SELECT * FROM `Users` WHERE UserName='%s' AND Password='%s'\",\n $mysqli-&gt;real_escape_string($username),\n $mysqli-&gt;real_escape_string($password));\n$mysqli-&gt;query($query);\nQuesta funzione antepone dei backslash ai seguenti caratteri: codice_8, codice_9, codice_10, codice_11, codice_6, codice_13 e codice_14.\nEssa \u00e8 di solito usata per rendere sicure le query prima di inviare ad un database MySQL.In PHP vi sono tante altre funzioni per vari tipi di database come codice_15 per PostgreSQL. La funzione codice_16 serve ad evitare i caratteri speciali, ed \u00e8 usata in particolare per fare query a database che non hanno funzioni di escape in PHP, essa ritorna una stringa con dei backslash prima dei caratteri che hanno bisogno di essere tra apici. Questi caratteri sono l'apostrofo ('), doppi apici (\"), il backslash ed il carattere NULL.\nFare sempre l'escape delle stringhe SQL \u00e8 una pratica soggetta ad errori perch\u00e9 \u00e8 facile dimenticare di fare l'escape di una determinata stringa. Creare un livello trasparente per rendere sicuro l'input pu\u00f2 ridurre gli errori o eliminarli totalmente.\nControllo dei pattern.\nSi possono controllare parametri con stringhe di interi, float o booleani, e verificare se il loro valore ha una valida struttura per il tipo di dato controllato. Le stringhe che hanno una struttura abbastanza rigida (data, UUID, solo alfanumerici, ecc.) possono essere controllati per vedere se rispecchiano la struttura del tipo di dato.\nPermessi del database.\nLimitare i permessi nel login usato dell'applicazione web per accedere al database, mettendo solo i permessi necessari, pu\u00f2 servire a ridurre l'efficacia di qualsiasi attacco di SQL injection, mirato a dei bug dell'applicazione.\nPer esempio, su Microsoft SQL Server, si pu\u00f2 proibire al logon del database di fare una select ad alcune delle tabelle di sistema, in questa maniera viene evitato che venga inserito del JavaScript all'interno di tutte le colonne del database \ndeny select on sys.sysobjects to webdatabaselogon;\ndeny select on sys.objects to webdatabaselogon;\ndeny select on sys.tables to webdatabaselogon;\ndeny select on sys.views to webdatabaselogon;\ndeny select on sys.packages to webdatabaselogon;\nConversione esadecimale.\nLa conversione esadecimale viene fatta convertendo del semplice testo nella sua rappresentazione esadecimale prima di usarlo in un comando SQL. In PHP, le funzioni usate sono la funzione \"bin2hex\"() o \"dechex\". La funzione \"bin2hex()\" \u00e8 da preferire visto che converte qualsiasi carattere e non solo numeri. In questa sezione verr\u00e0 usata solo la funzione \"bin2hex()\".\nEsempio di utilizzo della funzione di PHP \"bin2hex()\":\necho bin2hex(\"test\");\nL'output della funzione sopra \u00e8:\n 74657374\nA scopo d'esempio parliamo soltanto del database MySQL. In MySQL, la funzione \"unhex()\" \u00e8 usata per riconvertire una stringa esadecimale in semplice testo.\nEsempio della funzione \"unhex()\" in MySQL:\nSELECT * FROM myTable WHERE id=unhex('32');\nSe convertissimo la stringa con \"unhex()\" in semplice testo diventerebbe:\nSELECT * FROM myTable WHERE id=2;\nLa conversione esadecimale elimina gli attacchi di SQL injection perch\u00e9 la stringa esadecimale inviata alla funzione \"unhex()\" viene ritornata come stringa gi\u00e0 utilizzata e non viene interpretata.\nEsempio di programmazione.\nNel seguente breve programma viene presentato un programma in PHP ed una sua funzione. Il programma mostra un attacco di SQL injection su un semplice comando SQL. Successivamente, mostra come convertendo tutti i dati in entrata in esadecimale, riesce a fermare l'attacco. La funzione PHP \u00e8 un semplice insieme di comandi per il database e per il recupero dell'output dal database SQL. Come detto sopra il database usato \u00e8 MySQL.\nCodice d'esempio.\nFile: test.php\n&lt;?php\n include_once \"dosql.php\";\n $hostname = \"myhost\";\n $username = \"myUser\";\n $password = \"myPassword\";\n $database = \"myDatabase\";\n $mysqli = new mysqli($hostname, $username, $password, $database);\n if ($mysqli-&gt;connect_errno) {\n echo \"Failed to connect to MySQL: (\", $mysqli-&gt;connect_errno, \") \", $mysqli-&gt;connect_error;\n exit;\n echo \"SQL INJECTION - Plain\\n\";\n $sql = \"SELECT * FROM log WHERE log_id='2' OR 1=1; #'\";\n $res = dosql($sql);\n foreach ($res[0] as $k =&gt; $v) {\n echo \"RES[$k] = $v\\n\";\n echo \"\\n\\nSQL INJECTION = Hexadecimal\\n\";\n $sql = \"SELECT * FROM log WHERE log_id=unhex('\" . bin2hex(\"2' or 1=1; #'\") . \"')\";\n $res = dosql($sql);\n foreach ($res[0] as $k =&gt; $v) {\n echo \"RES[$k] = $v\\n\";\n exit;\nFile: dosql.php\n&lt;?php\nfunction dosql($sql)\n global $mysqli;\n $cmd = \"INSERT INTO log (date,entry) VALUES (NOW(), unhex('\" . bin2hex($sql) . \"'))\";\n $res = $mysqli-&gt;query($cmd);\n $res = $mysqli-&gt;query($sql);\n if (!$res) {\n $array = debug_backtrace();\n echo \"ERROR @ \", $a, \" : (\", $mysqli-&gt;errno, \")\\n\", $mysqli-&gt;error, \"\\n\\n\";\n echo \"SQL = $sql\\n\";\n exit;\n $count = -1;\n $array = array();\n $res-&gt;data_seek(0);\n while ($row = $res-&gt;fetch_assoc()) {\n $count++;\n return $array;\nOutput del programma.\nSQL INJECTION - Plain\nRES[log_id] = 1\nRES[date] = 2015-03-25 10:40:18\nRES[entry] = SHOW full columns FROM log\nSQL INJECTION = Hexadecimal\nRES[log_id] = 2\nRES[date] = 2015-03-25 10:40:18\nRES[entry] = SELECT * FROM log ORDER BY title ASC\nLa prima parte dell'output del programma mostra l'invio del comando SQL senza fare controllo o modifiche. La richiesta originale dovrebbe far ritornare il secondo record, ma grazie all'SQL injection viene ritornato il primo record. La seconda parte dell'output mostra invece cosa succede se vengono convertiti tutti i dati in ingresso in esadecimale. Usando la conversione, tutti i caratteri nel comando, inclusi quelli inseriti dall'SQL injection, vengono convertiti in esadecimale e non sono pi\u00f9 un pericolo perch\u00e9 non vengono interpretati come comandi ma come stringhe. Visto che tutti i caratteri vengono trattati come parte dell'intera stringa, se MySQL capisce che ha bisogno di un numero, converte la stringa in numero. Le regole per la conversione da stringa a numero, sono di convertire la stringa fino a quando non raggiunge un carattere non numerico o la fine della stringa. Quando si verifica uno di questi due eventi, la conversione si arresta in quel punto. Quindi, viene visto il \u201c2\u201d e poi l'apostrofo (\u2018), il che dice a My SQL di terminare la conversione della stringa. Infine il valore numerico due(2) viene usato per determinare quale record ritornare. Questo processo o metodo di valutazione dei dati in ingresso \u00e8 il motivo per cui non possono avvenire attacchi di SQL injection se si usa una conversione esadecimale.\nConsiderazioni aggiuntive.\nIn aggiunta, l'utilizzo di BIN2HEX and UNHEX richiede meno tempo d'esecuzione rispetto agli altri metodi presentati. Questo accade principalmente per la natura semplicistica di entrambe le funzioni. Come mostrato nello snippet JavaScript, convertire in esadecimale \u00e8 piuttosto semplice e diretto:\nCodice d'esempio.\nFile: toHex.js\n// toHex(). Converte una stringa in esadecimale.\nfunction toHex(s)\n var l = \"0123456789ABCDEF\";\n var o = \"\";\n for (var i = 0; i &lt; s.length; i++) {\n var c = s.charCodeAt(i);\n o = o + l[(c \u00bb 4)] + l[(c &amp; 0xf)];\n return o;\nCome mostrato, a differenza di \"mysqli_real_escape_string()\" con il quale deve essere fatto il test di escape per ogni differente, \"bin2hex()\" converte semplicemente tutti i caratteri nel loro corrispettivo esadecimale. E la funzione \"unhex()\"fa l'operazione opposta. Visto che non devono essere fatti test per un particolare carattere o caratteri, il ciclo di conversione \u00e8 piccolo ed efficiente. Inoltre, a differenza di \"mysqli_real_escape_string()\", se in futuro dovesse essere scoperto un nuovo metodo, la funzione \"bin2hex()\" disabiliter\u00e0 automaticamente la combinazione di caratteri, perch\u00e9 ritorna una stringa esadecimale. Un esempio di questo \u00e8 il carattere Control-D ASCII. Control-D pu\u00f2 provocare una condizione \"Fine della trasmissione\" in alcuni linguaggi. Se viene usata la funzione \"bin2hex()\" il Control-D diventa semplicemente il semplice testo ASCII \u201c04\u201d che non pu\u00f2 causare problemi."}
{"id": "573920", "revid": "767487", "url": "https://it.wikipedia.org/wiki?curid=573920", "title": "Orny (Svizzera)", "text": "Orny (toponimo francese) \u00e8 un comune svizzero di 370 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "573924", "revid": "104458", "url": "https://it.wikipedia.org/wiki?curid=573924", "title": "Orny", "text": ""}
{"id": "573929", "revid": "599013", "url": "https://it.wikipedia.org/wiki?curid=573929", "title": "Uic", "text": ""}
{"id": "573933", "revid": "287204", "url": "https://it.wikipedia.org/wiki?curid=573933", "title": "Rodrigo Defendi", "text": "Carriera.\nClub.\nGli esordi e il Tottenham.\n\u00c8 cresciuto calcisticamente nel club brasiliano del Cruzeiro.\n\u00c8 stato acquistato dal Tottenham per 600.000 \u00a3. \u00c8 stato ingaggiato il 3 luglio 2004 e ha giocato con la squadra riserve.\nIn Italia.\nA gennaio 2006 viene prestato all'Udinese, con cui debutta nel campionato di Serie A il successivo 26 febbraio, giocando fino al 54' nella sfida persa per 3-1 in casa dell'Inter, mentre il 5 marzo disputa per intero la sfida casalinga contro l', conclusasi sul punteggio di 1-1. Il 9 dello stesso mese entra in campo al 52' della gara di Coppa UEFA sul campo del Levski Sofia, terminata a reti bianche.\nAd agosto si trasferisce, sempre a titolo temporaneo, alla , che lo impiega poco in prima squadra e di pi\u00f9 in Primavera. Con i giallorossi il 18 ottobre 2006 debutta nella UEFA Champions League entrando durante i minuti di recupero della gara in casa dell'Olympiakos Pireo, vinta dai giallorossi per 1-0, ed il successivo 29 novembre disputa per intero la gara casalinga vinta per 2-0 contro la , valida per il ritorno degli ottavi della Coppa Italia, competizione vinta dalla squadra capitolina.\nNell'agosto successivo, tornato al , viene ingaggiato a titolo definitivo dall'. Con la squadra campana partecipa a due campionati di Serie B, disputando una gara nella prima stagione e 15 nella successiva."}
{"id": "573934", "revid": "339392", "url": "https://it.wikipedia.org/wiki?curid=573934", "title": "It (film)", "text": ""}
{"id": "573937", "revid": "729019", "url": "https://it.wikipedia.org/wiki?curid=573937", "title": "Strada degli Eroi", "text": "La strada degli Eroi \u00e8 un tratto di strada carrabile del massiccio del Pasubio, nelle Prealpi vicentine, costruita in seguito alla prima guerra mondiale per dotare la zona sommitale del monte, zona Sacra alla Patria per decreto del 1922, di una via d'accesso sicura e agevole per i mezzi motorizzati.\nDescrizione.\nLa strada degli Eroi vera e propria \u00e8 il tratto lungo circa 2 chilometri che collega la Galleria d'Havet al rifugio Achille Papa, situato alle Porte del Pasubio, nel comune di Valli del Pasubio. Scavata sulla destra orografica delle pareti verticali a precipizio sull'impervia Val Canale, presenta un fondo naturale piuttosto dissestato.\nIl nome deriva dal fatto che sulla parete rocciosa sono collocate delle targhe in onore delle 12 medaglie d'oro al valor militare che combatterono sul Pasubio durante la Grande Guerra.\nPer estensione con il termine di Strada degli Eroi ci si riferisce all'intera rotabile della Val Fieno, nel comune di Vallarsa, che sale dal Pian delle Fugazze (1162 m), al confine fra la provincia di Vicenza e di Trento, e arriva fino al rifugio Papa (1928 m).\nL'intero tracciato rifugio Achille Papa - Pian delle Fugazze fa parte del sentiero Europeo E5 e del Sentiero della Pace.\nLa strada, chiusa al traffico motorizzato (d'estate vi sono dei bus navetta che fanno spola fra il Pian delle Fugazze e la Galleria d'Havet), \u00e8 lunga nella sua interezza 10,4 chilometri, segnati da pietre miliari che ogni chilometro danno la distanza dall'inizio.\nIl fondo \u00e8 naturale, tranne per alcuni tornanti asfaltati, con un percorso tortuoso nella Val Fieno per salire con pendenza piuttosto costante e mai particolarmente impegnativa, se non nel tratto finale prima della Galleria d'Havet, lunga poche decine di metri, che permette di passare nella Val Canale appena sotto il crinale dello spartiacque.\nDurante il conflitto mondiale era solamente un sentiero e venne in seguito allargata per permettere un comodo accesso alla Zona Sacra, in alternativa della strada degli Scarubbi in cui la neve permane molto pi\u00f9 a lungo a causa dell'esposizione a nord. I lavori, eseguiti dal Genio militare, iniziarono nel 1937 e la strada fu ufficialmente inaugurata il 26 giugno 1938. Chiusa al traffico motorizzato negli anni ottanta a causa della pericolosit\u00e0 del tragitto soprattutto nel tratto finale, \u00e8 oggi molto frequentata dagli escursionisti sia a piedi che in mountain bike. Rimane infatti una delle principali vie d'accesso alla sommit\u00e0 del massiccio del Pasubio, perch\u00e9 pu\u00f2 essere percorsa anche da chi ha poca confidenza con la montagna.\nInsieme alla strada degli Scarubbi rappresenta un eccellente percorso storico-culturale per chi pratica la mountain bike."}
{"id": "573938", "revid": "466539", "url": "https://it.wikipedia.org/wiki?curid=573938", "title": "Dominatrice", "text": "La dominatrice (anche padrona o, con il termine inglese, mistress) \u00e8 una donna che, nelle pratiche BDSM, interpreta un ruolo dominante.\nLo stereotipo la raffigura vestita con abiti in pelle o latex di colore nero, con scarpe o stivali con tacco alto e con in mano un frustino. Nella dominazione \u00e8 in posizione di superiorit\u00e0 nei confronti dello schiavo, uomo o donna che sia, con tutto ci\u00f2 che questo comporta all'interno di un rapporto BDSM. Pu\u00f2 naturalmente sottomettere uno o anche pi\u00f9 soggetti contemporaneamente, a seconda degli accordi intrapresi preventivamente tra i partecipanti. Esistono differenti metodi e pratiche di dominazione fisica e psicologica, che possono comprendere l'umiliazione e la degradazione oppure l'inflizione di disagio o dolore fisico a vari livelli.\nPratiche.\nLe pratiche pi\u00f9 \"dure\" e impegnative presuppongono generalmente una certa esperienza nel gioco, in particolar modo da parte della mistress che dovrebbe possedere adeguate conoscenze mediche e anatomiche (si pensi, ad esempio, alle pratiche \"clinical\"). In genere le pratiche che implicano un pi\u00f9 intenso coinvolgimento fisico ed emotivo sono appannaggio di coppie ben consolidate, con un'ottima intesa, fiducia e conoscenza reciproca.\nLe pratiche esercitate dalla dominatrice sullo schiavo, che possono essere di esplicita natura sessuale oppure non contemplare affatto il sesso, vengono prestabilite di comune accordo da entrambi i partner in base alle loro fantasie e preferenze. In ogni caso, il sottomesso pu\u00f2 interrompere in qualunque momento il gioco ricorrendo a una \"safeword\" (\"parola di sicurezza\") validamente riconosciuta da entrambi.\nRara e particolare curiosit\u00e0 riveste la tipologia di relazione definita come 24/7, cio\u00e8 continua (24 ore su 24, 7 giorni su 7): in questo caso fra mistress e slave si sviluppa un rapporto ininterrotto in cui il sottomesso dedica completamente o quasi il proprio tempo e le proprie energie alla padrona, servendola in ogni sua esigenza quotidiana (per esempio nella pulizia domestica o come assistente personale nel lavoro).\nRiveste invece una certa diffusione il fenomeno delle \"Prodomme\", ovvero di donne che esercitano professionalmente il ruolo di padrona, spesso all'interno di un dungeon ben attrezzato, percependo denaro come profitto della propria attivit\u00e0. Tali rapporti, quando consistono in uno scambio tra prestazione sessuale e denaro, vengono inquadrati nell'ambito della prostituzione. Tra le tecniche utilizzate dalla padrona nell'esercizio della dominazione, classico \u00e8 l'atto di costringere il sottomesso ad azioni di adorazione quali ad esempio l'adorazione dei piedi e dell'ano. Non a caso, il termine \"mistress\" viene usato anche all'infuori dell'ambiente strettamente sadomaso, come nel caso della subcultura fetish.\nLe possibilit\u00e0 e gli scenari di gioco sono molto variegati e sono ovviamente legati alla fantasia e volont\u00e0 dei soggetti coinvolti. Affinch\u00e9 si tratti di un effettivo rapporto tra padrona e schiavo inquadrabile nel BDSM, il consenso al gioco di entrambi i partner deve perdurare durante tutto lo svolgimento dell'azione. L'adozione di ogni misura di sicurezza atta a garantire l'integrit\u00e0 fisica e la particolare attenzione all'igiene sono alla base della filosofia SSC (sicuro, sano e consensuale), mentre l'accettazione dei rischi legati a pratiche pi\u00f9 \"estreme\" rientra nell'ambito della filosofia RACK."}
{"id": "573940", "revid": "1654832", "url": "https://it.wikipedia.org/wiki?curid=573940", "title": "Union internationale des chemins de fer", "text": "La Union internationale des chemins de fer, o pi\u00f9 semplicemente UIC, \u00e8 un'istituzione di normazione internazionale specializzata nel mondo dell'industria del trasporto ferroviario.\nStoria.\nNata con sede a Parigi nell'ottobre 1922, inizialmente si prefiggeva lo scopo di coordinare l'operato delle varie ferrovie nazionali europee dopo la prima guerra mondiale e il trattato di Versailles.\nGli obiettivi primari al momento della fondazione erano la standardizzazione di vari aspetti dei sistemi ferroviari dei diversi paesi europei e il miglioramento dei metodi di costruzione e sfruttamento delle ferrovie.\nOggi il suo compito \u00e8 principalmente quello di emettere normative comuni riguardo al materiale rotabile, alle infrastrutture e agli standard di sicurezza, in modo da rendere interoperabili i diversi sistemi ferroviari europei (che, nonostante ci\u00f2, hanno ancora notevoli differenze tra loro). Inoltre recentemente si \u00e8 posta anche nuovi obiettivi, specialmente riguardo alle questioni legate alla liberalizzazione e alla globalizzazione del trasporto ferroviario e sui temi delle ferrovie in uno scenario di sviluppo sostenibile e riduzione dell'inquinamento.\nL'UIC ha anche un'unit\u00e0 monetaria privata, il Franco UIC, classificato \"XFU\" dalla normativa ISO 4217.\nLa sede centrale \u00e8 in Rue Jean Rey 16 (codice postale 75015) a Parigi, in Francia.\nL'attuale presidente \u00e8 l'italiano Gianluigi Vittorio Castelli.\nObiettivi.\nNello statuto dell'associazione sono indicati diversi obiettivi:\nStruttura.\nL'UIC \u00e8 organizzata per livelli gerarchici.\nAccesso all'associazione.\nL'ammissione di un nuovo membro nella UIC e la sua assegnazione in una determinata categoria viene deciso dall'Assemblea Generale. L'Assemblea pu\u00f2 ignorare i requisiti di attribuzione delle categorie se ritiene che vi siano particolari necessit\u00e0.\nLe Assemblee Regionali e il Consiglio Esecutivo possono concedere lo status di membro solo in maniera temporanea, purch\u00e9 questa condizione venga in seguito autorizzata dall'Assemblea Generale.\nL'esclusione di un membro pu\u00f2 invece essere decisa solo dall'Assemblea Generale, su richiesta dell'Assemblea Regionale e del Consiglio Esecutivo, sulla base di solide argomentazioni\nAll'atto dell'ammissione, i membri vengono inseriti in una delle seguenti categorie:"}
{"id": "573945", "revid": "124287988", "url": "https://it.wikipedia.org/wiki?curid=573945", "title": "Roberto Baronio", "text": "Biografia.\nSposato con Ezia, conosciuta a Reggio Calabria durante la militanza nella Reggina, da lei ha avuto due figli nati rispettivamente nel 2002 e nel 2008.\nCarriera.\nGiocatore.\nClub.\nDopo aver mosso i primi passi nella Voluntas ed essere cresciuto nella squadra della citt\u00e0 della sua provincia, il Brescia, esordisce in Serie A ancora diciassettenne il 23 aprile 1995 contro il Bari. Acquistato nel 1996 dalla Lazio per 6,5 di miliardi di lire, viene ceduto in prestito al l'anno successivo, dove non trova un posto da titolare.\nTornato nella capitale, viene ceduto in compropriet\u00e0 alla per 2,5 miliardi di lire, dove gioca in coppia con Andrea Pirlo, e ottiene la salvezza con gli amaranto. A fine stagione viene riscattato dalla Lazio per 10 miliardi di lire e viene mandato in prestito alla per permettergli di maturare ulteriormente.\nNel 2002-2003 passa al di Serse Cosmi. L'anno successivo passa al di Luigi Delneri dove gioca due stagioni con continuit\u00e0 ad alti livelli tanto da meritare la convocazione in nazionale maggiore durante la tourn\u00e9e estiva del 2005. Dopo essere tornato nuovamente alla Lazio, gioca il girone di ritorno della stagione 2005-2006 nell'. Al termine della stagione torna alla Lazio per tentare di conquistare il posto di regista lasciato libero da Liverani, ma Ledesma si dimostra pi\u00f9 valido nel suo stesso ruolo, costringendolo ancora nel ruolo di riserva.\nIl 1\u00ba settembre 2008 \u00e8 tornato a far parte della rosa del Brescia. Nella citt\u00e0 lombarda Baronio gioca quasi sempre titolare segnando 2 gol, con il Brescia che conclude il campionato al quarto posto, guadagnandosi il diritto di disputare i play-off per la Serie A, terminati con la sconfitta in finale contro il Livorno. Terminata la stagione, rientra ancora una volta a Roma.\nNell'estate del 2009, a Pechino \u00e8 schierato titolare dal neotecnico Ballardini nella partita di Supercoppa italiana vinta contro l' per 2-1.\nIn Serie A gioca da titolare a lungo ma con l'arrivo di Reja al posto di Ballardini si ritrova ancora a fare la riserva a Ledesma appena reintegrato in squadra, chiudendo il campionato con 24 presenze e lo svincolo. In sei anni complessivi in maglia biancoceleste (cinque stagioni intere e due giocate per met\u00e0) gioca in totale 84 partite di campionato, senza tuttavia riuscire a ritagliarsi un ruolo da protagonista, per via di numerosi guai fisici e della costante presenza di altri giocatori nel suo ruolo. Lascia la Lazio dopo 114 presenze, 3 gol e quattro titoli conquistati in varie parentesi tra il 1996 e il 2010.\nIl 13 settembre 2010 firma un contratto annuale con l'Atletico Roma, militante in Lega Pro Prima Divisione. Alla fine della stagione, dopo il fallimento della societ\u00e0, resta svincolato.\nNazionale.\nHa iniziato a vestire la maglia azzurra nelle rappresentative giovanili Under-17 e Under-18, fino ad affermarsi nella Under 21 di cui veste stabilmente la maglia dal 1995 al 2000. Nel 1997 ha fatto parte della rappresentativa Under-23 che ha vinto i Giochi del Mediterraneo. Nel 2000 ha vinto, con l'Under 21 guidata da Marco Tardelli, il Campionato europeo di categoria.\nEsordisce in nazionale maggiore alla prima convocazione l'11 giugno 2005, durante la tourn\u00e9e estiva negli Stati Uniti agli ordini di Marcello Lippi, nella gara pareggiata 1-1 contro l'Ecuador, in quella che rimane la sua unica presenza ufficiale, nonostante altre due convocazioni.\nAllenatore.\nDall'estate del 2012 diventa allenatore nel settore giovanile della societ\u00e0 dilettantistica laziale del Futbolclub.\nIl 23 aprile 2013 viene deferito dalla Procura federale della FIGC per un duro \"tweet\" postato il precedente 3 febbraio nei confronti del giocatore del (ed ex ) Francelino Matuzalem, il quale quel giorno con un rude intervento provoc\u00f2 un grave infortunio a Cristian Brocchi; i due si chiarirono poi telefonicamente.\nNel 2014-2015 frequenta a Coverciano il corso di abilitazione per il master di allenatori professionisti Prima Categoria-Uefa Pro.\nIl 10 luglio 2015 viene nominato come allenatore della Nazionale italiana Under-18, nonch\u00e9 vice-allenatore della Nazionale Under-19 di Paolo Vanoli. Il 29 luglio 2016 viene nominato tecnico dell\u2019Under-19 in sostituzione del dimissionario Paolo Vanoli. Dopo aver fallito la qualificazione per l'Europeo in Georgia, il 22 maggio 2017 lascia l'incarico, con il desiderio di allenare in futuro una formazione Primavera.\nIl 18 giugno viene ingaggiato dal Brescia proprio per guidare la formazione giovanile del club lombardo. Il 10 maggio 2018 rescinde anticipatamente il contratto con le \"Rondinelle\".\nIl 21 luglio dello stesso anno diventa tecnico della Primavera del Napoli. Al primo anno arriva decimo in campionato venendo poi esonerato nel corso della stagione successiva, nel gennaio 2020, con la squadra all'ultimo posto.\nIl 23 agosto 2020 entra nello staff dell'ex compagno di maglia Andrea Pirlo, allenatore della , in qualit\u00e0 di collaboratore tecnico.\nDopo il ritiro.\nFa il suo esordio da telecronista per l'emittente Sky Sport in occasione della gara di campionato fra e del 7 aprile 2012."}
{"id": "573948", "revid": "110157", "url": "https://it.wikipedia.org/wiki?curid=573948", "title": "Pompaples", "text": "Pompaples (toponimo francese) \u00e8 un comune svizzero di 860 abitanti del Canton Vaud, nel distretto di Morges.\nGeografia fisica.\nPompaples si trova ai piedi del Massiccio del Giura.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa maggior parte della popolazione parla francese .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "573950", "revid": "1305772", "url": "https://it.wikipedia.org/wiki?curid=573950", "title": "Jota (danza)", "text": "La jota (in spagnolo \"jota\" , in catalano \"jota\" , in aragonese \"hota\" o \"ixota\" , in asturiano \"xota\" e in gallego \"xota\" ) \u00e8 una danza folcloristica spagnola estesa in gran parte della Spagna.\nVaria secondo le regioni. Le pi\u00f9 conosciute e popolari sono la jota de Arag\u00f3n, quella della Mancia, quella di Castilla y Le\u00f3n, quella di Navarra e La Rioja, la \u00abmonta\u00f1esa\u00bb di Cantabria, quella dell'Asturia, quella della Galizia, quella dell'Extremadura, quella dell'Alta Andaluc\u00eda e quella della Murcia.\nIntesa come rappresentazione scenica, la jota si canta e si balla con l'accompagnamento delle casta\u00f1uelas (nacchere) e gli interpreti sogliono andar vestiti con costumi regionali. A Valencia, anticamente, si ballava la jota alla cerimonia delle sepolture, cos\u00ec come in Catalogna, e specialmente nelle zone prossime all'Ebro (Amposta, Tortosa). Anche nelle Canarie le \"jotas\" e \"rondallas\" (frottole) con le loro caratteristiche peculiari erano la parte del folclore pi\u00f9 rinomata, oggigiorno un po' scomparsa per l'eccessiva protezione verso altri stili considerati \"pi\u00f9 autoctoni\".\nEtimologia.\nIl nome proviene dall'antico \"xota\", che deriva dal mozarabico \"*\u0161\u00e1wta\", salto, a sua volta derivato dal latino \"salt\u0101re\", ballare. Alcune teorie dicono che questo ballo nacque a Valencia, da cui la parola in valenciano antico \"xotar\" (rimbalzare o saltare), che pass\u00f2 al castigliano come \"jota\".\nCaratteristiche.\nIl suo ritmo suole essere definito in 3/4, nonostante alcuni autori sostengono che il 6/8 si adatta meglio alla struttura del ciclo coreografico e strofico. Le armonizzazioni popolari pi\u00f9 abituali si adattano agli accordi di prima, quarta e quinta del modo maggiore con settima dominante. Per la sua interpretazione si utilizzano chitarre, mandole (\"bandurrias\"), liuti (\"la\u00fades\"), dulzaina e tamburi alla castigliana, e nel caso della cantabrica, asturiana e gagliega da cornamuse (gaitas), pitu montanaro pitu monta\u00f1\u00e9s, tamburello a sonagli (panderetas), tamburi e grancassa (bombo). Le esibizioni si cantano e ballano con abiti regionali e nacchere (casta\u00f1uelas), il che non \u00e8 tanto abituale quando \u00e8 praticata como svago (diversi\u00f3n) o ballo sociale (baile social). Il contenuto delle canzoni \u00e8 molto vario; dal patriottismo, alla religione, alle birichinate (picard\u00edas) sessuali. Prevalgono quelle che hanno utilit\u00e0 come generatrici di coesione nell'ambito della \"gente del posto\" (pueblo) che le balla.\nI passi che eseguono i danzatori somigliano a quelli del valzer, nonostante nel caso della jota c'\u00e8 pi\u00f9 variazione. La struttura metrica suole scriversi in quartine (\"quartetos\") di ottonari (octos\u00edlabos), con assonanza del primo e terzo verso.\nAutori non spagnoli.\nAlcuni autori musicisti non spagnoli hanno utilizzato lo stile della \"jota\" per comporre alcune loro opere:\nJota aragonesa.\nLa jota aragonesa \u00e8 la pi\u00f9 conosciuta delle manifestazioni del folclore musicale di Aragona. Si potrebbero datare le sue origini verso la fine del secolo XVIII, godendo il suo maggiore splendore durante il secolo XIX, acquisendo grand'auge dopo la Guerra di Indipendenza. La sua maestria, l'eleganza delle sue forme, la difficile esecuzione dei suoi passi di ballo e la peculiare forma di cantare, hanno fatto s\u00ec che la jota evolvesse, e che dalla fine del secolo XIX fosse portata in scena come spettacolo. La jota fu inclusa nelle operette (\"zarzuelas\"), films, nella coreografia di grandi \"festival\", portata a concorsi e competizioni...\nGli stili di ballo, chiamati puri, per essersi conservati fino ai nostri giorni, corrispondono alle localit\u00e0 di Calanda, Alca\u00f1iz, Andorra, Albalate e Zaragoza. Oggigiorno esistono infinit\u00e0 di coreografie moderne realizzate da e per i gruppi folclorici, jotas che sono state liberate, tra le pi\u00f9 popolari nei repertori si trovano: \"Jota de San Lorenzo\" (Huesca), \"Jota vieja\", \"Arag\u00f3n tierra brav\u00eda\", \"Gigantes y cabezudos\", \"La Dolores\" (queste ultime appartengono alle \"zarzuelas\" dallo stesso nome), \"la danza de la Olivera\"...\nMolto importanti sono anche, altri balli molto affini con la \"jota\", come i boleros del secolo XVIII, emergendo quello di Alca\u00f1iz, quello di Caspe, e quello di Sallent de G\u00e1llego, che nonostante oggi siano molto influenzati dalla \"jota\", a suo tempo goderono di grande popolarit\u00e0, e si ballavano accompagnati da \"dulzainas\" e tamburi, come nella \"Jota Hurtada\" di Albarrac\u00edn. Altre danze singolari, erano la \"Gitanilla de Andorra\", con nastri (\"cintas\"), oggi coreografata come \"Danza de Andorra\", la danza dei \"pa\u00f1uelos de Remolinos\", o le danze ottocentesche dei Pirenei\"del Pirineo\", come il \"Cadril\", il \"Villano\", la \"Canastera\" o il \"Tin tan\".\nTra i cantanti emergono le figure di grandi \"joteros\" come Pedro Nadal \u00abel Royo del Rabal\u00bb, Mariano Maland\u00eda \u00abel Tuerto de las Tener\u00edas\u00bb, Juanito Pardo, Cecilio Navarro, Jes\u00fas Gracia, Jos\u00e9 Iranzo \u00abel Pastor de Andorra\u00bb e del grande Jos\u00e9 Oto. Tra le voci femminili si possono segnalare quelle di Asunci\u00f3n Delm\u00e1s, Pilar Gasc\u00f3n, Jacinta Bartolom\u00e9, Pascuala Peri\u00e9, Felisa Gal\u00e9 o Pilar de las Heras.\nJota navarra-riojana.\nInsieme alla \"aragonesa\" si conformano le famose \"jotas\" dell'Ebro. \"Joteros\" e joteras di questo tipo di \"cante\" vestono pantaloni o gonna bianca, \"alpargatas\" (sandali di corda) bianchi con nastri rossi, fascia rossa, camicia bianca e fazzoletto rosso. \nNella metrica delle canzoni ci sono versi popolari, alcuni dei quali riferiti a temi del giorno per giorno tradizionale delle persone per le quali furono composte. Un esempio sono le \"jotas\" della vendemmia o i canti di Navarra. Altri temi sono quelli familiari, del campo o dell'amore e disamore. \nNormalmente nella parte strumentale della recitazione \u00e8 protagonista una frottola (\"rondalla\"). \nEsistono scuole di jota in tutta la valle dell'Ebro attraverso i territori della Rioja e della Navarra ed \u00e8 anche molto popolare, fra molte altre zone, a Miranda de Ebro e Tudela. Si realizzano diversi concorsi di questa arte che rappresenta una delle massime espressioni della cultura di questa zona.\nJota monta\u00f1esa.\nAnche conosciuta come ballo \"A lu altu y a lu baju\". Alcune persone dicono che la \"jota monta\u00f1esa\" \u00e8 una variante delle altre \"jotas\" nazionali, con le sue \"acusadas\" particolarit\u00e0. \nLa \"jota monta\u00f1esa\" \u00e8 di somma eleganza, con lievi movimenti ondulatori di mani, pi\u00f9 lenta e signorile delle altre. Le donne devono, dunque, muoversi appena, quasi esclusivamente le mani, le braccia e i piedi portando il tempo (comp\u00e1s), senza movimenti bruschi che adesso si vedono e che sono propri di altre zone della Penisola, e con gli occhi bassi, fissi ai piedi del ballerino durante la prima parte dell'esecuzione.\nQuando ci sono pi\u00f9 ragazzi che ragazze, gli spaiati si dedicano a \"revolver\" (\"rigirare\"), vale a dire, entrano nel ballo e tolgono il posto a quelli che gi\u00e0 stanno ballando, interponendosi fra essi.\nNon solo da \"pandereteras\" (tamburelli a sonagli) deve essere accompagnata la jota. Nella citt\u00e0 di Santander sappiamo che si contrattano dei \"gaiteros\" (zampognari). A Cabu\u00e9rniga e nel resto dell'occidente cantabrico si suonava con \"gaita\" (cornamusa) e tamburo, e si suppone, pi\u00f9 modernamente con il pitu monta\u00f1\u00e9s, \"pitu y el tambor\". A Carmona portavano i ragazzi \"triscos\", piccole tarra\u00f1uelas.\nSi chiamava \"pajariteu\" il movimento lieve e impercettibile delle anche della ragazza, \"rusquiu\" \"il jugueteo y escarceo\", \"triscar\" il galoppo dato con i pollici e \"coraz\u00f3n\" producendo uno scricchiolio al tempo, e \"tijireta\" l'intreccio dei piedi dei ragazzi.\nJota castellana.\nCome gi\u00e0 \u00e8 stato esposto precedentemente, la jota castegliana (sia di Castilla y Le\u00f3n che di Castilla-La Mancha) si suole accompagnare con chitarre, mandole (bandurrias), liuti (la\u00fades), dulzaina e tamburello. Tutto mentre la coppia di ballerini danza mantenendo le mani sopra la testa, di tanto in tanto accompagnandosi con nacchere (casta\u00f1uelas). La\" jota castigliana\", si balla con i caratter\u00edstici \"pasos saltados\", un poco \"picada\" (risentita), ed \u00e8 pi\u00f9 sobria e meno movimentata e ariosa di quella d'Aragona. La musica va frequentemente accompagnata da canzoni che ricevono il nome di coplas. Queste a volte trattano dell'amore, delle nozze (nelle qualie si davano consigli ed elogi a gli sposi), della vita o della sua religiosit\u00e0, ma quasi sempre si caratterizzano per l'aspetto picaresco e il gran senso umoristico.\nLa \"jota manchega\", t\u00edpica della Mancia, ha come caratter\u00edstica propria i tratti della ronda. Le molte \"jotas manchegas\" le si conoscono anche come \u00abJota del Mantecado\u00bb, perch\u00e9 era frequente cantarle e ballarle in giorni vicini al Natale (e anche in altre festivit\u00e0).\nJota valenciana.\nLa jota valenciana ricorda i balli di \"sal\u00f3n\" (\"sala\") per i suoi cadenzati movimenti.\nMolte localit\u00e0 hanno la loro jota, come la \"valenciana\" , la \"Jota Vallera\" (Tavernes de la Valldigna), la \"cofrentina\", la \"moixentina\", \"del postiguet\", \"la de Carlet o u i dos\", \"la de Villena\", ecc.\n&lt;dovete scriverci pi\u00f9 cose&gt;"}
{"id": "573951", "revid": "108146766", "url": "https://it.wikipedia.org/wiki?curid=573951", "title": "Bastinado", "text": "Il bastinado \u00e8 un metodo di tortura di origine spagnola che consiste nel colpire le piante dei piedi della vittima con un oggetto duro che pu\u00f2 essere una frusta, una verga o un oggetto simile. Il dolore inflitto dalla tortura sta soprattutto nel fatto che va a colpire molti tendini, nervi e piccole ossa presenti nel piede.\nLa tortura del bastinado \u00e8 stata praticata nei secoli in varie aree del mondo, come in Cina, nel Medio Oriente, dove era conosciuta con il nome arabo di \"falaqa\", e in Turchia, dove era nota con il nome turco \"falaka\".\nIl bastinado \u00e8 praticato anche nell'ambito del sadomasochismo: \u00e8 infatti possibile trovarne molte foto e filmati su internet nei quali questa pratica \u00e8 usata a scopo erotico."}
{"id": "573954", "revid": "37568", "url": "https://it.wikipedia.org/wiki?curid=573954", "title": "Gli Eredi di Shannara", "text": ""}
{"id": "573955", "revid": "37568", "url": "https://it.wikipedia.org/wiki?curid=573955", "title": "Il Druido di Shannara", "text": ""}
{"id": "573956", "revid": "1718925", "url": "https://it.wikipedia.org/wiki?curid=573956", "title": "I tre moschettieri", "text": "I tre moschettieri (\"Les trois mousquetaires\") \u00e8 un romanzo d'appendice scritto dal francese Alexandre Dumas con la collaborazione di Auguste Maquet nel 1844 e pubblicato originariamente a puntate sul giornale \"Le Si\u00e8cle\". \u00c8 uno dei romanzi pi\u00f9 famosi e tradotti della letteratura francese e ha dato inizio ad una trilogia, che comprende \"Vent'anni dopo\" (1845) e \"Il visconte di Bragelonne\" (1850).\nI tre moschettieri del titolo sono Athos, Porthos e Aramis, a cui poi si aggiunge il protagonista del romanzo, D'Artagnan.\nTrama.\nFrancia, 1625. Charles d'Artagnan, un giovane guascone, va a Parigi per essere ammesso tra le file dei moschettieri di re Luigi XIII. Tuttavia, la lettera di raccomandazione che porta con s\u00e9 - \u00e8 indirizzata al Signor de Tr\u00e9ville, capo dei moschettieri - gli viene sottratta lungo il tragitto da un individuo con il quale si scontra in duello: per il resto del romanzo, verr\u00e0 chiamato \"L'uomo di Meung\", dal luogo dov'\u00e8 avvenuto il duello. Il signor de Tr\u00e9ville lo riceve egualmente e, dopo l'udienza, D'Artagnan s'incammina per Parigi, dove incontra casualmente, uno dopo l'altro, Athos, Porthos e Aramis, i pi\u00f9 famosi moschettieri del re. Ciascuno di essi, ritenendosi provocato, lo sfida a duello, all'insaputa degli altri. All'appuntamento, per\u00f2, si presentano anche le guardie del cardinale Richelieu, risolute ad arrestarli, in forza del divieto di duellare, stabilito da un editto reale. I tre moschettieri, per\u00f2, si oppongono; D'Artagnan combatte assieme a loro, dando prova di saperci fare con la spada e conquistando la fiducia e l'amicizia dei tre. Successivamente, re Luigi li fa convocare a palazzo, ma, anzich\u00e9 rimproverarli, si complimenta con loro per aver tenuto testa brillantemente alle guardie del primo ministro Richelieu.\nQuest'ultimo, pur schierato con il re, ne detesta la consorte, Anna, perch\u00e9 imparentata con i nemici spagnoli; inoltre, la regina \u00e8 amante segreta del potente Duca di Buckingham. Anna, in pegno del suo amore, ha fatto dono al nobiluomo inglese di dodici puntali di diamanti, un vecchio presente del re di Francia alla sposa. Il Cardinale, che dispone di spie molto efficaci, viene a saperlo e ordisce una trappola alla regina: propone al re, perennemente annoiato, di organizzare un ballo di corte, con l'adulazione di veder sfoggiare i preziosi puntali alla regina. Il re cade nel tranello e ci\u00f2 costringe la regina a recuperarli al pi\u00f9 presto. Attraverso l'intercessione di Constance Bonacieux, guardarobiera della regina di cui D'Artagnan \u00e8 innamorato, il cadetto di Guascogna, assieme ai tre moschettieri, accetta l'impresa e parte alla volta dell'Inghilterra. Lungo il tragitto, per\u00f2, le spie del cardinale costringono il gruppo a sfaldarsi. Cos\u00ec, l'unico a riuscire concretamente a raggiungere l'imbarcadero di Calais \u00e8 proprio il cadetto D'Artagnan. Una volta a Londra, D'Artagnan raggiunge Buckingham e si fa consegnare i puntali; qui, per\u00f2, i due si accorgono che ne mancano due. Ricostruendo i fatti, il Duca capisce come ci\u00f2 sia possibile: una spia del cardinale, la bellissima Milady de Winter, glieli ha sottratti di nascosto. Il duca, per salvare l'onore dell'amata Anna, ne fa fare due copie identiche agli originali, che D'Artagnan riporta a Parigi, in tempo per mandare in fumo i piani del cardinale. Il primo ministro di Francia, per\u00f2, serve subito la vendetta a D'Artagnan e fa rapire Constance da Milady. Intanto, per ordine del signor de Tr\u00e9ville, D'Artagnan \u00e8 partito alla ricerca dei tre amici, rimasti bloccati lungo il percorso per Calais.\nIl pi\u00f9 vecchio dei tre, Athos, una volta ritrovato D'Artagnan, racconta all'amico di una strana storia d'amore, spacciandola per una vicenda accaduta a un suo conoscente. In seguito, D'Artagnan ingaggia una lotta contro il barone de Winter, che, terminato lo scontro, lo invita nel suo palazzo, dove il giovane fa la conoscenza di Milady. D'Artagnan s'innamora suo malgrado di Milady che, per\u00f2, \u00e8 innamorata del conte di Wardes e d\u00e0 alla sua cameriera Ketty una lettera con una proposta d'incontro; Ketty \u00e8 per\u00f2 a sua volta innamorata di D'Artagnan e gli fa vedere la lettera. D'Artagnan decide di presentarsi al posto del conte di Wardes. Poi D'Artagnan le scrive una lettera falsa a nome di Wardes, dove la rifiuta. Milady cerca la complicit\u00e0 di D'Artagnan, concedendosi a lui per ottenere vendetta del conte. D'Artagnan allora crede di poter ormai contare sull'amore di Milady e le confessa l'inganno della falsa lettera che le aveva ordito. A questo punto lei cerca di ucciderlo, ma nella concitazione si scopre e D'Artagnan, che comunque riesce a fuggire, nota sulla sua spalla il simbolo del giglio, con il quale vengono marchiati i condannati a morte francesi.\nD'Artagnan deve scappare perch\u00e9 stanno arrivando delle persone accorse alle grida di Milady, e con lui scappa anche Ketty. Nel frattempo \u00e8 scoppiata la guerra e i moschettieri vengono inviati a combattere a \"La Rochelle\", l'ultima piazzaforte ugonotta in territorio francese. Per vincere la guerra senza spargimenti di sangue, Richelieu manda Milady a Londra ad assassinare il duca di Buckingham; D'Artagnan e gli altri, per\u00f2, la precedono, facendola arrestare dal cognato, lord de Winter, proprio all'arrivo sulle coste inglesi. Una volta in prigione, Milady, per\u00f2, riesce a raggirare il carceriere puritano Felton, che prima l'aiuta a evadere e poi, per lei, uccide con un pugnale il duca di Buckingham. Intanto, D'Artagnan viene a sapere che Constance sta morendo, avvelenata da Milady e, volendo a tutti i costi consegnare alla giustizia la donna, con l'aiuto dei tre moschettieri e un uomo dal mantello rosso, la cattura e l'accusa dei suoi tremendi delitti. Milady respinge le accuse e a questo punto si fa avanti l'uomo avvolto nel mantello rosso, il boia di Lille. Molti anni prima Milady era stata la responsabile della morte del fratello del boia e quindi viene giustiziata. Richelieu riconosce cos\u00ec l'abilit\u00e0 di D'Artagnan e lo nomina luogotenente dei moschettieri del re. Il romanzo si conclude con la divisione del gruppo dei moschettieri. Il giovane guascone prende possesso del proprio grado. Porthos sposa la signora Coquenard, anziana e ricca vedova. Aramis prende l'abito sacerdotale in un convento di Nancy. Athos ottiene una piccola eredit\u00e0 nel Rossiglione.\nPersonaggi principali.\nMoschettieri.\nIl Moschettiere \u00e8 una figura realmente esistente nella Francia dal XVI secolo fino al XIX. I moschettieri di cui si parla nel libro vengono riferiti alla compagnia assunta dal re Luigi XIII come suo esercito personale. La compagnia dei moschettieri \u00e8 contrapposta nel libro e nella storia alle guardie del cardinale Richelieu (Armand-Jean du Plessis de Richelieu) che si affrontano in numerosi duelli illegali. I tre moschettieri protagonisti vengono presentati con dei soprannomi e sempre nominati con questi pseudonimi. I loro veri nomi verranno rivelati solo in parte.\nIllustrazioni.\nLe classiche figure che accompagnano da oltre un secolo questo romanzo sono frutto dell'opera di Maurice Leloir (1853-1940), pittore, scenografo e regista francese, nonch\u00e9 esperto di costumi d'epoca. La prima edizione illustrata da Leloir fu quella di L\u00e9vy nel 1894.\nFilmografia.\nLa straordinaria popolarit\u00e0 de \"I tre moschettieri\" \u00e8 testimoniata dal fatto che il romanzo di Dumas \u00e8 stato adattato per lo schermo, con vari gradi di fedelt\u00e0, non meno di 20 volte (contando anche miniserie e film di animazione).\nTra i vari adattamenti ricordiamo:\nFumetti.\nI tre moschettieri (2014) Roy Thomas e Hugo Petrus, Marvel comics\nSerie TV d'animazione.\nDal romanzo di Dumas sono state tratte famose serie a cartoni animati:\nAltri progetti.\nNel 2016 il Maestro Carlo Boso, della Accademia Internazionale delle Arti dello Spettacolo della Citt\u00e0 Versailles ne propone una riduzione teatrale, che viene rappresentata per la prima volta al Mois Moli\u00e8re di Versailles dalla compagnia Aller - Retour Th\u00e9\u00e2tre di Parigi. Nel 2017, arriva il riconoscimento della Citt\u00e0 di Versailles come spettacolo pi\u00f9 amato dal pubblico."}
{"id": "573959", "revid": "37568", "url": "https://it.wikipedia.org/wiki?curid=573959", "title": "La Regina degli Elfi di Shannara", "text": ""}
{"id": "573983", "revid": "17654", "url": "https://it.wikipedia.org/wiki?curid=573983", "title": "Monasterio de Santo Toribio de Li\u00e9bana", "text": ""}
{"id": "573992", "revid": "124887939", "url": "https://it.wikipedia.org/wiki?curid=573992", "title": "Andrea Zanchetta", "text": "Carriera.\nGiocatore.\nHa esordito in Serie A con l' nella stagione 1994-1995, per poi passare al , in Serie B, con cui ha giocato due stagioni.\nTrasferitosi al , ha giocato con la squadra clivense per tre stagioni, prima di essere ceduto alla , in massima serie dove retrocede in B nonostante un'ottima stagione condita da 5 reti pi\u00f9 una nello spareggio salvezza perso col . \u00c8 andato poi a giocare al , prima di tornare nuovamente al Chievo.\nNella stagione 2006-2007, dopo alcune buone prestazioni tra cui una rete al e un gol su punizione contro l', in gennaio \u00e8 acquistato a titolo definitivo dal , in cadetteria, divenendone il capitano e realizzando alcune reti da calcio piazzato. Ha raggiunto la promozione in A nel campionato 2007-2008, giocando coi salentini in massima categoria nella stagione seguente.\nIl 2 luglio 2009 passa alla , segnando un gol all'esordio in campionato e contribuendo al 2-0 sul . Il 4 novembre 2011 annuncia il suo ritiro dall'attivit\u00e0 agonistica, in seguito a continui guai fisici.\nAllenatore.\nDopo il ritiro dal calcio giocato, rimane nei ranghi della Cremonese come collaboratore tecnico, assumendo il 4 novembre 2011 la guida tecnica della formazione \"Allievi\".\nL'11 luglio 2013 viene ingaggiato dalla come allenatore della squadra \"Primavera\", affiancato in panchina dal vice Fabio Grosso. Il 26 settembre successivo vince coi giovani bianconeri il suo primo trofeo da tecnico, conquistando la Supercoppa Primavera contro i pari et\u00e0 della . Viene esonerato l'11 marzo 2014, dopo la sconfitta interna sub\u00ecta dal , assumendo contemporaneamente sino al termine della stagione un diverso incarico all'interno del settore giovanile dei piemontesi.\nPer la stagione 2014-2015 viene ingaggiato dall' come allenatore della formazione \"Berretti\". Nel luglio del 2015 entra nello staff del , in qualit\u00e0 di collaboratore tecnico, lavorando per Andrea Mandorlini prima e Luigi Delneri poi.\nNell'estate 2016 torna al calcio giovanile, assumendo la guida della formazione Under-17 di Serie A-B dell', con cui nella stagione 2016-2017 vince il titolo di campione d'Italia e la Supercoppa italiana. Nel 2018-2019 bissa il successo sia in campionato sia in Supercoppa. Nella stagione 2019-2020 passa ad allenare la formazione Under-18 nerazzurra. Nell'annata 2020-2021 torna alla formazione Under-17. Nella stagione seguente viene chiamato nuovamente a guidare la formazione Under-18."}
{"id": "573995", "revid": "1305772", "url": "https://it.wikipedia.org/wiki?curid=573995", "title": "Prostaferesi", "text": "Prostaferesi (unione di \"prosthesis\" (), \"somma\", e \"aphaeresis\" (), \"sottrazione\") pu\u00f2 essere:"}
{"id": "573996", "revid": "330019", "url": "https://it.wikipedia.org/wiki?curid=573996", "title": "Monastero di Santo Toribio de Li\u00e9bana", "text": "Il monastero di Santo Toribio de Li\u00e9bana \u00e8 oggi un monastero francescano situato tra i Monti Cantabrici nel comune di Camale\u00f1o, vicino a Potes, in Cantabria (Spagna settentrionale), nel distretto di Li\u00e9bana.\nStoria.\nIl monastero venne fondato nel VI secolo, inizialmente dedicato a San Martino di Tours, segu\u00ec poi la riforma nella regola benedettina; la dedicazione cambi\u00f2 nel XII secolo.\nIl monastero ospita alcune opere del Beato di Li\u00e9bana e il pezzo pi\u00f9 grande della croce, secondo i cristiani cattolici, dove mor\u00ec il Cristo, portato in Spagna da san Toribio di Astorga, la cui salma \u00e8 custodita nel monastero.\nDal 1961 nel monastero risiede una piccola comunit\u00e0 francescana.\nLa sua Porta Santa si apre all'inizio di ogni Anno Giubilare (l'ultimo nel 2015) per accogliere i pellegrini.\nInsieme a Gerusalemme, Roma, Santiago di Compostela e Caravaca de la Cruz, \u00e8 uno dei luoghi santi del cattolicesimo."}
