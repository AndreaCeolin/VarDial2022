{"id": "540058", "revid": "1776051", "url": "https://it.wikipedia.org/wiki?curid=540058", "title": "Lignerolle", "text": "Lignerolle (toponimo francese) \u00e8 un comune svizzero di 405 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540061", "revid": "782337", "url": "https://it.wikipedia.org/wiki?curid=540061", "title": "Calce idraulica", "text": "La calce idraulica \u00e8 un legante a base di idrossido di calcio che pu\u00f2 far presa anche se immersa in acqua.\nDescrizione.\nNell'antichit\u00e0 venivano usati calcari marnosi, cio\u00e8 contenenti quantit\u00e0 intorno al 25% di argilla, cotti in forni che potevano arrivare ed una temperatura massima di circa 1000 \u00b0C. Il prodotto ottenuto in cottura dalla fusione del calcare con l'argilla fu chiamato dai romani calce idraulica, perch\u00e9 era un legante che aveva come caratteristica la possibilit\u00e0 di indurire sia all'aria aperta che sott'acqua (idro). Da non confondere assolutamente con la \"calce idrata\", in quanto appartengono a due famiglie diverse. La calce comune (\"calce idrata\", \"calce viva\", \"calce spenta\", \"grassello di calce\") e che si usa in edilizia e in agricoltura \u00e8 data dalla cottura di sabbie calcaree pure, appartiene alla famiglia dei leganti aerei, cio\u00e8 non ha la capacit\u00e0 di indurire sott'acqua. \nLa calce idraulica, invece, appartiene alla famiglia dei leganti idraulici, ovvero la famiglia dei cementi. Infatti, oltre ad essere chiamata \"calce idraulica\", viene comunemente detta \"cemento povero\", poich\u00e9 ne possiede tutte le caratteristiche sia strutturali che di resistenza. Un laboratorio moderno riuscirebbe a malapena a distinguere un sacchetto di calce idraulica da uno di cemento. Le uniche due cose in cui si differenziano sono il tempo di cottura e la quantit\u00e0 di argilla contenuta nell'una e nell'altra. I tempi di cottura vanno dalle 36 ore circa a 1000 \u00b0C della calce idraulica naturale ai 45 minuti circa a 1450 \u00b0C per il cemento. Le quantit\u00e0 di argilla invece vanno dal 20-22% per la calce idraulica ai 25-27% per il cemento. \nOggi si possono ottenere calci idrauliche naturali anche dalla cottura di calcari silicei anzich\u00e9 argillosi, sicuramente questo metodo \u00e8 molto pi\u00f9 rapido ed economico, consente di ottenere un prezzo di mercato pi\u00f9 abbordabile ma ha anche dei contro. In particolare ha l'handicap della silice contenuta nella sabbia silicea usata al posto dei calcari marnosi in cottura, e che quindi troveremo nel prodotto finito. La presenza di quest'ultima obbliga ad uno smaltimento come rifiuto pericoloso o speciale del materiale e ad una protezione minuziosa dei lavoratori esposti. Le schede di sicurezza dei prodotti elencano le protezioni individuali da usare durante il contatto.\nTipologie.\nLa calce bagnata: riempita di acqua.\nLa calce asciutta: fatta con la pasta asciutta.\nLa calce idraulica vera e propria pu\u00f2 essere naturale o artificiale; le norme prevedono anche altre categorie di calci idrauliche che possiamo definire di \"miscela\".\nNaturale.\nEsistono due tipologie di calci super idrauliche:\nVengono ottenute dalla cottura di marne naturali e successivo spegnimento e macinazione.\nNel caso in cui il Carbonato di Calcio (CaCO3), nella sua composizione mineralogica, presenti contenuti argillosi in quantit\u00e0 variabili (per residuo di calce libera superiore al 15%, dopo cottura fino a 1250 \u00b0C della marna, avremo una NHL 3,5; vedi normativa vigente EN459-1) otterremo una calce capace di indurire anche in presenza d'acqua, questa \u00e8 definita come CALCE IDRAULICA NATURALE \u201cNHL\u201d ottenibile solo da CALCARE MARNOSO lavorabile in zolle o in polvere e mai in grassello altrimenti reagendo con l'acqua, indurirebbe direttamente nella fase di spegnimento. L'idratazione deve avvenire, per nebulizzazione, in maniera controllata durante la fase di spegnimento della calce viva mantenuta a circa 120 \u00b0C. \nL'idraulicit\u00e0 \u00e8 data da componenti mineralogici specifici, in particolar modo dagli elementi vetrosi presenti nella marna, trasformati ed usati come i silicati e gli alluminati.\nQuesti composti chimici si ottengono in una NHL dal legame che avviene in fase di cottura tra l'Ossido di calcio presente nel calcare marnoso e la presenza nello stesso di Ossido di allumina e Ossido di silice data dalla componente argillosa; il tutto si trasforma DURANTE LA COTTURA:\nLa calce libera che influisce anche sull'indice: NHL 2, NHL3,5, NHL5; rappresenta la quantit\u00e0 di ossido di calcio + H2O (detto anche portlandite) in eccesso e non combinato in fase di cottura come visto precedentemente. Pi\u00f9 \u00e8 alta la presenza di calce libera pi\u00f9 bassa sar\u00e0 la resistenza meccanica e il livello di idraulicit\u00e0.\nVengono ottenute dalla cottura di mescolanze intime ed omogenee di calcare e materie argillose e successivo spegnimento e macinazione.\nDi miscela.\nLe propriet\u00e0 idrauliche sono dovute nel primo caso ai prodotti di reazione fra pozzolana e la calce (cemento pozzolanico) nel secondo caso ai prodotti di idratazione della scoria granulare attivata alla presenza dell'idrossido di calcio (attivit\u00e0 idraulica latente).\nClassificazione.\nLa calce idraulica naturale (NHL) \u00e8 classificata per diversi usi. Le prime due classi sono talvolta chiamate calce semi-idraulica perch\u00e9 inizialmente induriscono con l'acqua, ma continuano ad assestarsi a contatto con l'anidride carbonica presente nell'aria.\nCalce debolmente idraulica.\nLa calce idraulica debole (NHL 2) viene utilizzata per lavori interni e lavori esterni in aree riparate.\nLa calce idraulica debole contiene fino al 10% di argilla / argilla-mista ad altre impurit\u00e0. Potrebbe essere necessaria una settimana o pi\u00f9 per assestarsi dopo l'aggiunta di acqua. L'assestamento \u00e8 il processo di prendere in modo permanente la forma in cui \u00e8 stata modellata la calce.\nCalce moderatamente idraulica.\nLa calce moderatamente idraulica (NHL 3.5) pu\u00f2 essere utilizzata per lavori esterni nella maggior parte delle aree.\nLa calce moderatamente idraulica contiene argilla in parti dall'11% al 20%. Questo tipo di calce fa presa e si assesta (assume la forma data) entro pochi giorni dall'aggiunta di acqua.\nCalce fortemente idraulica.\nLa calce idraulica forte (NHL 5) viene utilizzata per lavori esterni in aree esposte, come camini, e per solai / sottofondi.\nLa calce idraulica forte contiene argilla in parti dal 21% al 30%. Le propriet\u00e0 di questa calce idraulica sono vicine a quelle del cemento. Si assesta e fa presa entro un giorno dall'aggiunta di acqua.\nBenefici.\nLe calci idrauliche acquisiscono forza nel tempo, fornendo cos\u00ec flessibilit\u00e0 ed evitando la necessit\u00e0 di giunti di dilatazione. Sono considerate pi\u00f9 ecologiche del cemento in quanto vengono cotte ad una temperatura pi\u00f9 bassa e riassorbono in modo univoco parte dell'anidride carbonica emessa durante la combustione mentre polimerizzano / carbonizzano nella posa.\nConsentono il recupero e il riutilizzo dei componenti edilizi poich\u00e9 sono \"pi\u00f9 morbide\" del cemento.\nPosizionate sott'acqua sono quindi ideali per applicazioni a contatto con il mare, canali, fiumi ecc.\nProduzione.\nCottura.\nPer le calci idrauliche vere e proprie, il materiale di partenza, costituito da calcare impuro per argilla, viene frantumato e cotto alla temperatura di circa 1000- 1100 \u00b0C e pertanto alquanto superiore a quella che si realizza nella normale cottura della calce aerea.\nLa cottura avviene in forni a tino verticali dello stesso tipo di quelli utilizzati per la preparazione della calce aerea.\nIntorno ai 900 \u00b0C si ha la decomposizione termica del calcare (CaCO3) in calce viva (CaO) e anidride carbonica e dei silicati idrati di alluminio costituenti l'argilla.\nIntorno ai 1000-1100\u00b0 invece, i prodotti della decomposizione dell'argilla si legano con l'ossido di calcio (CaO):\n CaO + Al2O3 \u2192 CaO\u2022Al2O3 (alluminato monocalcico)\n 2CaO + SiO2 \u2192 2CaO\u2022SiO2 (silicato bicalcico)\nRispetto ai cementi il silicato tricalcico non si forma poich\u00e9 la sua formazione si ha solo per temperature sopra i 1250 \u00b0C. \nLa calce viva residua, subir\u00e0 la stessa reazione di spegnimento che si ha per la calce aerea per produrre la calce spenta o idrossido di calcio (Ca(OH)2).\nLa calce risultante sar\u00e0 cos\u00ec composta da:\nEstinzione.\nLa reazione di idratazione sar\u00e0 invece:\n 3(2CaO\u2022SiO2) + (x+1) H2O \u2192 3CaO\u20222SiO2xH2O + Ca(OH)2 (cristalli + gelo)\nL'estinzione della calce idraulica \u00e8 una delle fasi pi\u00f9 delicate della produzione. Si effettua tramite appositi idratatori, nei quali il prodotto viene continuamente mescolato con acqua e viene fatto girare a temperatura intorno ai 100 \u00b0C. Il materiale viene quindi stagionato e poi frantumato e sottoposto a macinazione in mulini a sfere, cos\u00ec da ottenere un prodotto di elevata finezza.\nVolendo infine valutare l'indice di idraulicit\u00e0, che ci permette di conoscere in quale rapporto stanno le diverse percentuali dei componenti, si ha che:\nformula_1"}
{"id": "540062", "revid": "1543377", "url": "https://it.wikipedia.org/wiki?curid=540062", "title": "Felice Beato", "text": "Fu tra i primi a scattare fotografie nell'Asia Orientale e uno dei primi fotografi di guerra.\n\u00c8 noto anche per i suoi ritratti, vedute e panorami architettonici e naturali asiatici e mediterranei. I suoi numerosi viaggi furono lo spunto per la creazione di immagini potenti di Paesi, persone ed eventi perlopi\u00f9 ignoti alla maggior parte degli Europei dell'epoca. Fotograf\u00f2 la ribellione indiana del 1857 e la seconda guerra dell'oppio scoppiata nell'Impero cinese nei primi esempi di quello che verr\u00e0 in seguito definito fotografi di guerra. Il lavoro del Beato fu di ispirazione per molti altri fotografi coevi ed esercit\u00f2 una significativa influenza in Giappone, dove lavor\u00f2 a lungo, collaborando con altri fotografi e artisti.\nOrigini e identit\u00e0.\nLe origini e l'identit\u00e0 di Felice Beato sono state oggetto di lunghe discussioni e diverse supposizioni: secondo un certificato di morte scoperto nel 2009 sarebbe nato a Venezia nel 1832, morto a Firenze il 29 gennaio 1909 e sarebbe stato celibe e suddito britannico. Secondo invece le informazioni desumibili da un permesso di viaggio che Beato richiese nel 1858, sarebbe nato nel 1833 o 1834 sull'isola di Corf\u00f9, oggi territorio greco. La data del 1825 indicata da alcune fonti \u00e8 probabilmente dovuta ad una confusione con il fratello Antonio Beato, anch'egli fotografo. Sicuramente nei primi anni di vita di Beato la sua famiglia risiedeva sull'isola di Corf\u00f9, all'epoca protettorato britannico. Per questi motivi Beato \u00e8 stato nel tempo identificato come britannico, italiano, italo-corfiota o greco: i viaggi della sua famiglia e la situazione politica del Mar Adriatico all'inizio del XIX secolo tuttavia spiegano le tante e differenti supposizioni sorte sulla sua cittadinanza e sul luogo di nascita.\nLe molte fotografie firmate \u00abFelice Antonio Beato\u00bb e \u00abFelice A. Beato\u00bb fecero pensare per un lungo periodo che ci fosse stato un altro fotografo di cognome Beato che avesse ripreso luoghi distanti come l'Egitto e il Giappone nello stesso periodo. Nel 1983 il professor Italo Zannier pubblic\u00f2 un articolo in cui si dimostrava Antonio e Felice erano fratelli che alle volte lavoravano insieme. La confusione dovuta a queste firme continua a causare problemi nell'identificare quale dei due sia stato l'autore di una specifica immagine.\nIl Mediterraneo, la Crimea e l'India.\nSi conosce poco dei primi passi di Felice Beato come fotografo, sebbene pare che compr\u00f2 le sue prime lenti a Parigi nel 1851. Probabilmente incontr\u00f2 il fotografo britannico James Robertson a Malta nel 1850 e lo accompagn\u00f2 a Costantinopoli nel 1851. Robertson era stato un incisore e sovraintendente della zecca ottomana dal 1843 e probabilmente aveva appreso l'arte fotografica negli anni quaranta. I due fotografi iniziarono a collaborare formando una coppia chiamata \"Robertson &amp; Beato\" nel 1853 o l'anno successivo nel 1854 quando Robertson apr\u00ec uno studio fotografico a Pera. In occasione di spedizioni fotografiche a Malta nel 1854 o 1856 e in Grecia e Gerusalemme nel 1857 si un\u00ec a loro Antonio, il fratello di Felice. Diverse delle fotografie prodotte dallo studio negli anni cinquanta sono firmate \u00abRobertson, Beato and Co.\u00bb e si ritiene che il \u00aband Co.\u00bb si riferisca ad Antonio.\nAlla fine del 1854 o inizio 1855 James Robertson spos\u00f2 la sorella di Beato, Leonilda Maria Matilda Beato, da cui ebbe tre figlie, Catherine Grace (1856-), Edith Marcon Vergence (1859-) e Helen Beatruc (1861-).\nNel 1855 Felice Beato e Robertson si recarono a Balaklava in Crimea dove scattarono un reportage della Guerra di Crimea dopo la partenza di Roger Fenton. Fotografarono la caduta di Sebastopoli nel settembre 1855, producendo circa 60 immagini. \nNel febbraio 1858 Felice Beato giunse a Calcutta e inizi\u00f2 a viaggiare nell'India settentrionale per documentare le conseguenze dei Moti indiani del 1857. In questo periodo produsse le prime immagini fotografiche di cadaveri. Si ritiene che per almeno una delle sue fotografie scattate nel palazzo di Sikandra Bagh a Lucknow fece riesumare i resti scheletrici dei rivoltosi indiani o che dispose i cadaveri in modo da aumentare l'impatto drammatico. Visit\u00f2 anche le citt\u00e0 di Delhi, Cawnpore, Meerut, Benares, Amritsar, Agra, Simla e Lahore. A Beato si un\u00ec nel luglio 1858 il fratello Antonio, che pi\u00f9 tardi, nel dicembre 1859, lasci\u00f2 l'India, probabilmente per ragioni di salute. Antonio nel 1860 era in Egitto, dove apr\u00ec uno studio fotografico a Tebe (Luxor) nel 1862..\nCina.\nNel 1860 Beato lasci\u00f2 la \"Robertson &amp; Beato\" di cui Robertson mantenne per\u00f2 l'uso della denominazione fino al 1867; successivamente venne inviato dall'India in Cina dove fotograf\u00f2 la spedizione militare anglo-francese durante la seconda guerra dell'oppio. Giunse a Hong Kong a marzo e fotograf\u00f2 la citt\u00e0 e i suoi dintorni spingendosi fino a Canton. Le fotografie scattate dal Beato in quell'epoca risultano tra le prime scattate in Cina, dove era stato preceduto nel 1859 da un altro fotografo italiano, il calotipista padovano Giacomo Caneva\nDurante la permanenza a Hong Kong conobbe Charles Wirgman, artista e corrispondente dell\"Illustrated London News.\", con il quale segu\u00ec la spedizione anglo-francese nella marcia verso Nord alla baia di Dalian, quindi a Pehtang e ai Forti Taku alla bocca dell'Peiho, poi a Pechino al Palazzo d'Estate di Yiheyuan, le cui illustrazioni a firma di Wirgman e di altri pubblicate dall\"Illustrated London News\" furono spesso ispirate a scatti del Beato.\nFortezze Taku.\nLe fotografie di Beato della seconda guerra dell'oppio furono le prime a documentare una campagna militare nel suo svolgimento, mediante una sequenza di immagini datate e correlate. Le sue fotografie dei Forti Taku rappresentano questo approccio su una scala ridotta e sono una ricreazione narrativa della battaglia. La sequenza di immagini mostra l'avvicinamento ai forti, l'effetto dei bombardamenti sui muri esterni e sulle fortificazioni e infine la devastazione all'interno dei forti, inclusi i cadaveri dei soldati cinesi. In realt\u00e0 le fotografie non furono scattate in quest'ordine, dato che Beato dovette scattare immediatamente le foto dei cadaveri, prima che fossero rimossi, solo dopo averlo fatto fu libero di riprendere le altre viste interne ed esterne dei forti. Negli album dell'epoca queste fotografie sono ordinate in modo da ricreare la sequenza della battaglia.\nLe immagini dei cinesi morti - non fotograf\u00f2 mai corpi di britannici o francesi - e la sua maniera di produrle rivelano gli aspetti ideologici del suo fotogiornalismo. Il dottor David F. Rennie, membro della spedizione, annot\u00f2 nelle sue memorie della campagna: \u00abCamminai sugli spalti del lato occidentale. Questi erano fitti di cadaveri - nell'angolo nord-occidentale ne giacevano tredici in gruppo attorno a un cannone. Il signor Beato era l\u00ec grandemente eccitato, definendo il gruppo come \"bello\" e pregando di non interferire fino a che non avesse potuto immortalarlo con il suo apparato fotografico, cosa che port\u00f2 a termine in pochi minuti\u2026\". Le fotografie che ne risultarono sono una potente rappresentazione del trionfo militare e del potere imperialista britannico, perlomeno per gli acquirenti delle sue foto: soldati britannici, amministratori coloniali, mercanti e turisti. Nel Regno Unito le immagini di Beato vennero utilizzate per giustificare la guerra dell'oppio (e altre guerre coloniali) e contribuirono a plasmare l'opinione pubblica sulle culture orientali.\nIl Palazzo d'Estate.\nAppena fuori Pechino Beato scatt\u00f2 fotografie del Palazzo d'Estate, \"Yiheyuan\" (letteralmente \"Giardino dell'armonia coltivata\"), una propriet\u00e0 privata dell'imperatore della Cina che comprendeva padiglioni, templi, un grande lago artificiale e giardini. Alcune di queste fotografie, scattate tra il 6 e il 18 ottobre 1860, sono immagini uniche di palazzi che vennero saccheggiati e incendiati dalla Prima Divisione Britannica per ordine di lord Elgin come rappresaglia contro la tortura e uccisione di venti membri di un gruppo diplomatico Alleato. Tra le ultime fotografie scattate da Beato in Cina in questo periodo ci sono ritratti di Lord Elgin, arrivato a Pechino per firmare la convenzione di Pechino e del principe Kung che firm\u00f2 in rappresentanza dell'imperatore Xianfeng.\nBeato ritorn\u00f2 in Inghilterra nel novembre 1861 e durante l'inverno vendette quattrocento sue fotografie dell'India e della Cina a Henry Hering, un fotografo di ritratti commerciali londinese. Hearing li fece duplicare e li rivendette. Quando furono vendute per la prima volta furono offerte a 7 scellini per ogni foto, mentre la serie completa dell'India venne venduta a 54 sterline e quella completa della Cina a 37 sterline. Per mettere questo dato in prospettiva si tenga conto che nel 1867 il reddito procapite medio in Inghilterra nel Galles era \"aumentato\" fino a 32 sterline l'anno.\nGiappone.\nNel 1863 Beato si era spostato a Yokohama in Giappone, unendosi a Charles Wirgman, che vi era arrivato nel 1861. I due, negli anni 1864 - 1867, formarono una societ\u00e0 chiamata \"\u201cBeato &amp; Wirgman, Artists and Photographers\". Wirgman produsse nuovamente illustrazioni derivate dalle fotografie di Beato, mentre Beato fotograf\u00f2 alcuni degli schizzi e altri lavori di Wirgman. Le fotografie giapponesi di Beato includono ritratti, panorami, vedute cittadine e una serie di fotografie che documentano le scene e i siti lungo la strada del Tokaido, quest'ultima serie che richiama gli ukiyo-e di Hiroshige e Hokusai. Questo fu un momento significativo per fotografare il Giappone, poich\u00e9 l'accesso agli stranieri al Paese (e al suo interno) era grandemente controllato e limitato dallo sh\u014dgunato. Le immagini di Beato sono rimarchevoli non solo per la loro qualit\u00e0, ma per la rarit\u00e0 di viste fotografiche del periodo Edo.\nMentre si trovava in Giappone Beato fu molto attivo. Nel settembre 1864 fu un fotografo ufficiale della spedizione militare a Shimonoseki. Negli anni successivi produsse diverse viste di Nagasaki e dei suoi dintorni. Dal 1866 fu spesso caricaturato (gentilmente) sul \"Japan Punch\", fondato e curato da Wirgman. Quando nell'ottobre 1866 un incendio distrusse la maggior parte di Yokohama, Beato perse il suo studio e i suoi negativi e trascorse i due anni successivi lavorando vigorosamente per rimpiazzare il materiale. Il risultato furono due volumi di fotografie \"Native Types\", contenenti 100 ritratti e lavori di genere e \"Views of Japan\", contenenti 98 panorami e viste cittadine. Beato color\u00f2 a mano molte fotografie in studio, applicando con successo alla fotografia europea le raffinate tecniche giapponesi dell'acquerello e della xilografia. Dal 1869 al 1877, non pi\u00f9 in societ\u00e0 con Wirgman, gest\u00ec un suo proprio studio a Yokohama, chiamato \"F. Beato &amp; Co., Photographers\" con un assistente chiamato H. Woolett, quattro fotografi e quattro artisti giapponesi. Probabilmente Kusakabe Kinbei fu tra gli artisti-assistenti prima di diventare fotografo in proprio. Beato collabor\u00f2 con Ueno Hikoma e altri, forse insegnando la fotografia al barone Raimund von Stillfried.\nNel 1871 Beato fu il fotografo ufficiale della spedizione navale statunitense dell'ammiraglio Rodgers in Corea. Le viste riprese da Beato in questo viaggio sono tra le prime foto confermate delle foto del Paese e dei suoi abitanti.\nMentre si trovava in Giappone, Beato non limit\u00f2 le sue attivit\u00e0 alla fotografia, ma intraprese anche diverse avventure finanziarie. Tra le altre cose possedette terreni e diversi studi, fu un consulente immobiliare, possedette interessi finanziari nel Grand Hotel di Yokohama e fu commerciante di tappeti di importazione e di borsette da donna. Comparve diverse volte in tribunale, sia come difensore, sia come accusato che come testimone. Il 6 agosto 1873 venne nominato Console Generale per la Grecia in Giappone.\nNel 1877 Beato vendette la maggior parte delle sue foto alla ditta Stillfried &amp; Andersen, che si trasfer\u00ec nel suo studio. A loro volta Stillfried &amp; Andersen le vendettero a Adolfo Farsari nel 1885. Dopo la vendita a Stillfried &amp; Andersen, Beato apparentemente si ritir\u00f2 per alcuni anni dalla fotografia concentrandosi sulle sue carriere parallele di speculatore finanziario e commerciante. Il 29 novembre 1884 Beato lasci\u00f2 il Giappone, arrivando infine a Porto Said in Egitto. In un giornale giapponese venne riportato che aveva perso tutto il suo denaro alla borsa dei cambi dell'argento di Yokohama.\nUltimi anni.\nDal 1884 al 1885 Beato fu il fotografo ufficiale della spedizione condotta dal barone (e futuro visconte) Garnet Wolseley a Khartoum in Sudan in soccorso del generale Charles George Gordon. Nessuna delle fotografie scattate da Beato in Sudan \u00e8 giunta fino ai nostri giorni.\nNel 1886, ritornato per un breve periodo nel Regno Unito, Beato tenne delle lezioni sulle tecniche fotografiche alla London and Provincial Photographic Society. Ma nel 1888 era nuovamente in Asia a fotografare, questa volta in Birmania, dove dal 1896 gest\u00ec uno studio fotografico (chiamato \"The Photographic Studio\") cos\u00ec come un commercio di mobili e curiosit\u00e0 in Mandalay, con una sede secondiaria a Rangoon. Esempi del suo catalogo postale - contenenti foto delle mercanzie offerte scattate da Beato - sono in possesso di almeno due collezioni fotografiche. Le informazioni sui suoi ultimi anni sono vaghe quanto quelle dei suoi primi anni; Beato potrebbe aver lavorato o meno dopo il 1899, ma nel gennaio 1907 la sua compagnia \"F. Beato Ltd\" venne liquidata.\nTrasferitosi a Firenze, vi muore nel 1909.\nBeato e la fotografia.\nLa fotografia del XIX secolo spesso mostra le limitazioni della tecnologia usata, ma Felice Beato riusc\u00ec a lavorare con successo e anche a trascendere queste limitazioni. Produsse soprattutto stampe all'albumina da lastre in vetro al collodio umido. A parte le considerazioni estetiche, i lunghi tempi di esposizione necessari per questo processo devono essere stati un ulteriore stimolo per Beato per inquadrare e posizionare accuratamente i soggetti delle sue fotografie. Oltre ai ritratti, spesso mise in posa gli abitanti locali in modo tale da far risaltare i soggetti architetturali o topografici delle sue immagini; ma a volte le persone (e altri oggetti in movimento) sono rese come una massa indistinta o scompaiono del tutto a causa dei lunghi tempi di esposizione. Questa \u00e8 una caratteristica comune delle fotografie del XIX secolo.\nCome altri fotografi commerciali Beato spesso produsse copie dei suoi originali. L'originale veniva rifotografato producendo un secondo negativo dal quale produrre ulteriori stampe. Gli spilli utilizzati per fermare l'originale sono alle volte visibili nelle copie. Nonostante le limitazioni di questo metodo, tra cui la perdita di dettagli e la degradazione di altri elementi fotografici, era un modo efficace ed economico per duplicare le immagini.\nBeato fu un pioniere delle tecniche di colorazione a mano delle fotografie e della realizzazione di panorami. Potrebbe aver iniziato a colorare a mano le fotografie su suggerimento di Wirgman o potrebbe aver visto le fotografie colorate a mano dei suoi soci Charles Parker e William Parke Andrew. Qualunque sia stata l'ispirazione i panorami colorati di Beato sono delicati e naturali e i suoi ritratti colorati, sebbene presentino tinte pi\u00f9 forti rispetto ai panorami sono anch'essi eccellenti.. Oltre alla produzione di viste a colori, Beato lavor\u00f2 sulla rappresentazione di grandi soggetti, in modo da dare un'idea della loro vastit\u00e0. Tutta la carriera di Beato \u00e8 segnata da spettacolari panorami, che produsse scattando e unendo esposizioni contigue di uno stesso paesaggio, ricreando pertanto una vista molto larga orizzontalmente. La versione completa del panorama di Pehtang comprende nove fotografie unite insieme quasi perfettamente per una lunghezza totale di 2,5 metri.\nLe firme che condivise con suo fratello non sono state l'unica difficolt\u00e0 nell'attribuzione delle immagini di Felice Beato. Quando Stillfried &amp; Andersen comprarono le fotografie di Beato seguirono la comune pratica dei fotografi commerciali del XIX secolo di rivendere le fotografie sotto il proprio nome. Questi (e altri) alterarono le immagini di Beato aggiungendo numeri, nomi e altre iscrizioni associate con la loro ditta nei negativi o nella stampa o sulla montatura. Stillfried &amp; Andersen produssero copie colorate a mano di molte immagini non colorate da Beato. Tutti questi fattori hanno fatto erroneamente attribuire molte fotografie di Beato a Stillfried &amp; Andersen. Fortunatamente Beato scrisse didascalie sul retro delle stampe di molte sue fotografie, con grafite o inchiostro. Quando queste fotografie sono montate le didascalie possono ancora essere viste attraverso il fronte dell'immagine ed essere lette con l'ausilio di uno specchio. Per cui oltre ad aiutare nella datazione e nell'identificazione del soggetto dell'immagine, queste didascalie forniscono un metodo per attribuire queste fotografie a Beato."}
{"id": "540066", "revid": "1494169", "url": "https://it.wikipedia.org/wiki?curid=540066", "title": "Replicatore", "text": ""}
{"id": "540068", "revid": "767487", "url": "https://it.wikipedia.org/wiki?curid=540068", "title": "Sergey", "text": "Sergey (toponimo francese) \u00e8 un comune svizzero di 141 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540069", "revid": "1543377", "url": "https://it.wikipedia.org/wiki?curid=540069", "title": "Collingwood Football Club", "text": "Il Collingwood Football Club \u00e8 un club di football australiano che gioca al Melbourne Cricket Ground (uno stadio di cricket di Melbourne). Il club \u00e8 stato fondato nel 1892, e da allora ha vinto 14 finali, e si \u00e8 classificato ultimo una sola volta.\nIl club \u00e8 soprannominato \"the Magpies\", \"le Gazze ladre\", anche abbreviato in \"the pies\". I Magpies sono noti per avere una schiera di appassionati molto passionali, detti \"The Magpie Army\". Con l'avvento della lega nazionale, le rivalit\u00e0 con gli altri club di Melbourne (Carlton, Essendon e Richmond) si sono leggermente attenuate, pur rimanendo classiche sfide durante la stagione.\nIl club era tradizionalmente noto per essere il club \"cattolico\", probabilmente per via dell'appoggio dell'uomo d'affari John Wren, e dei numerosi supporter di origine irlandese che vivevano nel quartiere di Collingwood all'inizio del ventesimo secolo.\nLe partite di Collingwood hanno per tradizione attratto le maggiori folle di spettatori rispetto ad ogni altro sport in Australia. Nel 1970, 121.696 spettatori (tuttora record australiano per una manifestazione sportiva) assistettero alla finale del campionato, dove Carlton sconfisse Collingwood. Tra le squadre dello Stato del Vittoria, Collingwood \u00e8 il club con il maggior numero di abbonati .\nIl motto del club \u00e8 \"Floreat Pica\", tradotto dal latino, fioriscano le gazze ladre.\nStoria.\nNegli anni ottanta del diciannovesimo secolo sorse l'idea di un club di football nel quartiere di Collingwood, ma la fondazione non avvenne prima del 1892, quando una folla entusiasta assistette alla nascita del club.\nIl club gioc\u00f2 le prime partite al Victoria Park, riscuotendo immediatamente un buon successo, tanto che la Victorian Football Association (VFA) accolse subito il club tra i propri membri per rivaleggiare con la squadra del vicino quartiere di Fitzroy.\nIl primo match di Collingwood fu disputato al Victoria Park il 7 maggio 1892 contro i Carlton Blues. La nuova tribuna principale e gli spogliatoi non erano ancora stati terminati e i giocatori utilizzarono i locali dell'adiacente Yarra Hotel.\nUna folla di 16.000 persone assistette alla partita. Carlton vinse l'incontro, ma Collingwood si rifece di l\u00ec a poco battendo Williamstown all'ovale Gellibrand per 4 a 3.\nLa squadra miglior\u00f2 velocemente e vinse il primo e unico titolo VFA nel 1896, battendo South Melbourne nella prima finale di campionato. In effetti, alla fine della stagione regolare le due squadre terminarono allo stesso numero di punti e si decise di far disputare una partita di finale tra le due squadre. Collingwood vinse la prima finale VFA il 3 ottobre all'East Melbourne Cricket Ground, per 6 goal a 5.\nNel 1897, Collingwood con altri 7 club (Fitzroy, Melbourne, St Kilda, Carlton, Essendon, South Melbourne e Geelong) si separ\u00f2 dalla VFA per fondare la Victorian Football League (VFL).\nCollingwood \u00e8 il detentore della striscia vincente pi\u00f9 lunga nella storia della VFL \u2013 AFL, 4 campionati in fila dal 1927 al 1930. Ma di converso \u00e8 anche noto per aver perso un gran numero di finali di campionato, a partire dagli anni sessanta Collingwood infatti ha perso ben nove finali (1960, 1964, 1966, 1970, 1977 (pareggiata e poi persa nel rematch), 1979, 1980, 1981). Nel 1990 finalmente Collingwood, guidato dall'allenatore Leigh Matthews, torn\u00f2 alla vittoria battendo nettamente Essendon in finale.\nIn seguito alla vittoria del campionato del 1990, Collingwood fin\u00ec una fase di declino, interrotta all'inizio del 2000 dal nuovo presidente Eddie McGuire, che ha guidato il club, attraverso un progressivo miglioramento e svecchiamento, a risalire la china e ritornare alle finali. Ironicamente \u00e8 stato proprio l'ex allenatore Leigh Matthews a infliggere due ulteriori sconfitte in finale ai magpies, nel 2002 e 2003.\nCollingwood \u00e8 stato uno degli ultimi club ad abbandonare il proprio stadio storico, il Victoria Park, per trasferirsi nel pi\u00f9 moderno e vasto MCG (Melbourne Cricket Ground), dove giocano la maggior parte dei club di Melbourne. La sede del club \u00e8 stata recentemente trasferita nel nuovo \"Lexus Centre\", di fronte all'MCG.\nCollingwood non \u00e8 l'unico club di football australiano ad essere soprannominato \"magpies\" e ad avere una maglia a strisce verticali bianche e nere. Nel 1997 Port Adelaide entr\u00f2 a far parte della AFL, e decise di cambiare il proprio nome da Port Adelaide Magpies a Port Adelaide Power, e cambi\u00f2 i propri colori da bianco e nero in azzurro e nero.\nCollingwood continua ad essere uno dei club pi\u00f9 potenti ed economicamente forti grazie alla grande base di supporter e di sponsor.\nSquadra del secolo.\nCollingwood ha annunciate la propria \"squadra del secolo\" il 14 giugno 1997, per celebrare i 100 anni di fondazione della VFL."}
{"id": "540070", "revid": "124622779", "url": "https://it.wikipedia.org/wiki?curid=540070", "title": "Pablo Echaurren", "text": "Biografia.\nFiglio del pittore surrealista cileno Roberto Matta, inizia a dipingere sotto la guida di Gianfranco Baruchello e Arturo Schwarz, suo primo gallerista. Dagli anni settanta espone i suoi quadri in Italia e all'estero. Negli anni ottanta e novanta realizza numerosi fumetti di avanguardia come \"Caffeina d'Europa\" (una delle prime \"graphic novel\"), \"Majakovskij\", \"Nivola vola\", \"Futurismo contro\", \" Vita disegnata di Dino Campana\", \"Evola in Dada\", \"Vita di Pound\", \"Dada con le zecche\".\nLa sua produzione si \u00e8 sviluppata all'insegna della contaminazione fra generi, fra alto e basso, arte e arti applicate, secondo un approccio progettuale, manuale e mentale, tipico del laboratorio. Ne discende un'idea dell'artista come artefice e inventore a tutto campo (pittura, ceramica, illustrazione, fumetto, scrittura, video), indifferente agli steccati e alle gerarchie che solitamente tendono a comprimere la creativit\u00e0.\n\u00c8 l'autore del disegno della copertina del romanzo \"Porci con le ali\" e negli anni settanta ha disegnato copertine per altri romanzi, editi soprattutto dalla casa editrice di estrema sinistra Savelli. Nel 1977, con altri, ha dato vita a \"Oask?!\", il foglio degli indiani metropolitani, e ad altre fanzine legate all'ala creativa del movimento. Ha collaborato, disegnando e scrivendo, con Lotta Continua e in seguito con le riviste \"Linus\", \"Frigidaire\", \"Tango\", \"Comic Art\", \"Alter Alter\" e \"Carta\". Il suo stile \u00e8 influenzato dal futurismo (dei cui libri \u00e8 un collezionista). \u00c8 anche autore di numerosi saggi, pamphlet polemici e romanzi.\nUna sua antologica (\"Dagli anni settanta a oggi\") si \u00e8 tenuta al Chiostro del Bramante a Roma (2004), le opere pi\u00f9 recenti sono state invece esposte in una personale presso l'Auditorium Parco della Musica di Roma (2006) e nella mostra \"Pablo a Siena\" presso i Magazzini del Sale (2008). Nel 2009 il MIAAO (Museo Internazionale di Arti Applicate Oggi) di Torino ha celebrato il centenario del futurismo con una mostra incentrata sul suo lavoro. Appassionato di bassi elettrici, nel 2009 ha esposto la sua collezione di strumenti d'epoca e tele ad essi ispirate all'Auditorium Parco della Musica nella mostra \"L'invenzione del basso\".\nNel 2010 a Palazzo Cipolla (ex Museo del Corso) la Fondazione Roma Museo, in occasione di oltre quarant'anni di lavoro, gli dedica la mostra antologica \"Crhomo Sapiens\". Nello stesso anno l'artista d\u00e0 vita, insieme alla moglie Claudia Salaris, alla \"Fondazione Echaurren Salaris\". Nel 2011, al Macro di Roma, viene presentato il ciclo \"Baroque'n'Roll\", una serie di edicole in ceramica dedicate alla sua passione per il basso elettrico. Lo stesso anno, presso il Mar di Ravenna, viene organizzata la mostra \"Lasciare il segno\" con lavori a partire dai primi del 1969.\nNel 2013 l'esposizione \"Matta: Roberto Sebastian Matta, Gordon Matta-Clark, Pablo Echaurren\" vuole indagare sui legami e le parentele tra un padre e i suoi due figli artisti (a cura di Danilo Eccher, Fondazione Querini Stampalia, Venezia).\nNel 2014 la serie di collage \"Iconoclast\" viene mostrata all'Estorick Collection di Londra. Nel 2014 il Beinecke Library (Yale University, USA) ha acquisito un ampio fondo di scritti e disegni di Pablo Echaurren legati alla sua esperienza controculturale negli anni settanta del Novecento. Nel 2015 con la mostra \"Contropittura\" la Galleria nazionale d'arte moderna e contemporanea approfondisce l'indagine sugli aspetti socio politici del lavoro di Pablo Echaurren. Nel 2016 il Cile per la prima volta gli rende omaggio con una retrospettiva al Museo Nacional de Bellas Artes di Santiago (curata da In\u00e8s Ortega-M\u00e0rquez) dal titolo \"Make Art Not Money\". Nel 2017 Echaurren \"rilegge\" l'opera di Marcel Duchamp con una mostra che raccoglie quarant'anni di suoi omaggi al grande Maestro (\"Du champ magn\u00e9tique\", Scala Contarini del Bovolo, Venezia). \nSempre nel 2017, per ricordare gli eventi che nel 1977 hanno scosso l'Italia, il Museo di Roma in Trastevere ha organizzato una mostra di disegni dell'epoca di Pablo Echaurren accompagnandoli con le foto di Tano D'Amico. A Catania viene allestita una mostra (\"Soft Wall\", Palazzo Platamone) che intende inquadrare l'opera \"irregolare\" di Echaurren come anticipatrice del linguaggio della Street Art. Nel 2019 personale al Mart di Rovereto. Sue opere sono attualmente nella collezione permanente di alcuni musei tra cui, La Galleria Nazionale, il Maxxi, il Macro, il Mic di Faenza, il Mart di Rovereto e il Museo del Novecento di Milano. Gran parte del suo lavoro inerente agli anni Settanta \u00e8 stato digitalizzato dalla Biblioteca Hertziana (Max Planck Gesellschaft) e posto in rete a disposizione di chiunque intenda consultarlo.\nCollegamenti esterni.\n "}
{"id": "540072", "revid": "1776051", "url": "https://it.wikipedia.org/wiki?curid=540072", "title": "Montcherand", "text": "Montcherand (toponimo francese) \u00e8 un comune svizzero di 471 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540074", "revid": "436907", "url": "https://it.wikipedia.org/wiki?curid=540074", "title": "Gojira", "text": "I Gojira sono un gruppo musicale francese formatosi nel 1996 a Bayonne.\nLa band, conosciuta fino al 2001 sotto il nome di Godzilla, \u00e8 formata da Joe Duplantier alla voce e alla chitarra, suo fratello Mario Duplantier alla batteria, Christian Andreu alla chitarra e Jean-Michel Labadie al basso. Insieme hanno inciso complessivamente sette album in studio, tre dal vivo e due EP.\nI Gojira, noti soprattutto per i loro particolari testi legati a tematiche ambientaliste, sono stati uno dei pochi gruppi che in un breve periodo di tempo \u00e8 riuscita ad emergere da circoli di nicchia fino a raggiungere un successo di considerevole entit\u00e0 tra i seguaci del metal estremo nonostante lo stile musicale sperimentale presente nella loro musica. Ai Grammy Awards 2017 hanno ricevuto due candidature come miglior album rock per \"Magma\" e come miglior interpretazione metal per il brano \"Silvera\", mentre nel 2021 hanno ricevuto un'altra candidatura alla migliore esibizione metal per \"Amazonia\".\nStoria del gruppo.\nI primi anni e \"Terra incognita\" (1996-2002).\nI Gojira nacquero nel 1996 a Ondres, in Francia, un piccolo villaggio nei pressi di Bayonne, su iniziativa dei fratelli Joe Duplantier e Mario Duplantier, che riunirono al seguito Christian Andreu e Jean-Michel Labadie. La band intraprese la propria attivit\u00e0 studio e live sotto il nome di Godzilla e pubblic\u00f2 i demo \"Victim\", \"Possessed\", \"Saturate\" e \"Wisdom Comes\" rispettivamente nel 1996, nel 1997, nel 1999 e nel 2000.\nDopo una serie di concerti, supportando gruppi come Cannibal Corpse, Edge of Sanity, Impaled Nazarene e Immortal, nel settembre del 1999 i Godzilla furono costretti a cambiare il proprio nome per motivi legali: esso venne trasformato in Gojira, dall'originale pronuncia giapponese del celebre mostro immaginario conosciuto come Godzilla in occidente.\nIl loro album di debutto \"Terra incognita\" venne pubblicato sotto il nuovo nome nel 2001.\n\"The Link\" e \"From Mars to Sirius\" (2003-2007).\nNel 2003 i Gojira pubblicarono il secondo album in studio, \"The Link\" (riedito nel 2007 con tracce rimasterizzate e una nuova copertina). Dopo il successo dei primi due album e dei loro concerti, realizzarono un DVD contenente una loro esibizione a Bordeaux e prodotto dalla Gabriel Editions.\nNel 2005 i Gojira decisero di firmare un contratto discografico con la Listenable Records in modo da riuscire ad ottenere un maggiore supporto per il mercato internazionale per la pubblicazione del terzo album \"From Mars to Sirius\".\nIl gruppo \u00e8 stato protagonista del tour statunitense dei Children of Bodom verso la fine del 2006, insieme agli Amon Amarth e i Sanctity, come artisti d'apertura. Inoltre i Gojira sono stati di supporto al tour britannico dei Trivium nel 2007, insieme ai Sanctity e agli Annihilator. Successivamente suonarono in compagnia dei Lamb of God nel loro tour americano del 2007 insieme ai Trivium e ai Machine Head. Verso la fine del 2007 presero parte al \"Radio Rebellion Tour\", che prevedeva come co-headliner Behemoth, Job for a Cowboy e Beneath the Massacre. Nell'ottobre del 2007 la Listenable Records ripubblic\u00f2 il loro demo del 1997 \"Possessed\" in un'edizione limitata.\nCavalera Conspiracy e \"The Way of All Flesh\" (2008-2011).\nDurante il 2007 Joe Duplantier fu invitato dai membri fondatori del gruppo brasiliano Sepultura, i fratelli Max e Igor Cavalera, a prendere parte dei Cavalera Conspiracy come bassista per l'album \"Inflikted\", pubblicato nel marzo del 2008 e seguito da un tour svoltosi nei mesi successivi.\nIl 25 luglio 2008 i Gojira annunciarono la lista tracce e rivelarono la copertina definitiva del loro quarto album in studio. \"The Way of All Flesh\" venne pubblicato il 13 ottobre del medesimo anno in Europa tramite la Listenable Records e il 14 ottobre in America del Nord presso la Prosthetic Records. Joe Duplantier rivel\u00f2 alla rivista \"Revolver\" la concezione dell'album: Il cantante ha inoltre aggiunto che l'album risulta essere \u00abpi\u00f9 oscuro e pi\u00f9 aggressivo\u00bb dei precedenti e che il tema principale \u00abruoter\u00e0 attorno al concetto dell'anima e della sua immortalit\u00e0\u00bb.\nLe registrazioni e il missaggio dell'album hanno richiesto quasi sei mesi di tempo; nel disco \u00e8 apparso inoltre Randy Blythe dei Lamb of God in qualit\u00e0 di ospite nel brano \"Adoration for None\". Il 17 marzo 2009 venne annunciato il primo tour di headliner della band nel Nord America, mentre tra il 14 settembre e il 18 ottobre hanno aperto i concerti dei Metallica esibendosi insieme ai Lamb of God.\nLa band \u00e8 poi entrata in studio a Los Angeles nel novembre del 2010, per iniziare a registrare un EP non-profit di quattro tracce, i cui proventi sarebbero andati all'organizzazione ambientalista Sea Shepherd. Come dichiarato da Joe Duplantier, l'EP avrebbe previsto ospiti prestigiosi facenti parte della scena metal internazionale, come Randy Blythe, Anders Frid\u00e9n, Jonas Renkse, e Max Cavalera. Come anticipazione dell'EP i Gojira pubblicarono il brano \"Of Blood and Salt\" (registrato con Devin Townsend alla voce e Fredrik Thordendal dei Meshuggah alla chitarra solista) nel maggio del 2011. Tuttavia il resto dell'EP deve ancora vedere la luce, in quanto l'hard disk che conteneva le registrazioni si \u00e8 rotto in seguito ad un incidente.\n\"L'Enfant Sauvage\" (2012-2015).\nNel 2012 i Gojira hanno annunciato di aver stipulato un contratto discografico con la Roadrunner Records, annunciando in seguito il quinto album in studio \"L'Enfant Sauvage\" per 26 giugno 2012. Joe Duplantier spieg\u00f2 che dare un titolo in inglese all'album non avrebbe reso giustizia al termine francese: \u00ab\"Sauvage\" \u00e8 qualcosa di non educato o qualcosa di completamente libero in natura. Un fiore selvaggio che va ovunque esso desideri e diventa qualcosa di meraviglioso. L'idea all'interno di \"L'Enfant Sauvage\" \u00e8 quella di un uomo che cresce in mezzo alla natura, allevato dai lupi, senza essere influenzato dai suoi simili, dalle istituzioni o dalla societ\u00e0 in generale\u00bb. Per la promozione del disco \u00e8 stato pubblicato come singolo l'omonimo \"L'Enfant Sauvage\" il 27 aprile 2012, mentre il relativo videoclip \u00e8 stato diffuso a partire dal 23 maggio.\nL'11 marzo 2014 i Gojira pubblicarono l'album dal vivo \"Les Enfants Sauvages\", filmato alla Brixton Academy di Londra nel marzo 2013. Nel novembre dello stesso anno il gruppo incominci\u00f2 a costruire uno studio di registrazione a Queens, vicino a New York.\n\"Magma\" (2015-2017).\nIn un'intervista con AMH TV del febbraio 2015, Mario Duplantier afferm\u00f2 che il gruppo stava lavorando ad un nuovo album: Nell'aprile del 2015 la band termin\u00f2 la costruzione dello studio di registrazione, da loro intitolato Silver Cord Studio. Dopo dieci giorni di registrazioni, i fratelli Duplantier appresero della malattia che aveva colpito la madre, dunque posero una pausa alle sessioni di registrazione per il sesto album. La madre dei due mor\u00ec poco tempo dopo, influenzando profondamente i brani e il processo di registrazione.\nIl 4 gennaio 2016 i Gojira, attraverso un video reso disponibile su YouTube, hanno annunciato che l'album sarebbe stato pubblicato in primavera; nello stesso mese la rivista statunitense \"Rolling Stone\" pose l'album della band tra i 25 pi\u00f9 attesi del 2016. Il 13 aprile il quartetto ha diffuso un'anteprima di 30 secondi in cui sono stati rivelati il titolo dell'album, \"Magma\", e la data di uscita, fissata al 17 giugno. A ci\u00f2 hanno fatto seguito i videoclip dei brani \"Stranded\" (22 aprile) e \"Silvera\" (20 maggio) in qualit\u00e0 di anticipazione al disco. Un terzo video, quello di \"Low Lands\" (brano dedicato alla madre dei fratelli Duplantier), \u00e8 stato pubblicato l'8 luglio 2016 e girato attorno alla casa dove hanno vissuto i fratelli Duplantier, nei pressi di Ondres.\n\"Magma\" ha ottenuto un giudizio generalmente favorevole da parte della critica specializzata, con un punteggio di 79 su 100 su Metacritic, e ha rappresentato un cambiamento di stile per i Gojira, con un uso maggiore del cantato pulito per Joe Duplantier. Riguardo alla direzione generale del disco, Mario Duplantier ha spiegato che \u00abQuesta volta abbiamo semplicemente sentito di voler arrivare maggiormente dritti al punto. Volevamo cambiare la dinamica\u00bb. Grazie all'album, i Gojira hanno ottenuto due candidature ai Grammy Awards 2017: miglior album rock con \"Magma\" e miglior interpretazione metal con il brano \"Silvera\". La band ha in seguito intrapreso una tourn\u00e9e statunitense in supporto all'album, venendo accompagnati dai britannici Tesseract tra luglio e ottobre 2016. Il tour \u00e8 poi proseguito in Europa, aprendo le date degli Alter Bridge.\nNell'estate 2017 il gruppo ha aperto le date statunitensi del \"WorldWired Tour\" dei Metallica, insieme agli Avenged Sevenfold e ai Volbeat.\n\"Fortitude\" (2020-presente).\nIl 5 agosto 2020 \u00e8 uscito pubblicato il singolo inedito \"Another World\", accompagnato da un video animato ufficiale diretto da Maxime Tiberhgien e Sylvain Favre.\nIl 17 febbraio 2021 i Gojira hanno annunciato il settimo album \"Fortitude\", pubblicato il 30 aprile, e contemporaneamente hanno pubblicato il singolo \"Born for One Thing\", promosso dal relativo video. Il 26 marzo \u00e8 stata la volta del singolo \"Amazonia\", il cui video mostra immagini relative alla deforestazione della foresta Amazzonica e agli incendi avvenuti nel 2019; quest'ultimo brano \u00e8 inoltre servito al gruppo per promuovere l'iniziativa benefica avviata per raccogliere fondi atti a salvare dal disboscamento la foresta amazzonica, con la partecipazione diretta dei membri di vari artisti come Metallica, Slayer e Sepultura.\nStile musicale e tematiche.\nLo stile dei Gojira non \u00e8 classificabile con semplicit\u00e0, in quanto uniscono diversi stili nella loro musica, che spaziano principalmente tra technical death metal, thrash metal, groove metal, progressive metal, math metal e post-metal. I Gojira sono stati influenzati da artisti heavy metal come Slayer, Sepultura, Death, Morbid Angel, Meshuggah, Tool, Metallica, Pantera, e Neurosis.\nI Gojira suonano un heavy metal tecnico e ritmico, con una batteria che utilizza i blast beat, inusuali cambi di tempo, e riff \"start-and-stop\". I Gojira incorporano elementi atmosferici e brani strumentali nella loro musica. Le loro canzoni hanno strutture progressive e originali, e raramente utilizzano la classica struttura strofa-ritornello-strofa. Lo stile vocale varia dallo scream (spesso utilizzato nel metal estremo) al growl predominante nel death metal, aggiunti al cantato pulito. Alcune volte il growl ed il cantato pulito sono mescolati, ottenendo un effetto aggressivo ma melodico.\nI testi dei Gojira affrontano temi come la vita, la morte, la rinascita, lo spiritualismo e la natura. In particolare, il loro concept album del 2005 \"From Mars to Sirius\" tratta di problemi ambientali come il riscaldamento globale e l'inquinamento, oltre che di vita, morte e rinascita.\nI membri della band sono cresciuti vicino Bayonne, una citt\u00e0 nella costa sud-ovest della Francia (Pirenei Atlantici). I suggestivi dintorni campagnoli e l'aspra costa hanno ispirato l'interesse dei Gojira nella natura e nella conservazione del pianeta. I Gojira utilizzano i loro testi per diffondere il loro credo spirituale e le loro preoccupazioni riguardo all'ambiente. Essi cooperano con la societ\u00e0 Sea Shepherd per proteggere gli animali acquatici, in particolare delfini, balene e squali. Ai membri della Sea Shepherd \u00e8 permesso installare uno stand di merchandise ai concerti dei Gojira. La band ha inoltre lavorato su un EP di quattro tracce dedicato all'organizzazione, andato tuttavia perduto."}
{"id": "540076", "revid": "114573308", "url": "https://it.wikipedia.org/wiki?curid=540076", "title": "Costituzione apostolica", "text": "La Costituzione apostolica, in latino \"constitutio apostolica\", \u00e8 un atto promulgato direttamente dal papa come capo della Chiesa cattolica. In base al suo contenuto, ma soprattutto alla forma di emanazione, pu\u00f2 rientrare, nel casi pi\u00f9 comuni, nel magistero ordinario o, pi\u00f9 raramente, nel magistero straordinario. \nSi tratta di documenti papali particolarmente importanti e solenni, riguardanti un insegnamento definitivo o disposizioni di una certa rilevanza; la costituzione prende il nome della prima o dalle prime parole che la compongono. La maggior parte delle costituzioni apostoliche riguardano l'elezione di nuove diocesi o provincie ecclesiastiche ed altre regole interne della Chiesa. \nLa parola \"costituzione\" viene dal latino \"constitutio\", parola usata per le principali leggi promulgate dall'Imperatore romano, e viene mantenuta nei documenti della Chiesa cattolica a causa dell'ascendenza del diritto romano nel diritto canonico. Il termine \"costituzione\" indica che si tratta di un atto ecclesiastico relativo al diritto civile; il termine \"apostolica\" significa che l'atto \u00e8 una diretta emanazione della Sede apostolica.\nA causa della gravit\u00e0 sono generalmente emesse come bolle pontificie.\nL'intestazione delle costituzioni apostoliche \u00e8 \"N. [nome del Pontefice] Episcopus / Servus Servorum Dei /Ad perpetuam rei memoriam\".\nTipi di costituzioni.\nIl termine \"Costituzione apostolica\" si riferisce alla generalit\u00e0 della categoria di atti. \nIn ragione del suo contenuto specifico la costituzione stessa pu\u00f2 essere definita come: "}
{"id": "540077", "revid": "1060", "url": "https://it.wikipedia.org/wiki?curid=540077", "title": "Costituzione Apostolica", "text": ""}
{"id": "540079", "revid": "1701577", "url": "https://it.wikipedia.org/wiki?curid=540079", "title": "Patch", "text": "Patch (in inglese \"pezza\", \"toppa\"), in informatica, indica una porzione di software progettata per aggiornare o migliorare un programma. Ci\u00f2 include la risoluzione di vulnerabilit\u00e0 di sicurezza e altri bug generici: tali patch vengono anche chiamate fix o \"bugfix\"\nIl termine \u00e8 solitamente associato a un piccolo aggiornamento. Per questo, update pi\u00f9 consistenti, possono prendere nomi differenti. Ad esempio da Microsoft Windows NT tali corposi aggiornamenti prendono il nome di \"service pack\", altre volte possono essere chiamati \"software updates\".\nStoria.\nStoricamente le patch venivano distribuite per i nastri o le schede perforate, le quali dovevano essere tagliate in corrispondenza del punto da modificare e a quel punto veniva inserita la \"pezza\" (patch in inglese). Successivamente le patch venivano distribuite su floppy disk, poi su CD-ROM e infine scaricando il contenuto dell'aggiornamento via Internet.\nEsistono programmi che si fanno carico della gestione dei vari update, per aiutare l'utente a mantenere aggiornato l'applicativo automatizzandone il processo.\nAlcuni programmi possono aggiornare se stessi tramite internet. Spesso i security update vengono applicati con questo sistema.\nDescrizione.\nLe patch per il software proprietario solitamente sono file eseguibili e non codice sorgente. La loro esecuzione apporta le modifiche o sostituisce gli stessi file binari. Mediante esse vengono anche migliorate l'usabilit\u00e0 e le prestazioni dell'applicazione.\nUna nuova patch pu\u00f2 per\u00f2 introdurre problematiche che necessitano una regressione della versione software dell'applicativo (\"software regression\").\nIl rilascio di patch per un certo sistema in un dato momento solitamente avviene a seguito di una pianificazione denominata \"patch management\". Il rilascio di una patch percorre varie fasi ed \u00e8 attentamente valutato il rischio potenziale che una patch pu\u00f2 introdurre in un sistema, che non sempre \u00e8 inferiore al mantenerlo immutato.\nLe patch possono anche essere rilasciate sotto forma di codice sorgente, solitamente consistono in file di testo contenenti le differenze, \"diffs\", le quali poi vengono elaborate dai gestori di versione (CVS), che generano in automatico la patch. In questo caso l'utente \u00e8 tenuto a compilare i nuovi sorgenti. Tale soluzione viene solitamente adottata nel caso di software open source, ne \u00e8 un ottimo esempio il kernel linux.\nTipologie.\nPatch di sicurezza.\nUna patch di sicurezza \u00e8 un aggiornamento finalizzato alla correzione di vulnerabilit\u00e0. Le patch di sicurezza sono il sistema primario di correzione delle vulnerabilit\u00e0 software.\nPer i sistemi operativi vi sono team specializzati nello sviluppo e nella pubblicazione di patch di sicurezza, i quali periodicamente le pubblicano. Nel caso di Microsoft Windows gli aggiornamenti di sicurezza vengono rilasciati una volta al mese.\nPatch non ufficiali.\nUna \"patch non ufficiale\" viene rilasciata da terze parti senza scopi commerciali su software commerciale. Lo scopo \u00e8 simile a quello di una patch ufficiale. Alcuni esempi sono gli aggiornamenti di sicurezza rilasciati da terze parti quando la patch ufficiale si attarda ad essere rilasciata, o le patch a videogiochi non pi\u00f9 supportati (abandonware), create dalla comunit\u00e0 per migliorarne la compatibilit\u00e0 coi nuovi sistemi e driver.\nSecondariamente per \"patch non ufficiale\" si possono intendere particolari tipi di crack il cui scopo \u00e8 rimuovere, a livello del codice assemblato, le protezioni di un programma in modo da permetterne (illegalmente) l'uso senza le necessarie licenze.\nHot patching.\nL\"'hot patching\" si riferisce all'applicazione di patch a run time, senza dover fermare il sistema o il programma per riavviarlo. Questo genere di patch viene applicata a sistemi che non possono essere interrotti a causa dei conseguenti problemi legati all'interruzione di un servizio.\nApplicazione.\nLe dimensioni di una patch possono generalmente variare da alcuni kilobyte a qualche gigabyte (soprattutto nel caso dei videogiochi, in cui gli aggiornamenti possono contenere anche contenuti multimediali come audio, video, immagini e modelli 3D).\nLe patch di solito hanno dimensioni ridotte rispetto all'intero programma e quindi impiegano molto meno tempo per essere installate.\nNel caso dei sistemi operativi o dei server le patch possono risolvere importanti buchi di sicurezza o risolvere problemi critici che coinvolgono i driver.\nPer facilitare tali operazioni, spesso delicate e complesse, vengono implementati applicativi per l'installazione automatica o semi-automatica delle patch. L'automatizzazione assoluta dell'installazione di aggiornamenti pu\u00f2 essere disattivata e spesso non viene utilizzata per paura che le compagnie di sviluppo ottengano pieno controllo sul software installato nella propria macchina.\nL'installazione completamente automatica di aggiornamenti per\u00f2 viene molto spesso utilizzata su sistemi Microsoft Windows, anche se utenti cauti, in particolare amministratori di sistema, tendono a disattivare tale funzionalit\u00e0.\nApplicare patch al firmware pu\u00f2 risultare molto complicato, poich\u00e9 implica l'installazione parziale o totale di una nuova immagine, invece di applicare solo le differenze dalla versione precedente. La patch consiste solitamente in una immagine firmware binaria con un programma che sostituisce quella attualmente presente sull'hardware. Per esempio l'aggiornamento del firmware UEFI di una motherboard \u00e8 un'operazione molto delicata, poich\u00e9 un'interruzione del processo (assenza alimentazione o spegnimento volontario) potrebbe rendere inutilizzabile la scheda. Per evitare ci\u00f2 spesso si mettono dei \"checkpoint\" per prevenire seri danni, ad esempio punti di backup dai quali si pu\u00f2 ripristinare lo stato della scheda.\nNella descrizione di un aggiornamento correttivo (patch o fix changelog) compare spesso l'espressione \"addresses an issue\" o \"updates an issue\" traducibile in \"risolve un problema\" (lett. \"affronta una questione\" o \"aggiorna una questione\").\nVideogiochi.\nNei videogiochi le patch possono essere pubblicate per migliorare o risolvere bug, ma anche per modificare contenuti multimediali o regole e algoritmi del gioco. Spesso questi ultimi vengono applicati per ribilanciare abilit\u00e0 o sistemare exploits che possono avvantaggiare o svantaggiare i giocatori.\nMicrosoft Update Catalog.\nMicrosoft mette a disposizione uno strumento alternativo a Windows Update: Catalogo di Microsoft Update. Su questo catalogo, in forma di portale web, si possono cercare e scaricare, con varie chiavi di ricerca, tutti gli aggiornamenti, patch, service pack, convenience pack, anniversary update, ecc. pubblicati. Una comodit\u00e0 \u00e8 data dal fatto che i singoli eseguibili possono essere archiviati come file qualsiasi.\nQuando si accede all'indirizzo internet il catalogo si configura in automatico per il sistema operativo in uso."}
{"id": "540081", "revid": "1543377", "url": "https://it.wikipedia.org/wiki?curid=540081", "title": "The Adicts", "text": "The Adicts sono un gruppo punk rock formatosi a Ipswich, Suffolk nel 1975.\nAd oggi hanno pubblicato 9 album di studio oltre a svariati live e raccolte, e sono tuttora in attivit\u00e0 anche dal punto di vista discografico, avendo pubblicato il proprio ultimo lavoro \"And It Was So!\" il 17 novembre 2017.\nStoria.\nGli inizi e il primo EP (1975 - 1979).\nIl gruppo inizi\u00f2 nel 1975 sotto il nome di Afterbirth, ma nello stesso anno decise di cambiarlo in The Pinz. Poco dopo i componenti, venuti a sapere dell'esistenza di un altro gruppo col medesimo nome, decisero di adottare l'etichetta The Addicts. Tuttavia ancora una volta quella sigla era gi\u00e0 utilizzata da un'altra band, e il cos\u00ec quartetto trov\u00f2 finalmente il nome con cui sarebbe passato alla storia, The Adicts.\nGli Adicts passarono i primi due anni di attivit\u00e0 principalmente suonando a concerti locali, con l'intento di acquistarsi un seguito fra i giovani.\nLa svolta arriv\u00f2 il 18 agosto 1979 quando, in occasione di un concerto al Breakneck di Londra, l'etichetta Dining Out Records offr\u00ec loro un contratto. L'accordo si concretizz\u00f2 in un EP di quattro tracce dal titolo \"Lunch with The Adicts\", pubblicato nel settembre dello stesso anno. Il disco ottenne un discreto successo considerando la distribuzione indipendente, vendendo 10.000 copie e piazzandosi alla posizione numero 2 della Official Independent Chart. Il buon riscontro di vendite port\u00f2 alla registrazione di una session con il famoso DJ inglese John Peel, durante la quale il gruppo suon\u00f2 le tracce \"Get Addicted\", \"Distortion\", \"Sensitive\" e \"Numbers\".\nAl tempo il gruppo non aveva ancora adottato il look che lo avrebbe reso famoso, ma vestiva abiti tipici della moda punk. Il travestimento da drughi fu utilizzato per la prima volta, secondo il cantante Keith Warren, intorno al 1981, pi\u00f9 o meno nel periodo di pubblicazione del primo album del quartetto, \"Songs of Praise\".\nDa Songs of Praise a Fifth Overture (1981 - 1987).\nIl primo full-length della band, \"Songs of Praise\", vide la luce nel 1981, come prima pubblicazione dell'etichetta di propriet\u00e0 del gruppo, la Dwed Records. In quel periodo il gruppo decise di adottare un \"look\" che li distinguesse dagli altri gruppi punk, adottando il \"look\" dei quattro drughi di \"Arancia meccanica\", composto da bombetta, abiti bianchi, bretelle bianche e anfibi neri. L'album presenta uno stile musicale particolare rispetto alla scena punk del tempo, dominata dall'hardcore punk: gli Adicts infatti svilupparono un sound melodico e aperto alle influenze pop.\nSi tratta dell'album \"classico\" del gruppo, che ottenne un discreto successo e contenente alcune delle tracce pi\u00f9 importanti del quartetto, tra cui \"Viva La Revolution\".\nDice il cantante Keith Warren a proposito dell'album di debutto:\nDa \"Songs of Praise\" venne tratto il singolo \"Viva La Revolution\", che comprendeva anche \"Numbers\" e l'inedito \"(My Baby Got Run Over By A) Steamroller\". Il singolo rimase per pi\u00f9 di tre mesi nelle classifiche indipendenti inglesi, contribuendo ad accrescere la popolarit\u00e0 degli Adicts.\nL'anno successivo venne pubblicato su Razor Records il secondo album di studio del quartetto, \"Sound of Music\", lanciato un paio di settimane prima dal singolo \"Chinese Takeaway\", che divenne presto un classico della band. Il 7\", composto, oltre che dall'omonima traccia, anche da \"Too Young\" e da una cover di \"You'll Never Walk Alone\", rimase per quattro mesi nella Official Independent Chart, arrivando alla posizione numero 7. Anche l'album ottenne ottimi risultati, ottenendo addirittura la seconda posizione nella classifica indipendente inglese, preceduto solo da \"Warrior Rock\" di Toyah. Inoltre il disco sfior\u00f2 l'entrata nella Top 100 britannica, appena prima di Natale.\nDal punto di vista stilistico, \"Sound of Music\" procede sulla stessa linea del suo predecessore, ma con maggiori influenze pop e abilit\u00e0 compositiva. Si tratta della pubblicazione di maggior successo del quartetto, tanto da essere pi\u00f9 volte ripubblicata da Taang! Records e Cleopatra Records con l'aggiunta di alcune bonus track, tra cui le reinterpretazioni di \"You'll Never Walk Alone\" e \"I Wanna Be Sedated\".\nPochi mesi pi\u00f9 tardi, nel maggio 1983, venne pubblicato il singolo \"Bad Boy\", che ottenne un successo ancora maggiore dei precedenti e procur\u00f2 alla band un accordo con la \"major\" Sire Records. Il contratto port\u00f2 all'apparizione nel programma televisivo per bambini \"Cheggers Plays Pop\", durante la quale il quartetto si present\u00f2 con un'etichetta meno trasgressiva, ossia The Fun Adicts.\nQualche mese pi\u00f9 tardi venne messo in vendita un altro singolo, ossia \"Tokyo\", con il nome ADX e con la produzione di Dave Fenton dei The Vapors. \"Tokyo\" era affiancata nella pubblicazione dalle tracce \"ADX Medley\" e \"The Odd Couple\". Si trattava, per ammissione degli stessi componenti, di un periodo non particolarmente favorevole per il gruppo, limitato dall'accordo \"major\" da poco firmato e costretto ad addolcire la formula. A detta del chitarrista Pete Dee la Sire avrebbe addirittura fatto pressioni perch\u00e9 il cantante Monkey venisse cacciato dal gruppo, perch\u00e9 secondo i dirigenti dell'etichetta non sapeva cantare.\nNonostante il momento negativo, il quartetto registr\u00f2 e pubblic\u00f2 uno dei migliori album della propria carriera, \"Smart Alex\", che fu pubblicato nel 1985 da Razor Records. Il disco vendette bene e raggiunse rapidamente la posizione numero 7 della classifica indipendente inglese, restando in classifica per oltre un mese.\nTra le tracce pi\u00f9 apprezzate dalla critica si distinsero \"Bad Boy\", \"California\", \"Tokyo\", \"Smart Alex\" e \"Runaway\".\nTuttavia subito dopo la pubblicazione di \"Smart Alex\" inizi\u00f2 un periodo molto difficile per la band, che sarebbe durato fino al 1993, quando fu pubblicato \"Twenty-Seven\". Il gruppo infatti, dopo aver rotto con la Razor Records, decise di inserire in formazione un tastierista, James Harding, pubblicando su Dwed Records il 12\" \"Bar Boom Bop\". Pochi mesi pi\u00f9 tardi, durante il 1986, il gruppo si trasfer\u00ec in Germania per registrare il seguito di \"Smart Alex\". \"Fifth Overture\", il quarto album studio della band, fu pubblicato inizialmente solo in Germania da Gama Records, e un anno pi\u00f9 tardi in Inghilterra da Fallout Records.\nIl disco non fu accolto bene dal pubblico, in parte a causa della scarsa promozione, in parte per quella che lo stesso sito ufficiale del gruppo definisce \"eccessiva pomposit\u00e0 new wave\". Effettivamente le tracce erano dominate dalle tastiere, e le chitarre erano relegate in secondo piano nella quasi totalit\u00e0 della canzoni, eccettuate \"Two Timing Me\", \"She's a Rocker\" e \"Dangers\".\nA proposito di \"Fifth Overture\" il cantante Keith Warren ha dichiarato:\nScioglimento e reunion (1988 - oggi).\nNonostante l'aria di crisi, il gruppo prosegu\u00ec l'intensa attivit\u00e0 live, che port\u00f2 anche alla pubblicazione nel 1988 di \"Rockers into Orbit\", registrato in Germania. L'attivit\u00e0 concertistica non si ferm\u00f2 dopo \"Rockers into Orbit\", ma prosegu\u00ec ancora per alcuni mesi, fino al temporaneo scioglimento della band, avvenuto intorno al 1990.\nUn paio di anni pi\u00f9 tardi, nel 1992, gli Adicts ritornarono con un nuovo album di studio, cinque anni dopo \"Fifth Overture\": \"Twenty-Seven\" fu pubblicato nello stesso anno negli USA su Cleopatra Records, che da quel momento avrebbe ripubblicato tutti gli album precedenti del gruppo. L'album venne considerato un ritorno alle classiche sonorit\u00e0 del quartetto, e venne edito anche in Europa un anno pi\u00f9 tardi da Anagram Records. All Music Guide definisce il sound dell'album un'unione di oi!, melodia punk, Peter and the Test Tube Babies e Vicious Rumours.\nDa quel momento gli Adicts pubblicarono varie raccolte, tra cui \"Totally Adicted\" e \"Best of The Adicts\", ma non tornarono in studio prima del 2002, anno in cui si recarono allo Earles Studio di Ventura per registrare il sesto album \"Rise and Shine\", pubblicato sia da Dee Dee Records sia da Captain Oi!, con cui il gruppo firm\u00f2 un contratto per la ristampa di vari dischi precedenti. Il disco ha ricevuto ottime critiche, e presenta uno stile molto eclettico, grazie all'uso di tastiere, pianoforte e chitarre acustiche. Il critico Steven Schnee ha scritto a questo proposito:\nMusicalmente l'album prosegue sulla linea ripresa da \"Twenty-Seven\", mantenendo un sound simile a quello degli inizi. Dice il batterista \"Kid Dee\" Davison a proposito dell'attuale stile musicale degli Adicts:\nDa \"Rollercoaster\" in poi la formazione \u00e8 stata allargata a sei componenti, con l'entrata del secondo chitarrista John \"Scruff\" Ellis e del violinista Dan \"The Fiddle Man\" Gratziani.\nDa allora il gruppo ha pubblicato altri due album di studio, \"Rollercoaster\" nel 2005 e \"Life Goes On\" il 28 luglio 2009. Nel 2009 inoltre il gruppo ha partecipato per la prima volta al Warped Tour e ha suonato anche in Italia, a Bologna il 20 maggio per un'unica data\nIl gruppo torna in Italia il 24 luglio 2014 per la sua prima volta a Napoli alla \"Festa di Riscossa Popolare\".\nStile musicale.\nGli Adicts hanno sviluppato uno stile personale e particolare, allo stesso tempo melodico, come testimonia \"Sound of Music\", e spigoloso. Inoltre hanno spesso utilizzato strumenti non convenzionali per una punk band: le tastiere in \"Fifth Overture\" ma anche molti altri, tra cui il pianoforte.\nInoltre sono a volte citati per aver introdotto, molti anni prima l'avvento del folk punk, strumenti come i violini e i bonghi, oggi largamente utilizzati da gruppi come Dropkick Murphys, Gogol Bordello e Flogging Molly.\nUn altro elemento che distingue il quartetto da molti altri gruppi del punk rock delle origini \u00e8 l'indifferenza per la politica; se si eccettuano alcune tracce, infatti, il gruppo tratta principalmente di storie d'amore e divertimento.\nCome ha dichiarato il batterista Kid Davison:"}
{"id": "540085", "revid": "767487", "url": "https://it.wikipedia.org/wiki?curid=540085", "title": "Orgoglio e pregiudizio (film 2005)", "text": "Orgoglio e pregiudizio (\"Pride &amp; Prejudice\") \u00e8 un film del 2005 diretto da Joe Wright, tratto dall'omonimo romanzo di Jane Austen.\nTrama.\nNell'Inghilterra rurale di fine Settecento, il signor Bennet vive nella sua casa in campagna con la petulante, pettegola, imbarazzante moglie e le loro cinque figlie: la dolce Jane, l'intelligente e sveglia Elizabeth, la studiosissima Mary, l'immatura Kitty e la selvaggia Lydia. La loro vita scorre tranquilla e serena, ma la madre delle ragazze \u00e8 ossessionata dal desiderio di trovar loro un marito ricco con cui sistemarle a dovere. Quando, nella tenuta vicina a casa Bennet, arriva il giovane e ricco Charles Bingley, la vita delle ragazze subisce un totale cambiamento.\nAccompagnato dalla sorella Caroline ( il film non \u00e8 molto fedele al libro che prevedeva la signora Hurst e il marito) e dall'affascinante, ma tenebroso e austero, signor Darcy, Bingley si innamora perdutamente della primogenita dei Bennet, Jane, venendo oltretutto ricambiato. Sarebbe un colpo di fulmine anche tra Darcy ed Elizabeth, se non fosse per una frase su di lei che l'uomo pronuncia in confidenza a Bingley ( \" E' graziosa, ma non abbastanza bella da tentare me\" )e che Elizabeth sente, frase che alimenta nel cuore della ragazza un'antipatia e un risentimento che la porta ad allontanarsi da Darcy ancor prima di avvicinarvisi. La mattina dopo il ballo, Jane viene invitata a colazione da Caroline: dirigendosi alla tenuta a cavallo, viene colta da un temporale, quindi si ammala e resta l\u00ec fino a che la febbre non passa. Elizabeth si reca a trovarla mentre \u00e8 convalescente; qui incontra il signor Darcy e viene ripetutamente messa in imbarazzo dall'odiosa e antipatica Caroline, visibilmente interessata al gentiluomo, ed Elizabeth ha modo, tramite una conversazione veloce con questi, di capire quanto lui sia una persona seria e ombrosa, e molto orgogliosa.\nNonostante la sottile reciproca antipatia, Darcy mostra interesse nei confronti di Elizabeth per la prima volta accompagnandole la mano sul calesse di ritorno a casa, Elizabeth ne rimane sbigottita. Nel frattempo, in citt\u00e0 arriva il reggimento dal nord con gli ufficiali, giovani uomini in et\u00e0 da matrimonio su cui cercano di buttarsi tutte le fanciulle del posto, cos\u00ec come Kitty e Lydia. Ulteriore sconvolgimento in casa Bennet \u00e8 portato dal signor Collins, cugino delle giovani e futuro erede della casa dopo la morte del loro padre. Il signor Collins \u00e8 interessato a prendere in moglie Jane, ma dopo aver saputo dell'imminente fidanzamento della giovane con il signor Bingley, rivolge tutte le sue attenzioni verso Elizabeth.\nUn giorno, le sorelle Bennet scendono in citt\u00e0 per comperare dei nastri da indossare al ballo che verr\u00e0 dato da Bingley a Netherfield; qui Elizabeth si imbatte nel signor Wickham, un luogotenente che le dimostra interesse, apparentemente ricambiato. Al ritorno dalla passeggiata in citt\u00e0, in compagnia del signor Wickham, le ragazze incontrano Bingley e Darcy. Quest'ultimo e il luogotenente si guardano duramente, rivelando con i loro sguardi la dura storia di un passato di incomprensioni e screzi. Alla vista del signor Darcy che va via, Elizabeth si fa spiegare le motivazioni di tale gesto da Wickham, il quale rivela che i due sono cresciuti insieme e che alla morte di suo padre, il padre di Darcy lo abbia cresciuto come se fosse suo figlio. Rivela anche che, per questioni di gelosia e interesse, il signor Darcy, alla morte del padre, abbia allontanato Wickham dalla tenuta e gli abbia sottratto ogni bene lasciatogli dal padre adottivo, provocando quindi la rottura di ogni rapporto tra i due. Elizabeth, indignata da queste rivelazioni, decide di allontanarsi in modo definitivo da Darcy.\nAl ballo di Netherfield, Wickham non si presenta, William Collins riesce a ballare per un po' con la protagonista \u2014 rivelandole durante il ballo il proprio interesse \u2014 e pi\u00f9 tardi Darcy chiede ad Elizabeth l'onore di danzare con lui. Durante la danza, tra i due avviene uno scambio di battute in cui Elizabeth rivela a Darcy di non essere capace di decifrare il suo carattere e di essere confusa su di lui. La mattina dopo il ballo, il signor Collins fa ad Elizabeth la proposta di matrimonio ufficiale. La madre vorrebbe che la giovane accettasse, in modo tale da mantenere il possesso della casa, il padre, invece, trova l'uomo grottesco e non \u00e8 favorevole all'unione. Sentendosi sostenuta dal padre nella decisione, Elizabeth rifiuta la proposta dell'uomo che non ama.\nDopo aver notato il serio interesse del fratello nei confronti di Jane, di rango inferiore a lui, e preoccupata dal trasporto di Darcy verso Elizabeth, Caroline decide di tagliare la testa al toro e di portare via Charles e il suo amico dal paese, tornando definitivamente a Londra. Jane, distrutta da questa decisione, si convince che Bingley non l'abbia mai amata veramente e decide di scordarlo per sempre. Su consiglio della sorella va a stare anche lei a Londra per qualche tempo con i suoi zii, per cercare di incontrarlo e parlargli. Intanto il signor Collins, rifiutato da Elizabeth, si fidanza e si sposa con la migliore amica della ragazza, Charlotte, felice di uscire dall'etichetta di \"zitella\" causata dal fatto di essere ancora nubile a 27 anni.\nAlcuni mesi dopo, i due coniugi invitano Elizabeth a stare da loro per qualche giorno, lontano dal paese di origine della giovane. Mentre Elizabeth si trova l\u00ec, si reca con i due sposi a fare visita a Lady Catherine de Bourgh, protettrice dell'uomo e ricca possidente. Durante la visita Elizabeth incontra Darcy, che si rivela essere il nipote della dama, e il colonnello Fitzwilliam. Elizabeth scopre dal colonnello che \u00e8 stato anche Darcy ad insistere per allontanare Bingley e Jane; questa rivelazione colpisce Elizabeth, facendola scappare. Darcy la segue e le dichiara spassionatamente il proprio amore, dicendole di essere pronto ad ignorare ogni impedimento dettato dalla classe sociale pur di sposarla. Elizabeth rinfaccia all'uomo le sue cattive azioni verso il signor Wickham e aggiunge poi che non potr\u00e0 mai sposare l'uomo che ha rovinato la felicit\u00e0 della sorella. Nell'udire queste parole, il giovane guarda mortificato la ragazza, si congeda e la lascia sola.\nPrima di tornare a casa, mentre alloggia nella dimora di Charlotte, Elizabeth riceve una visita del signor Darcy, che le porta una lettera; in questa, l'uomo non rinnova i suoi sentimenti, ma spiega le ragioni dei suoi gesti e racconta la verit\u00e0 sulle vicende del signor Wickham: in realt\u00e0 il luogotenente, dopo la morte del padre del signor Darcy, decise di andare via da casa. Sperper\u00f2 la sua parte di eredit\u00e0 al gioco e illuse i sentimenti di Georgiana, la sorella di Darcy, persuadendola a fuggire con lui (cosa che comunque non accadde). Torn\u00f2 solo per chiedere altro denaro, che Darcy gli neg\u00f2. Ecco la vera motivazione della rottura tra i due.\nElizabeth, sconvolta dalle ultime rivelazioni, \u00e8 ancora pi\u00f9 confusa. Intanto, Lydia viene invitata dalla signora Forster ad andare a Brighton. Per questo motivo scoppia una lite tra lei e sua sorella maggiore Kitty, che invece non \u00e8 stata invitata: a Brighton Lydia avr\u00e0 la possibilit\u00e0 di passare molto tempo con gli ufficiali che si sono spostati l\u00ec mentre lei dovr\u00e0 restare a casa. Elizabeth cerca di dissuadere il padre dal mandarla, per evitare che faccia sciocchezze e che disonori s\u00e9 stessa e la famiglia, ma lui permette ugualmente alla figlia di andarci. Elizabeth accetta di fare un giro nel Derbyshire con gli zii, pur di distrarsi e non pensare a Darcy, anche se non vuole ammettere a s\u00e9 stessa che lo fa in continuazione. Durante questa gita gli zii si recano alla villa di Pemberley, la residenza del signor Darcy.\nDurante il giro di visita, Elizabeth resta incantata da un busto che ritrae il padrone di casa e prende sempre pi\u00f9 consapevolezza dei suoi sentimenti, continuando comunque a nasconderli. Gironzolando per casa e seguendo la musica di un pianoforte, si trova involontariamente a spiare Darcy e la sorella Georgiana in una stanza. Viene vista dall'uomo, che la rincorre e la ferma. I due parlano un po' e Darcy si dimostra sempre pi\u00f9 dolce nei confronti della ragazza. Tra i due resta comunque un forte imbarazzo a causa del diverbio del giorno della dichiarazione del giovane. Elizabeth e gli zii vengono invitati a pranzo da Darcy, occasione durante la quale Elizabeth ha l'occasione di conoscere Georgiana e di stringerci amicizia. Tra Darcy ed Elizabeth sboccia definitivamente l'amore.\nImprovvisamente arriva una lettera da Jane, in cui scrive che Lydia \u00e8 fuggita con il signor Wickham. Lo zio va a Londra ad aiutare il signor Bennet nelle ricerche. Appena prima del rientro del genitore in casa arriva una lettera, che legge con le figlie. In questa lo zio scrive di aver trovato Lydia e di aver convinto il signor Wickham a sposarla, in cambio di un pagamento di 100 sterline l'anno per colmare l'assenza di dote. Le ragazze immaginano che sicuramente il signor Wickham non si sar\u00e0 accontentato di cos\u00ec poco e che quindi lo zio avr\u00e0 versato molto denaro. Il matrimonio rimette in sesto la signora Bennet, che prima letto distrutta dagli spasmi e dai dolori causati dalla perdita della figlia.\nLydia e suo marito si recano a casa Bennet per il pranzo. Il signor Wickham viene trattato da tutti con molta freddezza. Elizabeth scopre accidentalmente da Lydia che non \u00e8 stato lo zio a trovarli e a pagare il matrimonio, bens\u00ec il signor Darcy.\nGiorni dopo la famiglia Bennet viene informata del ritorno del signor Bingley e del signor Darcy in paese; i giovani infatti si recano presto a fare visita alle ragazze e Bingley, non resistendo pi\u00f9, si dichiara a Jane e le chiede di sposarla.\nDopo la risposta affermativa della sorella, Elizabeth si ritira in solitudine in giardino, contenta per la sorella, ma triste per s\u00e9 stessa, che non pu\u00f2 essere felice come lei. Non sa che vicino alla casa c'\u00e8 proprio il signor Darcy che, aspettando Bingley, la sta aspettando e la pensa continuamente.\nQuella notte, nella casa ancora scossa per il fidanzamento, piomba Lady Catherine de Bourgh, che chiede ad Elizabeth se le voci che la danno per fidanzata ufficiale del signor Darcy siano vere. La donna \u00e8 preoccupata in quanto il signor Darcy e sua figlia sono stati promessi fin dalla nascita e un presunto fidanzamento del nipote con una \"giovane di nascita inferiore, la cui sorella \u00e8 fuggita e ha risolto con un matrimonio scandaloso rimediato grazie all'aiuto economico di uno zio\", potrebbe recarle non poco fastidio. Dopo essere stata insultata e dopo aver mancato di giurare di non sposare il signor Darcy, Elizabeth caccia di casa la donna e corre in camera sua.\nArriva l'alba; Elizabeth non riesce a prendere sonno e va a fare una passeggiata nella brughiera. Qui incontra il signor Darcy, anch'egli insonne. Il giovane si scusa per il comportamento della zia ed Elizabeth per il suo; inoltre lo ringrazia per ci\u00f2 che ha fatto per Lydia. Darcy dice alla ragazza che \u00e8 stato fatto tutto per lei. Se i sentimenti della ragazza (secondo Darcy di indifferenza) non sono cambiati il giovane si ripromette di tacere per sempre. Se invece i sentimenti sono cambiati, dice il ragazzo, non pu\u00f2 trattenere ci\u00f2 che sente: \"Mi avete stregato anima e corpo e vi amo, vi amo, vi amo. E d'ora in poi non voglio pi\u00f9 separarmi da voi\". I due innamorati si prendono le mani e si abbracciano. La mattina, Darcy si reca dal padre di Elizabeth per chiederne la mano. Il padre acconsente ma chiede ad Elizabeth se \u00e8 davvero sicura di ci\u00f2 che sta facendo. Nel vedere la figlia con le lacrime agli occhi per l'emozione, il padre si commuove e l'abbraccia.\nIl film si conclude con le prospettive di due romantici matrimoni e con una battuta scherzosa del padre: \"Se mai dovesse arrivare un giovane per Mary o per Kitty mandatelo subito qui. Perch\u00e9 sono in vena\".\nColonna sonora.\nLa colonna sonora del film \u00e8 opera di Dario Marianelli, compositore di origini pisane ma attualmente domiciliato a Londra. Con le musiche scritte per questo film il compositore \u00e8 stato candidato all'Oscar per la migliore colonna sonora originale. Il compositore si \u00e8 ispirato alle prime opere di Ludwig van Beethoven e per tramutare le note in musica si \u00e8 affidato alla English Chamber Orchestra e al talento del pianista francese Jean-Yves Thibaudet."}
{"id": "540086", "revid": "33689", "url": "https://it.wikipedia.org/wiki?curid=540086", "title": "Tasso di interesse composto", "text": ""}
{"id": "540087", "revid": "2124998", "url": "https://it.wikipedia.org/wiki?curid=540087", "title": "Brenda Blethyn", "text": "Biografia.\nDopo aver lavorato per molti anni come segretaria, decide di dedicarsi alla passione che sin da piccola l'aveva animata: la recitazione. Frequenta la \"Guildford School of Acting\", presso cui si forma come attrice. Dalla met\u00e0 degli anni settanta comincia a lavorare in alcune piccole produzioni teatrali e televisive. Nei primi anni ottanta ottiene i suoi primi successi in teatro: nel 1981 riceve il \"London Critics' Circle Theatre Award\" per la sua performance nella piece \"Steaming\" (1980).\nTrasferitasi negli Stati Uniti, debutta sullo schermo nel 1990, in \"Chi ha paura delle streghe?\", con Anjelica Huston. L'occasione della sua carriera giunge quando viene chiamata a interpretare \"Segreti e bugie\" (1996) di Mike Leigh, nel ruolo della triste e malandata Cynthia. La sua interpretazione le fa guadagnare il premio per la miglior interpretazione femminile al Festival di Cannes, nonch\u00e9 una candidatura all'Oscar.\nNel 1998 ottiene una nuova candidatura all'Oscar per la sua interpretazione della madre derelitta nella commedia musicale \"Little Voice - \u00c8 nata una stella\" (1998) di Mark Herman, al fianco di Michael Caine. Nel 2000 impersona l'eccentrica protagonista che per saldare i debiti si d\u00e0 al commercio di cannabis, nella commedia \"L'erba di Grace\" di Nigel Cole. Due anni dopo, in coppia con Alfred Molina, recita nella commedia umoristico-romantica \"Bara con vista\" (2002), di Nick Hurran.\nNel 2005 \u00e8 la svanita e arrivista signora Bennett in \"Orgoglio e pregiudizio\" di Joe Wright. Nel 2007 veste i panni di Maria Dimitrievna nella fiction televisiva \"Guerra e pace\", tratta dall'omonimo romanzo di Lev Tolstoj. La co-produzione di tale lavoro coinvolge Italia, Germania, Austria, Francia, Russia e Polonia, ed \u00e8 tra le pi\u00f9 costose degli anni 2000. Dal 2011 \u00e8 protagonista della serie televisiva \"Vera\" in onda sulla rete britannica ITV1 e basata sui romanzi della scrittrice inglese Ann Cleeves.\nDoppiatrici italiane.\nNelle versioni in italiano dei suoi lavori, Brenda Blethyn \u00e8 stata doppiata da:\nNei prodotti in cui partecipa in veste di doppiatrice, in italiano \u00e8 stata sostituita da:"}
{"id": "540090", "revid": "729019", "url": "https://it.wikipedia.org/wiki?curid=540090", "title": "Wilhelm Canaris", "text": "Biografia.\nNacque nel 1887 ad Aplerbeck, vicino a Dortmund, da una famiglia di lontane origini italiane, come emerse da una ricerca da lui effettuata nel 1938 dove veniva messa in luce la sua discendenza da una famiglia di nome \"Canarisi\", originaria di Torno e Sala Comacina sul Lago di Como, i cui discendenti si stabilirono in parte in Germania nel XVI secolo Nel 1905 si arruol\u00f2 come cadetto nella Marina Imperiale Tedesca e fra i suoi primi incarichi da ufficiale ebbe il compito di fare da interprete ai tedeschi che rimpatriavano dal porto di Veracruz, a causa della Rivoluzione messicana.\nAllo scoppio della Prima guerra mondiale prest\u00f2 servizio come tenente di vascello e ufficiale addetto alle informazioni a bordo dell'incrociatore \"Dresden\", prendendo parte alla Battaglia delle Falkland con la flotta dell'ammiraglio Maximilian von Spee. Dopo l'autoaffondamento del \"Dresden\" nella Battaglia di M\u00e1s a Tierra per evitarne la cattura da parte britannica, venne internato in un campo di prigionia in Cile, dal quale evase nell'agosto del 1915 e, dopo una lunga marcia attraverso le Ande, raggiunse l'Argentina, dove riusc\u00ec ad imbarcarsi per tornare in Germania. Decorato con la Croce di Ferro, fu assegnato al nascente servizio segreto della Marina. Lavor\u00f2 come agente in Spagna dall'aprile del 1916, sfuggendo ad un attentato e diventando uno degli uomini pi\u00f9 ricercati dall'MI6, il servizio segreto britannico. Nel 1918 torn\u00f2 in servizio attivo come comandante di U-Boot nel Mediterraneo, dove affond\u00f2 diciotto unit\u00e0 nemiche.\nAl termine della guerra Canaris continu\u00f2 la carriera militare aderendo inizialmente ai \"Freikorps\", spinto dai disordini sociali dilaganti durante i primi giorni della Repubblica di Weimar, e poco dopo nella \"Reichsmarine\". Nel 1919 fece parte della corte marziale che assolse i killer degli spartachisti Karl Liebknecht e Rosa Luxemburg. Venne promosso rapidamente ottenendo il comando della corazzata \"Schlesien\" nel 1922, dell'incrociatore scuola Berlin nel 1923 ed il grado di capitano di vascello nel 1931. In questo periodo prosegu\u00ec il suo lavoro per i servizi segreti, intensificando i suoi contatti con alti ufficiali, politici ed industriali, nel tentativo di stabilire un nuovo ordine nella politica tedesca. Parallelamente segu\u00ec ed appoggi\u00f2 lo sviluppo del partito nazionalsocialista, non diventandone mai un membro, e nel 1935 divent\u00f2 capo dell'\"Abwehr\" con la promozione al grado di ammiraglio.\nIl nazismo e la seconda guerra mondiale.\nSotto la sua direzione, l'\"Abwehr\" si organizz\u00f2 in modo pi\u00f9 efficace e aument\u00f2 la propria influenza a discapito delle agenzie rivali, come la famigerata SD, il servizio segreto delle SS comandato da Reinhard Heydrich. Il primo obiettivo di Canaris fu quello di cercare di migliorare i rapporti fra le due strutture ed in questo venne facilitato dal fatto che i due comandanti si conoscevano dal tempo in cui Heydrich era imbarcato sul \"Berlin\". I compiti furono suddivisi: l'Abwehr si sarebbe occupata dello spionaggio e del controspionaggio militare, mentre la Gestapo e la SD avrebbero agito in campo politico.\nNonostante il suo iniziale appoggio alla presa del potere da parte di Hitler, in cui vedeva il restauratore dei valori germanici, si rese ben presto conto della brutalit\u00e0 nazista e inizi\u00f2 segretamente a lavorare per rovesciare il regime, utilizzando fidatissimi collaboratori; l'organizzazione fu soprannominata \"Orchestra Nera\".. Nel 1938, dopo l'annessione dei Sudeti, avvis\u00f2 il generale Francisco Franco dei piani tedeschi per l'invasione di Gibilterra e gli chiese di impedire il passaggio di truppe attraverso la Spagna. Nello stesso anno, e successivamente nel 1939, fu coinvolto nello studio di due piani per l'assassinio di Hitler.\nDopo l'inizio della guerra fra Germania e Polonia, visit\u00f2 il fronte e fu testimone delle atrocit\u00e0 e dei crimini di guerra commessi dalle squadre della morte delle SS. Assistette all'incendio della sinagoga di B\u0119dzin e alla morte dei residenti ebrei della citt\u00e0. Ricevette anche numerosi rapporti da agenti dell'Abwehr su molti altri omicidi di massa in tutto il territorio polacco controllato dalla Wehrmacht. Sconvolto dallo sviluppo della situazione bellica e politica, riun\u00ec attorno a s\u00e9 ufficiali dell'esercito e funzionari governativi antinazisti allo scopo di eliminare Hitler e trattare una resa onorevole con gli Alleati.\nDi tale cospirazione faceva segretamente parte anche il Vaticano: Canaris era un amico di lunga data di papa Pio XII, il loro rapporto risaliva a quando l\u2019allora cardinale Eugenio Pacelli era nunzio apostolico in Germania, tra il 1917 e il 1929. Come ricorda lo studioso Robert Ventresca: \"chiaramente il papa non si occupava dei dettagli, faceva da tramite tra le forze complottiste\".\nNe nacque il fallito Attentato a Hitler del 20 luglio 1944, denominato \"Operazione Valchiria\", dal quale il dittatore usc\u00ec illeso. Alla feroce caccia ai cospiratori che segu\u00ec Canaris non sfugg\u00ec. Il pomeriggio del 23 luglio Walter Schellenberg, divenuto comandante dell'Abwehr dal febbraio 1944, si present\u00f2 a casa dell'ammiraglio, alla periferia di Berlino. Trasferito all'Accademia della Gestapo di F\u00fcrstenberg/Havel, vi rimase recluso fino al 7 febbraio 1945. Portato al campo di concentramento di Flossenb\u00fcrg, vicino al confine cecoslovacco, venne ammanettato, incatenato alle caviglie e rinchiuso nella cella numero 22. La sera dell'8 aprile, dopo l'ennesimo interrogatorio con torture, un esanime Canaris batteva sul muro, a beneficio del compagno di prigionia della cella numero 21, un ultimo messaggio: \"Naso rotto durante ultimo interrogatorio. La mia ora \u00e8 giunta. Non ero un traditore. Ho fatto il mio dovere di tedesco. Se sopravvivi, ricordami a mia moglie\". La mattina seguente, 9 aprile \n1945, l'ammiraglio Canaris fu portato nudo al patibolo e strangolato con una corda di pianoforte."}
{"id": "540091", "revid": "287204", "url": "https://it.wikipedia.org/wiki?curid=540091", "title": "DAF Daffodil 32", "text": "Nel 1965 venne presentata la nuova DAF Daffodil 32 in sostituzione della Daffodil 31; rispetto al modello precedente dell'autovettura di casa DAF, la parte anteriore e posteriore dell'auto erano state rialzate e la griglia era pi\u00f9 sobria: la mano del designer italiano Giovanni Michelotti era chiaramente visibile.\nAnche in questo caso veniva mantenuta la peculiarit\u00e0 principale della presenza del cambio automatico \"Variomatic\", accoppiato ad un motore boxer bicilindrico da 746 cm\u00b3 erogante 22 CV.\nLa velocit\u00e0 massima dichiarata dalla casa era di 105 km/h e l'impianto elettrico era curiosamente a 6 V.\nNel 1966 fu presentato l'allestimento spiaggina, sempre realizzato da Michelotti e denominato \"Beach Car\". Il corpo vettura era privo di porte e capote, con sedili e rivestimenti in vimini.\nIl modello \"32\" venne pensionato nel 1967 per lasciare spazio all'erede DAF 33."}
{"id": "540096", "revid": "38120", "url": "https://it.wikipedia.org/wiki?curid=540096", "title": "The End of Evangelion", "text": ""}
{"id": "540100", "revid": "36426", "url": "https://it.wikipedia.org/wiki?curid=540100", "title": "Vescovo di Ostia e Velletri", "text": ""}
{"id": "540101", "revid": "36426", "url": "https://it.wikipedia.org/wiki?curid=540101", "title": "Vescovo di Porto e Santa Rufina", "text": ""}
{"id": "540102", "revid": "36426", "url": "https://it.wikipedia.org/wiki?curid=540102", "title": "Vescovo di Frascati", "text": ""}
{"id": "540103", "revid": "36426", "url": "https://it.wikipedia.org/wiki?curid=540103", "title": "Vescovo di Sabina", "text": ""}
{"id": "540104", "revid": "36426", "url": "https://it.wikipedia.org/wiki?curid=540104", "title": "Arcivescovo di Napoli", "text": ""}
{"id": "540105", "revid": "36426", "url": "https://it.wikipedia.org/wiki?curid=540105", "title": "Vescovo di Palestrina", "text": ""}
{"id": "540107", "revid": "36426", "url": "https://it.wikipedia.org/wiki?curid=540107", "title": "Ch\u00e2lons sur Marne", "text": ""}
{"id": "540108", "revid": "36426", "url": "https://it.wikipedia.org/wiki?curid=540108", "title": "Arcivescovo di Milano", "text": ""}
{"id": "540109", "revid": "36426", "url": "https://it.wikipedia.org/wiki?curid=540109", "title": "Vescovo di Orl\u00e9ans", "text": ""}
{"id": "540110", "revid": "28592", "url": "https://it.wikipedia.org/wiki?curid=540110", "title": "Vescovo di Gubbio", "text": ""}
{"id": "540111", "revid": "36426", "url": "https://it.wikipedia.org/wiki?curid=540111", "title": "Vescovo di Massa Marittima", "text": ""}
{"id": "540112", "revid": "339392", "url": "https://it.wikipedia.org/wiki?curid=540112", "title": "Vescovo di Trento", "text": ""}
{"id": "540113", "revid": "36426", "url": "https://it.wikipedia.org/wiki?curid=540113", "title": "Vescovo di Coria", "text": ""}
{"id": "540114", "revid": "36426", "url": "https://it.wikipedia.org/wiki?curid=540114", "title": "Vescovo di Ro", "text": ""}
{"id": "540116", "revid": "28592", "url": "https://it.wikipedia.org/wiki?curid=540116", "title": "Vescovo di Augsburg", "text": ""}
{"id": "540117", "revid": "36426", "url": "https://it.wikipedia.org/wiki?curid=540117", "title": "Vescovo di Brescia", "text": ""}
{"id": "540118", "revid": "36426", "url": "https://it.wikipedia.org/wiki?curid=540118", "title": "Vescovo di Cremona", "text": ""}
{"id": "540119", "revid": "486946", "url": "https://it.wikipedia.org/wiki?curid=540119", "title": "Vescovo di Cassano", "text": ""}
{"id": "540120", "revid": "339392", "url": "https://it.wikipedia.org/wiki?curid=540120", "title": "Saint-Jean de Maurienne", "text": ""}
{"id": "540121", "revid": "36426", "url": "https://it.wikipedia.org/wiki?curid=540121", "title": "Vescovo di Ja\u00e9n", "text": ""}
{"id": "540122", "revid": "36426", "url": "https://it.wikipedia.org/wiki?curid=540122", "title": "Arcivescovo di Rouen", "text": ""}
{"id": "540123", "revid": "36426", "url": "https://it.wikipedia.org/wiki?curid=540123", "title": "Arcivescovo di Ravenna", "text": ""}
{"id": "540124", "revid": "104485", "url": "https://it.wikipedia.org/wiki?curid=540124", "title": "Potest\u00e0 legislativa in Italia", "text": "La potest\u00e0 legislativa in Italia, riguarda la concorrenza legislativa tra lo Stato e le regioni italiane; la competenza \u00e8 attribuita per materie.\nSinossi generale.\nPrima della riforma le Regioni a Statuto ordinario (quelle speciali gi\u00e0 avevano poteri esclusivi) potevano esercitare il potere legislativo solo nelle materie tassativamente indicate nell'art. 117 Cost. e soltanto nei limiti di una legge-cornice statale ovvero dei principi fondamentali della materia (cosiddetta \"competenza concorrente\").\nDal 2001 la competenza a legiferare pu\u00f2 essere:\nA seguito dell'emanazione della legge costituzionale 18 ottobre 2001, n. 3, l'art. Cost. infatti definisce nel suo secondo comma le materie per le quali lo Stato ha competenza esclusiva, nel terzo le materie per le quali la competenza tra Stato e Regioni \u00e8 di tipo concorrente, mentre il quarto comma stabilisce la competenza residuale delle Regioni su tutte le altre materie.\nDa ultimo la legge 131-2003, la cosiddetta legge La Loggia, precisa che rimangono in vigore le leggi dello Stato nelle materie in cui la competenza \u00e8 passata alle regioni, fino a che le stesse non legifereranno sull'argomento; lo stesso vale per le materie su cui la competenza \u00e8 passata dalle regioni allo Stato, per cui rimarranno in vigore le leggi regionali\nfino a diversa statuizione dello Stato.\nCompetenze.\nCompetenza esclusiva dello Stato.\nLo Stato ha legislazione esclusiva nelle seguenti materie (art. 117.2 Cost.):\nCompetenza concorrente di Stato e Regioni.\nSono materie di legislazione concorrente quelle relative a (art. 117.3 Cost.): \nNelle materie di legislazione concorrente spetta alle Regioni la potest\u00e0 legislativa, salvo che per la determinazione dei principi fondamentali, riservata alla legislazione dello Stato.\nSpetta alle Regioni la potest\u00e0 legislativa in riferimento ad ogni materia non espressamente riservata alla legislazione dello Stato.\nCompetenza residuale esclusiva delle Regioni.\nSpetta alle Regioni la potest\u00e0 legislativa in riferimento ad ogni materia non espressamente riservata alla legislazione dello Stato; per questa fattispecie si parla di competenza residuale delle Regioni come dispone l'art. 117 comma 4 della Costituzione.\nLa competenza legislativa residuale ed esclusiva delle Regioni italiane va intesa alla luce del fatto che tra le materie formalmente attribuite dall'art 117 co. 2 Cost. alla competenza legislativa esclusiva dello Stato vi sono delle \"competenze finalistiche\" (in particolare quelle di cui alle lettere m) e s) dell'art 117 co. 2 Cost), e in questo caso la disposizione costituzionale pi\u00f9 che una materia individua un \"fine\", per il perseguimento del quale lo Stato \u00e8 legittimato anche a invadere con sue norme le materie di competenza residuale regionale.\nSi pensi alla materia \"tutela della concorrenza\" ai sensi della lettera e) del comma 2 dell'art 117 Cost. che ha legittimato l'annullamento di norme regionali reputate incostituzionali laddove imponevano di preferire prodotti alimentari \"a chilometro zero\" nei servizi di ristorazione scolastica.\nSi pensi alla \"tutela dell'ambiente e dell'ecosistema\" di cui alla lettera s) del comma 2 dell'art. 117 Cost. la cui nozione \u00e8 stata, nella pratica e nella giurisprudenza, interpretata cos\u00ec ampiamente da consentire allo Stato di disciplinare con sue leggi la gestione dei corpi idrici, la difesa del suolo, la biodiversit\u00e0, lo sviluppo rurale, la tutela della salubrit\u00e0 degli alimenti, tanto che appare risibile scorgere nelle materie implicitamente ricomprese nella potest\u00e0 legislativa residuale ed esclusiva delle regioni l' \"agricoltura\" (se nei fatti le Regioni continuano a esercitare funzioni amministrative e ad emanare norme in materia di agricoltura ci\u00f2 non significa che esse siano pienamente titolari della competenza legislativa in tale materia, perch\u00e9 l'esercizio di quelle funzioni ben pu\u00f2 avvenire a titolo di \"delega\" da parte dello Stato o a titolo di \"attribuzione\" con legge dello Stato di definite competenze \"amministrative\": con la riforma costituzionale del 2001 si \u00e8 infatti superato il principio di \"parallelismo\" tra competenze legislative e amministrative regionali).\nVa soprattutto chiarito che dal punto di vista giuridico, (contrariamente ad un'impostazione economicistica diffusa che confonde l'insieme dei \"carichi di lavoro\" affidati ad un Ente territoriale con l'autonomia dell'Ente territoriale), i procedimenti amministrativi o gli atti amministrativi attribuiti con legge dello Stato alle Regioni, non integrano assolutamente una autonomia normativa regionale. Emblematico in questo senso \u00e8 il sistema di gestione delle risorse idriche e delle concessioni idriche in agricoltura che rientra pienamente nella competenza legislativa dello Stato ai sensi della lettera s) del comma 2 dell'art.117 Cost. tanto da essere tuttora disciplinato dal testo unico sulle acque pubbliche e sulle reti elettriche di cui al Regio decreto n. 1775 del 1933 e da diversi decreti ministeriali del Ministero dell'ambiente e delle politiche agricole alimentari e forestali recanti linee guida alle Regioni.\nOltretutto in materia di agricoltura la competenza legislativa delle Regioni subisce attualmente una pesante limitazione da parte del diritto comunitario che sostanzialmente riserva alle Regioni italiane alcuni procedimenti amministrativi e alcuni atti politici di indirizzo, senza una sostanziale possibilit\u00e0 di autonoma produzione legislativa regionale. Basti pensare che i Programmi di sviluppo rurale delle Regioni italiane (che riassumono la maggior parte dell'azione regionale in materia di agricoltura) sono degli atti amministrativi generali (e quindi non sono espressione di potest\u00e0 legislativa) sono sottoposti all'approvazione della Commissione europea e devono disporre solo all'interno di un catalogo di misure fissato da una fonte comunitaria subordinata costituita da un regolamento esecutivo della Commissione europea. (In effetti la subordinazione di un ente politico inferiore a fonti normative di dettaglio , ad esempio regolamenti esecutivi, emanate da un'istituzione superiore \u00e8 di per s\u00e9 sintomatica di scarsa autonomia dell'ente inferiore).\nLimiti.\nLimiti alla potest\u00e0 legislativa regionale.\nLa potest\u00e0 legislativa delle Regioni trova un limite:\nLimiti alla potest\u00e0 legislativa statale.\nLa potest\u00e0 legislativa del Parlamento trova un limite:\nEccesso di potere legislativo.\nLa diffidenza nei confronti dell'amministrazione spinge \u00abil governo ed il Parlamento italiano ad amministrare per legge, a ridurre la discrezionalit\u00e0 amministrativa, a sognare la \"legge autoapplicativa\". Se non si pu\u00f2 saltare la fase amministrativa, si vuole almeno contenerla (...) paradossalmente, spesso la stessa pubblica amministrazione, per non dover passare sotto il giogo della Corte dei conti, preferisce che proprie decisioni siano \"santificate\" in leggi (...) [ci\u00f2] paradossalmente, irrigidisce e contemporaneamente aumenta la discrezionalit\u00e0: blocca governo e amministrazione, data la superiorit\u00e0 della legge, ma apre la via ai furbi, i sacerdoti delle leggi che sanno muoversi nel labirinto legislativo e scegliere la legge che fa comodo al caso specifico. Tutto questo sposta l'attenzione dal risultato alla procedura (bisogna \"applicare la legge\", non raggiungere un risultato). Sposta l'attenzione del Parlamento e della politica dai grandi problemi del Paese, trasferendo molte decisioni nelle mani dei giudici, i decisori di ultima istanza\u00bb.\nL\u2019\u00abamministrativizzazione della legge\u00bb \"\u00e8 un fenomeno ben conosciuto e generalmente ammesso, e altrettanto\ngeneralmente deplorato: deplorare non vuol dire, per\u00f2, escludere\". Si tratta di una tendenza che \u00e8 stata in qualche modo sub\u00ecta dalla stessa Corte costituzionale: essa osserv\u00f2 che, in assenza nell\u2019ordinamento attuale di una \u201criserva di amministrazione\u201d opponibile al legislatore, \u00abnon pu\u00f2 ritenersi preclusa alla legge ordinaria la possibilit\u00e0 di attrarre nella propria sfera di disciplina oggetti o materie normalmente affidate all\u2019azione amministrativa\u00bb."}
{"id": "540125", "revid": "339392", "url": "https://it.wikipedia.org/wiki?curid=540125", "title": "Ticinesi", "text": ""}
{"id": "540129", "revid": "36426", "url": "https://it.wikipedia.org/wiki?curid=540129", "title": "Arcivescovo di Reims", "text": ""}
{"id": "540132", "revid": "36426", "url": "https://it.wikipedia.org/wiki?curid=540132", "title": "Vescovo di Capaccio", "text": ""}
{"id": "540133", "revid": "36426", "url": "https://it.wikipedia.org/wiki?curid=540133", "title": "Arcivescovo di Chieti", "text": ""}
{"id": "540134", "revid": "36426", "url": "https://it.wikipedia.org/wiki?curid=540134", "title": "Vescovo di Poitiers", "text": ""}
{"id": "540135", "revid": "36426", "url": "https://it.wikipedia.org/wiki?curid=540135", "title": "Arcivescovo di Evora", "text": ""}
{"id": "540137", "revid": "36426", "url": "https://it.wikipedia.org/wiki?curid=540137", "title": "Arcidiocesi di Marseille", "text": ""}
{"id": "540138", "revid": "36426", "url": "https://it.wikipedia.org/wiki?curid=540138", "title": "Vescovo di Marsiglia", "text": ""}
{"id": "540139", "revid": "36426", "url": "https://it.wikipedia.org/wiki?curid=540139", "title": "Vescovo di Perugia", "text": ""}
{"id": "540140", "revid": "36426", "url": "https://it.wikipedia.org/wiki?curid=540140", "title": "Arcivescovo di Matera", "text": ""}
{"id": "540142", "revid": "92723", "url": "https://it.wikipedia.org/wiki?curid=540142", "title": "Vicecamerlengo", "text": ""}
{"id": "540144", "revid": "36426", "url": "https://it.wikipedia.org/wiki?curid=540144", "title": "Vescovo di Chiusi", "text": ""}
{"id": "540145", "revid": "36426", "url": "https://it.wikipedia.org/wiki?curid=540145", "title": "Arcivescovo di Messina", "text": ""}
{"id": "540146", "revid": "36426", "url": "https://it.wikipedia.org/wiki?curid=540146", "title": "Arcivescovo di Bari", "text": ""}
{"id": "540147", "revid": "36426", "url": "https://it.wikipedia.org/wiki?curid=540147", "title": "Vescovo di Bologna", "text": ""}
{"id": "540148", "revid": "36426", "url": "https://it.wikipedia.org/wiki?curid=540148", "title": "Vescovo di Fano", "text": ""}
{"id": "540149", "revid": "36426", "url": "https://it.wikipedia.org/wiki?curid=540149", "title": "Vescovo di Grosseto", "text": ""}
{"id": "540150", "revid": "36426", "url": "https://it.wikipedia.org/wiki?curid=540150", "title": "Vescovo di Tropea", "text": ""}
{"id": "540151", "revid": "36426", "url": "https://it.wikipedia.org/wiki?curid=540151", "title": "Vescovo di Albenga", "text": ""}
{"id": "540152", "revid": "36426", "url": "https://it.wikipedia.org/wiki?curid=540152", "title": "Vescovo di Imola", "text": ""}
{"id": "540154", "revid": "36426", "url": "https://it.wikipedia.org/wiki?curid=540154", "title": "Arcivescovo di Manfredonia", "text": ""}
{"id": "540155", "revid": "36426", "url": "https://it.wikipedia.org/wiki?curid=540155", "title": "Arcivescovo di Palermo", "text": ""}
{"id": "540156", "revid": "36426", "url": "https://it.wikipedia.org/wiki?curid=540156", "title": "Vescovo di Alby", "text": ""}
{"id": "540167", "revid": "158913", "url": "https://it.wikipedia.org/wiki?curid=540167", "title": "Claymore", "text": ""}
{"id": "540173", "revid": "43184", "url": "https://it.wikipedia.org/wiki?curid=540173", "title": "Campo di Borel", "text": ""}
{"id": "540175", "revid": "599013", "url": "https://it.wikipedia.org/wiki?curid=540175", "title": "La danza dei morti", "text": ""}
{"id": "540180", "revid": "125277804", "url": "https://it.wikipedia.org/wiki?curid=540180", "title": "Federigo Bobini", "text": "Vita.\nNato da una famiglia umile ma onesta, Federigo Bobini ebbe fin dall'adolescenza un carattere assai difficile. Ci\u00f2 fu del resto caratteristica anche dei fratelli, in particolare Giovanni, condannato a 8 anni di carcere per omicidio, e Donato, che lavorava come \"protettore\" in un bordello di Arezzo. Federigo lavorava saltuariamente come imbianchino e muratore, ma era assai pi\u00f9 propenso ai soldi facili e alla violenza.\nGnicche (nomignolo attribuitogli dagli abitanti di Santa Croce, la zona di Arezzo in cui risiedeva) era noto ai carabinieri quando aveva solo 19 anni: a quell'et\u00e0 il futuro bandito aveva gi\u00e0 organizzato una piccola banda di balordi suoi coetanei.\nIl primo evento degno di nota di Gnicche fu un furto di denaro commesso nel 1864 ai danni del padre Sebastiano. Costui lo denunci\u00f2 ai carabinieri e Gnicche si allontan\u00f2 da casa per diversi giorni. Tornato nella dimora aretina diede vita ad una furibonda lite familiare col padre. Arrestato dalle forze dell'ordine, ricevette una breve condanna per furto.\nNonostante ci\u00f2 Gnicche non abbandon\u00f2 il crimine. Rapinate diverse abitazioni delle campagne aretine, Gnicche venne nuovamente arrestato e processato per direttissima nel marzo 1865: ancora condanna per furto, ma maggiorata per l'aggravante della recidiva. Uscito di prigione, abbandon\u00f2 definitivamente il lavoro e si dedic\u00f2 completamente al furto e alla rapina. Amante delle osterie e delle bettole e col vizio del gioco, si recava sovente a casa di nobili da \"spennare\" a carte. Con s\u00e9 aveva sempre il suo fidato coltello, tutt'oggi conservato in una ricca villa cortonese, dove una notte Gnicche si era recato per giocare col proprietario: si narra che quest'ultimo lo accus\u00f2 di barare e il brigante, estratto il coltello, glielo porse dicendo di essere un gentiluomo e un uomo d'onore e di non aver paura di lui.\nPer la verit\u00e0 la fama di gentiluomo lo accompagn\u00f2 prima e dopo la morte. Si dice che fosse assai galante con le donne e che molte fossero le sue amanti. La leggenda vuole che fosse anche una sorta di difensore dei poveri, ai quali donava parte dei proventi delle rapine commesse ai danni dei benestanti. Non \u00e8 chiaro se ci\u00f2 corrisponda a verit\u00e0 o se fu un pretesto dello stesso Gnicche allo scopo di giustificare le sue efferatezze. Quel che \u00e8 certo \u00e8 che si trattava di un bandito assai pericoloso, che spesso non risparmiava neppure i poveri contadini che incrociavano la sua strada.\nUn'altra sua passione era il ballo e, in proposito, si racconta un curioso aneddoto. Una volta era stata allestita una balera nei giardini del Prato ad Arezzo e Gnicche non si lasci\u00f2 scappare l'occasione di ballare. Essendo per\u00f2 ricercato dai carabinieri, decise di camuffarsi: incrociata una donna in un vicolo nelle vicinanze, le si present\u00f2, ordinandole di consegnargli i vestiti. La signora, terrorizzata, si spogli\u00f2, porse gli abiti al bandito e si diede alla fuga con indosso la sola biancheria. Gnicche, dal canto suo, pot\u00e9 recarsi alla balera e danzare per l'intera serata vestito da donna.\nRicercato, Gnicche girovagava di giorno per le campagne aretine, spesso tornando di notte a dormire nella sua casa di Arezzo. Fu a causa di questa sua abitudine che nel 1868 fu catturato e condannato per furto e violenza pubblica continuata: dopo appena sei mesi, il 10 marzo 1869, usc\u00ec, ma poco dopo venne nuovamente condannato in contumacia a otto anni di carcere. Raggiunto dalla notizia, Gnicche si diede definitivamente alla macchia.\nNella notte del 6 novembre 1869 commise il primo omicidio. Gnicche si era recato dalla fidanzata Francesca Borghesi, in localit\u00e0 Santa Firmina (a pochi chilometri da Arezzo), quando i carabinieri, che lo avevano intercettato e seguito, circondarono la casa. Alla vista delle forze dell'ordine, Gnicche sal\u00ec sul tetto e, imbracciata la doppietta (che portava sempre con s\u00e9, unitamente a una rivoltella), spar\u00f2 contro di essi, colpendo mortalmente il carabiniere Luigi Gnudi, di appena 24 anni. Quindi spar\u00ec nella notte, ma di lui si sent\u00ec tristemente parlare pochi giorni dopo. Il 20 novembre, infatti, assal\u00ec a scopo di rapina (insieme ad un altro brigante della zona, Claudio Nozzi detto \"Baffino\") un umile bracciante di nome Federigo Bonini presso il \"Ponte del Barcone\", nelle campagne tra Cortona e Bettolle (SI). Resosi conto che la vittima non aveva niente in tasca, la costrinse a restare con lui sotto il ponte in attesa di un altro malcapitato. La nuova vittima, Domenico Zolfanelli, venne aggredita con inaudita violenza, colpita duramente al volto e derubata di 70 lire e di un fucile.\nOrmai il bandito si era fatto prendere la mano, divenendo estremamente violento e prepotente. Il 17 agosto 1870 per un banale diverbio con un passante in localit\u00e0 Ponte alla Chiassa, Gnicche spar\u00f2 al malcapitato, che rimase gravemente ferito al volto e alla schiena.\nI carabinieri continuarono nelle loro ricerche, finch\u00e9 la notte del 3 ottobre 1870 lo scovarono mentre dormiva in una capanna nelle campagne presso Arezzo. Arrestato e processato, annunci\u00f2 nella prima udienza di esser pronto a collaborare con la giustizia, rivelando i nomi dei complici. Ma era tutta una messinscena per prendersi gioco dei giudici: la notte del 17 dicembre, infatti, evase dal carcere di Arezzo (che all'epoca era ospitato dal Palazzo Pretorio, attuale sede della biblioteca comunale) con cinque ergastolani, grazie all'aiuto di un secondino, che poi si diede alla macchia con i balordi.\nFu da questo momento, l'ultimo della sua breve vita, che Gnicche si aggir\u00f2 come un cane rabbioso. Per quanto fosse rischioso dopo l'evasione, decise di non lasciare l'Aretino, sembra per vendicarsi di chi lo aveva tradito e fatto arrestare. Le sue malefatte furono assai cruente, con altri due morti: un uomo a Sargiano (localit\u00e0 prossima ad Arezzo) e una donna a Creti (nel comune di Cortona). Ma era anch'egli giunto alla fine: la sera del 14 marzo 1871 fu scoperto dai carabinieri in un casolare a Tegoleto (nel comune di Civitella in Val di Chiana). Dopo una furiosa colluttazione, i carabinieri riuscirono ad ammanettarlo, avviandosi verso la caserma del vicino centro di Badia al Pino. Durante il tragitto tuttavia Gnicche riusc\u00ec a divincolarsi, tentando una disperata fuga: fu allora che uno dei carabinieri imbracci\u00f2 la carabina, fece fuoco e colp\u00ec all'altezza dei reni il brigante. La ferita fu letale e Gnicche, ventiseienne, trasportato alla caserma dei carabinieri, vi giunse gi\u00e0 morto.\nFolklore.\nDopo la morte, la leggenda di Gnicche inizi\u00f2 ad aleggiare per tutta la Valdichiana e l'Aretino. Numerosi poeti e cantori locali ne hanno narrato le gesta, spesso adattandole a quella voce che lo voleva quale un eroe difensore dei deboli, che, un po' come Robin Hood, \"rubava ai ricchi per dare ai poveri\".\nDi certo il suo carattere prepotente e ribelle ha coniato alcune espressioni tutt'oggi comuni nella parlata chianina: \u00ab\"Sei peggio de Gnicche\"\u00bb o \u00ab\"Sei uno Gnicche\"\u00bb sono frasi riferite a persone (spesso bambini) un po' troppo vivaci e chiassose."}
{"id": "540196", "revid": "834", "url": "https://it.wikipedia.org/wiki?curid=540196", "title": "Leonardo Wilhelm DiCaprio", "text": ""}
{"id": "540199", "revid": "34947", "url": "https://it.wikipedia.org/wiki?curid=540199", "title": "Hwasango", "text": ""}
{"id": "540203", "revid": "628767", "url": "https://it.wikipedia.org/wiki?curid=540203", "title": "Isola del Cocco", "text": "L'isola del Cocco (\"Isla del Coco\" in spagnolo) \u00e8 un territorio situato nell'oceano Pacifico facente parte della Costa Rica e, pi\u00f9 precisamente, della provincia di Puntarenas. Spesso chiamata la Gal\u00e1pagos costaricana, dista dalla terraferma, ha un'estensione di e misura di lunghezza e di larghezza, presentando una forma approssimativamente rettangolare. Si tratta della pi\u00f9 grande delle isole disabitate nel Pacifico e del punto meridionale pi\u00f9 estremo dell'America del Nord. L'arcipelago pi\u00f9 vicino \u00e8 quello delle Galapagos, localizzato a diverse centinaia di chilometri a sud-ovest. L'isola vanta una discreta fama in virt\u00f9 della leggenda secondo cui, in un punto imprecisato della stessa, giacerebbe un ricco tesoro ancora non scoperto.\nConsiderata parco nazionale dal 1978, \u00e8 dominata in superficie da una fitta giungla, mentre sul fondale marino di roccia vulcanica proliferano alghe e coralli. La fauna locale \u00e8 stata dichiarata protetta dal governo costaricano e, nel 1997, l'UNESCO ha incluso il luogo nella lista dei siti patrimonio dell'umanit\u00e0.\nStoria.\nLa scoperta del luogo da parte degli europei avvenne tra il 1526 e il 1542, ma le attivit\u00e0 umane si intensificarono in concomitanza del XVII-XVIII secolo, ovvero il periodo in cui \u00e8 inquadrabile l'\"epopea dei pirati\". Impiegata come porto sicuro dove ci si poteva rifornire di pesce, acqua dolce e legna per riparare le navi, \u00e8 allora che, stando alle leggende, si procedette a disseminare l'isola di ricchezze incommensurabili, frutto delle svariate scorrerie dei filibustieri. Alla fine del XVIII-inizio XIX secolo, si \u00e8 di fronte al periodo meno approfondito: l'isola funse da punto di appoggio per i balenieri e venne utilizzata come base di rifornimento. Dal 1791 al 1932 si visse la stagione dedicata alla descrizione scientifica e allo studio dell'isola: questa cominci\u00f2 con la visita del naturalista Alessandro Malaspina e termin\u00f2 con il viaggio di Allan Hancock sul motoryacht Venero III. Sempre in tale arco temporale, si eseguirono mappature dell'isola e si studiarono sia gli aspetti geologici sia quelli fauno-floristici.\nOltre all'interesse dal punto di vista naturalistico, trov\u00f2 dal 1879 pi\u00f9 sostegno la proposta di chi desiderava colonizzare il sito. Si effettu\u00f2 infatti un tentativo di convertire il luogo in una prigione isolata dal mondo, per poi provare a convertirla in una colonia agricola. Entrambi i tentativi fallirono a causa della fragile connessione con la terraferma e delle difficolt\u00e0 associate alla sopravvivenza umana nelle foreste pluviali tropicali nel 1912. Dal primo quarto del XIX secolo a oggi \u00e8 partita la stagione della caccia al tesoro e del turismo. Si sono susseguite 300 spedizioni pi\u00f9 o meno grandi e nessuna di esse, almeno a livello ufficiale, \u00e8 terminata con un successo. L'ultima, capeggiata da John Hodges e Leonel Pacheco, setacci\u00f2 l'isola del Cocco nel 1992 senza riportare alcun risultato utile.\nAntichit\u00e0.\n\u00c8 possibile che l'isola del Cocco fosse gi\u00e0 nota alla popolazione indigena della Costa Rica molto prima della scoperta di questo luogo da parte degli spagnoli, ma non esistono prove a sostegno di tale tesi. Secondo Gonzalo Fern\u00e1ndez de Oviedo y Vald\u00e9s (autore tra l'altro della \"Historia general y natural de las Indias y Tierra Firme del mar Oc\u00e9ano\"), il primo degli europei a sbarcare sull'isola fu un capitano portoghese di nome Juan Cabezas. Nel primo riferimento all'isola su una mappa del francese Nicola Deliena (Nicolas Desliens), questa viene riportata come \"Isla de Coques\", ma il nome potrebbe essere stato corrotto in maniera voluta o meno: le ragioni etimologiche sono ignote. Ulteriori indagini da parte dell'Impero spagnolo non furono effettuate perch\u00e9 l'isola era considerata deserta e strategicamente importante solo per il commercio oceanico.\nLeggende dell'isola del Cocco.\nTutte le leggende legate all'isola sono accomunate da un concetto di fondo, ossia la presenza di un fantomatico tesoro che a oggi non \u00e8 ancora stato rinvenuto.\nOro inca.\nNel 1532, l'Impero inca (\"Tahuantinsuyo\") si arrese agli spagnoli guidati da Francisco Pizarro. Sopra ogni cosa, i conquistadores erano interessati all'oro, elemento che abbondava a Cusco, la capitale sacra degli Incas. Si stima che nella citt\u00e0 giungessero annualmente circa arrobe d'oro e d'argento per via di tasse, regali e bottino militare (un'arroba \u00e8 pari a 11,5\u00a0kg): durante l'esistenza dell'impero, secondo varie stime, si era in presenza di - tonnellate di metalli preziosi. In virt\u00f9 delle leggi in vigore nelle popolazioni locali, l'oro depositato a Cuzco non poteva pi\u00f9 essere esportato, ragion per cui nel corso dei secoli si accumularono ingenti ricchezze.\nUno dei combattenti che seguiva Pizarro in America descrive il cosiddetto \"giardino aureo\", uno dei pi\u00f9 grandi capolavori dell'architettura inca, infine fuso in lingotti e finito alla corona spagnola, come segue:\nGli spagnoli sottrassero un bottino davvero incalcolabile a Cusco, convincendosi per\u00f2 che la parte pi\u00f9 cospicua fosse loro sfuggita di mano. Infatti, dopo la conquista del Per\u00f9, il sovrano Manco II, incontrandosi con l'ambasciatore spagnolo, vers\u00f2 un bicchiere di chicchi di mais sul tavolo di fronte a lui e, alzandone uno, disse che quello era il solo oro in quel momento posseduto dagli spagnoli. Le altre riserve erano ben occultate agli stranieri e Manco fece una proposta alla controparte: indicargli la posizione a condizione che gli iberici lasciassero il Per\u00f9 per sempre. Nonostante l'offerta allettante, l'ambasciatore prefer\u00ec rifiutarla. Secondo una leggenda, prima della sua esecuzione, il sovrano supremo degli Incas, Atahualpa, riusc\u00ec a trasmettere al servo il suo ultimo ordine: portare via tutte le riserve rimaste e lasciare gli spagnoli con un palmo di naso. In effetti, il metallo prezioso tanto bramato ottenuto dai conquistatori dopo la morte di Atahualpa fu pressoch\u00e9 pari allo zero.\nL'avventuriero tedesco August Gissler, fondatore della colonia agricola dell'isola di Cocco, era fermamente convinto che i tesori inca (o la maggior parte di essi) fossero nascosti al largo delle spiagge dell'odierna Costa Rica. Non si sa su quali basi si reggesse la sua ipotesi, ma quel che \u00e8 certo \u00e8 che il tedesco si mise alla ricerca del bottino rassegnandosi solo un ventennio dopo, quando dovette abbandonarla a mani vuote.\nHenry Morgan.\nIl secondo ricco tesoro presumibilmente appartenne al leggendario pirata britannico Henry Morgan, il quale lo nascose l\u00ec nella seconda met\u00e0 del XVII secolo. Nel 1668 conquist\u00f2 il porto panamense di Portobelo, dove accumul\u00f2 tutto l'oro ottenuto prima di essere inviato in Spagna. Nei tre anni successivi, le citt\u00e0 di Maracaibo e Panama divennero il suo bottino di guerra e proprio dopo aver saccheggiato questi insediamenti si guadagn\u00f2 la fama di leggendario pirata. A differenza di molti altri, Morgan don\u00f2 scrupolosamente la parte assegnata del bottino al re inglese Carlo II e per questo, alla fine della sua carriera corsara, fu nominato cavaliere e governatore della Giamaica. La leggenda narra che qualche tempo dopo Carlo II fu informato del fatto che Morgan stesse nascondendo la maggior parte dell'oro rubato e lo avesse seppellito sull'isola del Cocco. Il re d'Inghilterra convoc\u00f2 il corsaro a Londra, al fine di scoprire l'ubicazione del tesoro. Morgan sarebbe riuscito tuttavia a fornire al re prove esaurienti della falsit\u00e0 delle accuse mosse contro di lui: nel 1688 mor\u00ec dunque come corsaro e \"statista\". Il segreto del suo tesoro rimane ancora irrisolto.\nWilliam Dampier.\nWilliam Dampier fu di certo uno dei bucanieri, oceanografi e letterati pi\u00f9 famosi del suo tempo, oltre a essere il primo uomo al mondo a circumnavigare per tre volte il globo terrestre. Egli defin\u00ec nei suoi scritti il mar dei Caraibi il suo preferito: a seguito di una serie di incursioni di successo negli insediamenti costieri, sbarc\u00f2 sull'isola del Cocco, in seguito divenuta la sua residenza. Fu l\u00ec che il pirata nascose la maggior parte dell'oro saccheggiato. Il re spagnolo promise grandi ricompense per chi avesse ucciso i pirati inglesi pi\u00f9 conosciuti, tra cui Dampier, ma questo spinse solo criminali disorganizzati a tentare un'impresa molto difficile da compiere autonomamente: gli sbarchi sulla costa della base operativa di Dampier divennero pi\u00f9 frequenti e il bottino in mano sua si accrebbe.\nIn seguito, William Dampier lasci\u00f2 la zona e si diresse verso l'oceano Indiano. Lungo la strada, scopr\u00ec un gruppo di isole precedentemente sconosciute e, nel 1691, l'uomo fu insignito del titolo di cavaliere e si stabil\u00ec a Londra.\nBenito Bonito.\nL'ex capitano della Royal Navy britannica, Bennet Graham, il quale adott\u00f2 lo pseudonimo di Benito Bonito, secondo la leggenda, si scontr\u00f2 verbalmente con l'ammiraglio Horatio Nelson, dopo che Graham venne estromesso dalle promozioni e dalle ricompense dopo la battaglia di Trafalgar, iss\u00f2 il Jolly Roger sul suo galeone e fece vela per l'isola del Cocco, scegliendola come luogo ideale per dirigere le sue operazioni. Nel 1819, assieme a una banda di delinquenti, Benito sbarc\u00f2 sulla terraferma, depred\u00f2 un convoglio carico d'oro, diretto da Citt\u00e0 del Messico ad Acapulco, e torn\u00f2 sull'isola. L\u00ec, in una grotta inaccessibile dal mare, gli uomini al suo servizio realizzarono un nascondiglio affidabile, a cui si poteva accedere solo addentrandosi in un punto preciso situato nella parte pi\u00f9 fitta della foresta tropicale, il quale, seguendo uno stretto passaggio scavato nella roccia, conduceva fino alle ricchezze. Nel 1820, Bonito, soprannominato \"Spada Insanguinata\", fu giustiziato sul ponte di una nave di guerra inglese.\nTesoro di Lima.\nIl pi\u00f9 famoso racconto legato all'isola del Cocco \u00e8 la cosiddetta leggenda dei \"tesori di Lima\". Secondo tale storia, durante la guerra d'indipendenza del Per\u00f9 e nel corso della vittoriosa offensiva del generale Jos\u00e9 de San Mart\u00edn nella capitale dell'allora colonia Callao, furono accumulati i beni dei nobili spagnoli appena allontanati e una parte di quelli posseduti dal clero. Tra questi rientrava la statua della Vergine Maria (a grandezza naturale) con suo figlio tra le mani in oro zecchino. L'incarico di riprenderla fu affidato al capitano inglese William Thompson, il cui brigantino \"Mary Dear\" in quel momento era ancorato al porto di Callao. In cambio, gli spagnoli promisero al corsaro una grande ricompensa, a patto che ovviamente lo restituisse alla corona iberica. Ufficialmente, l'operazione venne fatta passare come recupero di documenti di Stato, per cui si predisposero numerosi soldati spagnoli. La tentazione era troppo grande per Thompson, che uccise i soldati e il prete a bordo, gettandone i cadaveri in mare e facendo rotta verso l'isola del Cocco. Approdati l\u00ec, i pirati seppellirono il tesoro suddividendolo in dodici casse. La nave di Thompson fu per\u00f2 avvistata dagli spagnoli, i quali giustiziarono l'equipaggio, eccetto Thompson e un suo compagno, a patto che rivelassero il luogo dove era stata sepolta la refurtiva. Approdati di nuovo sulla terraferma, Thompson e il suo compagno riuscirono per\u00f2 a fuggire e furono poi tratti in salvo da una nave giunta in cerca d'acqua potabile. Il compagno mor\u00ec di febbre qualche mese dopo e il capitano mantenne il segreto del tesoro, ragionevolmente credendo che questo sarebbe stato sepolto con lui.\nCaccia alle balene.\nIl tempo della caccia alla balena cade a cavallo tra la fine del XVIII e l'inizio del XIX secolo. Tale periodo \u00e8 abbastanza ben descritto, ma alcuni documenti disponibili sono ancora in attesa di essere studiati e di essere approfonditi. A spingere i balenieri fino all'isola di Cocco furono probabilmente i numerosi globicefali e megattere presenti in queste acque. Le navi necessitavano inoltre di fare rifornimento di acqua dolce, legno per le riparazioni navali e legna da ardere. Tuttavia, secondo una leggenda, furono i balenieri stessi a recuperare dall'isola uno degli sfortunati cacciatori di tesori, il capitano Kitting.\nPeriodo di descrizione scientifica e mappatura dell'isola.\nAlla fine del XVIII secolo, la corona spagnola si occup\u00f2 seriamente del problema della mappatura e della descrizione delle colonie d'oltremare. Pertanto, la spedizione di Alessandro Malaspina fu inviata in Sud America (e tra le altre cose - nell'isola di Cocco) su due imbarcazioni, la \"Descubierta\" e la \"Atrevida\". Poich\u00e9 in seguito, per ordine del re spagnolo, Malaspina dovette cambiare rotta e dirigersi a nord, la spedizione pot\u00e9 solo mappare l'isola e raccogliere qualche materiale geologico da poter studiare in seguito.\nNel 1795, sir George Vancouver, su ordine dell'Ammiragliato britannico sulle navi \"Discovery\" e \"Chatham\", si rec\u00f2 alla ricerca del passaggio a nord-ovest e lungo la strada si ferm\u00f2 all'isola del Cocco. La spedizione permise di eseguire un rilievo cartografico e di redigere una cartina del posto. Il successivo esploratore a giungere in loco, Edward Belcher, a bordo delle navi \"Sulphur\" e \"Starling\", fu in grado di determinare la temperatura delle acque e si impegn\u00f2 a misurarne la profondit\u00e0. Pi\u00f9 tardi, dopo aver visitato l'Ecuador, Belcher cattur\u00f2 un enorme coccodrillo con l'aiuto di un giavellotto scagliato dal ponte della nave.\nPer conto del Dipartimento della pesca degli Stati Uniti, lo zoologo marino Alexander Agassiz apparve al largo dell'isola nel 1888 a bordo dell\"'Albatross\". Le sue collezioni furono poi donate al museo di zoologia comparativa di Harvard. La spedizione ornitologica anch'essa statunitense Hopkins-Stanford sulla nave \"Julia Whalen\" nel 1899 scopr\u00ec tre specie endemiche: il nesotricco, il cuculo e il fringuello. Un'altra spedizione avviata dall'Accademia di scienze della California, stavolta indirizzata ad approfondire le conoscenze entomologiche sul luogo, a bordo della nave \"Academy\" giunse in loco nel 1905 prima di raggiungere le isole Gal\u00e1pagos e catalog\u00f2 una vasta collezione di insetti locali, ma dovette far ritorno anzitempo a causa di un devastante terremoto verificatosi a San Francisco.\nNel 1924 l'isola fu ispezionata da un gruppo di esploratori inviato dal British Museum a bordo del \"Saint George\": a dirigere le operazioni era Cyril Crossland. Anche il milionario William Vanderbilt II visit\u00f2 due volte l'isola sui suoi yacht \"Eagle\" e \"Ara\" negli anni 1921-1928 durante i suoi giri del mondo, cos\u00ec come nel 1930 Vincent Astor, che la raggiunse sulla nave \"Normal\". Nel 1932, anche un altro privato, lo zoologo marino Allan Hancock, salp\u00f2 per l'isola a bordo dell'imbarcazione a motore \"Velero III\", riuscendo a compilare una ricca collezione di crostacei marini.\nTentativo di costituzione di una colonia.\nNel decennio 1870-1880, considerata la posizione remota, si decise di convertire l'isola in una prigione di massima sicurezza. La colonia, composta da esiliati, esistette solo per tre anni (1879-1881), in particolare per via del debole collegamento con la terraferma, oltre che per i numerosi serpenti velenosi e le zanzare portatrici di febbre gialla.\nNel 1897, il governo della Costa Rica nomin\u00f2 l'avventuriero e cacciatore di tesori tedesco August Giessler come primo governatore dell'isola del Cocco e gli permise di stabilirvi una colonia agricola. Gissler si rec\u00f2 sul posto con la ferma convinzione che i tesori di Atahualpa fossero l\u00ec custoditi, ma scelse di non agire in fretta e di seguire invece un preciso metodo per ricercarli. Prima di tutto, Gissler si occup\u00f2 di creare una fattoria dove sarebbe stato possibile coltivare ortaggi e raccogliere pesce per fare scorte future. Dopodich\u00e9, l'isola fu ripartita in cento quadrati e Gissler scandagli\u00f2 metodicamente ciascuno di essi finch\u00e9 la vanga non incontrava la base rocciosa. Egli dedic\u00f2 quasi venti anni a questo lavoro, trovando solo sei monete d'argento. Forse questo risultato convinse Gissler della futilit\u00e0 di ulteriori tentativi e, a maggior ragione dopo la morte della moglie, non volle restare in Costa Rica: a quel punto decise di lasciare l'isola inospitale, consigliando a eventuali futuri cercatori d'oro di non perdere tempo alla ricerca del leggendario tesoro.\nLa caccia al tesoro nel XIX-XX secolo.\nIl periodo pi\u00f9 recente nella storia dell'isola inizia nel primo quarto del XIX secolo, con l'arrivo della prima spedizione di cacciatori. Da allora, pi\u00f9 di 300 avventurieri si sono prodigati per reperire le ricchezze nascoste; l'interesse per l'\"isola del tesoro\" nel corso del tempo \u00e8 svanito o \u00e8 divampato con varia frequenza.\nLa mappa di Thompson, che avrebbe lasciato prima della sua morte al suo amico Fitzgerald, fu copiata e rivenduta molte volte ma, per quanto si sa, non ha ancora portato al successo. Alla fine, cominciarono ad apparire discrepanze tra le varie versioni, dovute a errori di copia e falsificazione voluta: in alcune versioni della copia, la \"grotta d'oro\" era infatti segnata ai piedi di una delle montagne nelle profondit\u00e0 dell'isola, in altre in una grotta sottomarina e in altre nel sottosuolo. La rivendita della \"mappa dei pirati\" ha spesso trovato acquirenti e ora \u00e8 persino disponibile su Internet. Dopo una fase molto frenetica avvenuta dopo la morte di Fitzgerald, durante la quale si rivendeva la carta con il pretesto di non essere in grado di raccogliere fondi per la ricerca del tesoro, si verific\u00f2 una pausa fino alla met\u00e0 del secolo. L'interesse per i tesori dell'isola del Cocco si fece risentire dopo l'apparizione a San Francisco di una donna che si spacciava per Mary Welch, la donna nella vita della \"Spada Insanguinata\". Secondo la sua versione, Benito Bonito la rap\u00ec da casa diciottenne, per poi trascorrere diversi anni navigando con il pirata sul Relampago, fino a quando il brigantino dei pirati non fu sequestrato dagli inglesi. Dopo che Bonito penzol\u00f2 dalla forca, Mary fu condannata ai lavori forzati in Tasmania; liberata, decise di organizzare una spedizione per dissotterrare il tesoro, nascosto in un punto da lei conosciuto. Mary aveva con s\u00e9 un'altra mappa dei pirati, forse donata dallo stesso Bonito. I finanziatori erano relativamente facili da trovare e nel 1854 Mary Welch giunse all'isola del Cocco sul piroscafo \"Francis L. Steele\". Tuttavia, durante l'esplorazione, afferm\u00f2 che il terreno e il paesaggio erano troppo mutati da allora: coloro che avevano accompagnato la donna decisero di non ritirarsi e proseguirono la loro ricerca alla cieca: tuttavia, nonostante avessero creato una dozzina di tunnel e miniere nella roccia, non trovarono nulla. Al di l\u00e0 del fallimento, i racconti sulla vendita di un'altra \"mappa pirata\" a Mary Welch fruttarono un bel gruzzolo, che le consent\u00ec di vivere serenamente il resto dei suoi giorni.\nNel 1926, il famoso pilota di auto da corsa Malcolm Campbell visit\u00f2 l'isola, armato di un'altra copia della mappa di Thompson. Si ritiene che invest\u00ec sterline nell'organizzazione della spedizione, ma dopo un mese lasci\u00f2 la zona, ovviamente, a mani vuote. Anche il milionario americano William Vanderbilt II si ciment\u00f2 nell'impresa senza ottenere alcun risultato significativo.\nNel periodo dal 1935 al 1940, il presidente degli Stati Uniti Franklin Delano Roosevelt visit\u00f2 l'isola tre volte senza interessarsi ai tesori: mentre egli cercava la quiete nella natura del luogo, le sue guardie e gli assistenti braccarono l'intera isola (scherzando tra di loro su cosa avrebbero fatto se avessero tirato fuori una pentola d'oro) e anche loro non trovarono alcunch\u00e9.\nNel 1950, un coltivatore di agrumi della California di nome Forbes torn\u00f2 sull'isola cinque volte, sempre guidato dalla mappa di Thompson. Forbes si considerava un discendente del famoso pirata e, avendo venduto la fattoria nella speranza di un rapido arricchimento, invest\u00ec tutti i soldi nell'organizzazione della ricerca. Tuttavia ad un certo punto cap\u00ec di aver preso una decisione sbagliata e si arrese.\nL'inglese Albert Edwards giunse in Costa Rica tre volte. Smise di cercare nel 1953, dicendo ai giornalisti:\nAlcuni dei pi\u00f9 sprovveduti o meno attrezzati cercatori di tesori persero la vita proprio sull'isola. La pi\u00f9 famosa delle tragedie avvenne nell'estate del 1962, quando un gruppo di francesi, composto dallo speleologo Robert Vergnes, dal giornalista Jean Portell e dallo scrittore Claude Charlier sbarc\u00f2 sull'isola del Cocco. Essi si preoccuparono di pubblicizzare quanto pi\u00f9 possibile i loro propositi di ricerca dell'oro dei pirati, sperando che, anche se il tesoro non fosse stato ritrovato, i costi della spedizione sarebbero stati compensati con le proposte di pubblicazione di libri di testo e la partecipazione a programmi televisivi e radiofonici. La realt\u00e0 fu ben diversa: mentre stavano esaminando la profonda grotta della baia di Chatham (Vergnes era sicuro che il tesoro fosse nascosto l\u00ec), il gruppo fu forse sbalzato dall'imbarcazione e, a seguito di circostanze misteriose, l'unico che sopravvisse fu Vergnes. Solo due mesi dopo, una nave che passava di l\u00ec per caso port\u00f2 in salvo Vergnes dall'isola. Il francese ci torn\u00f2 nel 1973, ma la grotta era leggermente variata per via di alcuni sgretolamenti e dovette tornare. In seguito, egli descrisse la sua avventura nell'opera \"La Derni\u00e8re \u00eele au tr\u00e9sor\" (\"L'ultima isola del tesoro\").\nSull'isola ci sono alcuni soldati che accompagnano i cacciatori di tesori: questi ultimi devono finanziare i primi a proprie spese, come ha statuito una legge emessa dal governo costaricano. Inoltre, sempre secondo le disposizioni dell'esecutivo, semmai il tesoro dovesse venire estratto, allo Stato dovr\u00e0 andare il 50% del bottino.\nIncongruenze nelle leggende sul tesoro.\nNon esistono informazioni sul tesoro inca, frutto della sola convinzione di August Gissler che questo si trovasse sull'isola in questione. Da dove il tedesco estrapol\u00f2 queste informazioni non \u00e8 noto, ma la sua epopea ventennale e soprattutto i risultati sono abbastanza eloquenti.\nPer quanto concerne Henry Morgan, si sa per certo che non solc\u00f2 mai tali acque. Le sue incursioni furono tutte effettuate nell'oceano Atlantico e non nel Pacifico, mentre l'unico capace di circumnavigare l'America meridionale e di sfuggire alle navi da guerra spagnole, fu Francis Drake. Dunque, \u00e8 plausibile che abbia iniziato a diffondersi tra i marinai un racconto legato alla remota isola sulla base di mere congetture per poi trasformarsi nella leggenda del tesoro Morgan.\nQuanto a Benito Bonito, vi sono troppe incongruenze nella storia di Mary Welch: secondo la donna, il futuro pirata la rap\u00ec poco dopo la battaglia di Trafalgar nel 1805, ma ella comp\u00ec invece diciotto anni un quindicennio pi\u00f9 tardi. Inoltre, nei documenti superstiti del processo alla banda di Benito Bonito, non si fa menzione di Maria, del suo processo e della sua condanna. Alla luce di simili considerazioni, pu\u00f2 presumersi che l'avventuriera abbia inventato la sua storia dall'inizio alla fine, volendo incassare la vendita di una \"mappa dei pirati\" e riuscendo abbondantemente nell'intento.\nAncor meno informazioni si reperiscono sui \"tesori di Lima\". In nessun documento conservato negli archivi spagnoli si fa menzione di un carico di tesori portato su una nave inglese, o dell'invio di una fregata all'inseguimento di Thompson verso l'isola del Cocco. Inoltre, la statua di due metri della Vergine Maria e del Bambino, presumibilmente nascosta in uno dei depositi, \u00e8 ancora nella cattedrale di Lima e, secondo le assicurazioni delle autorit\u00e0 locali, non fu mai spostata perch\u00e9 l'esercito del generale Jos\u00e9 de San Mart\u00edn non voleva inimicarsi la chiesa facendo ingresso in una sua propriet\u00e0. Pertanto, \u00e8 logico presumere che una simile storia sia in ogni suo elemento una fantasia. L'unico che effettivamente visit\u00f2 l'isola del Cocco fu William Dampier: la sua nave \"The Bachelor's Delight\" pi\u00f9 di una volta gett\u00f2 l'ancora nella baia di Wafer, il cui nome stesso deriva da un membro dell'equipaggio. Ciononostante, non vi sono prove che facciano dedurre con certezza la presenza di un bottino lasciato in loco da Dampier.\nGeografia fisica.\nL\"'Isla de Coco\" appartiene alla Costa Rica e fa parte della provincia di Puntarenas, formando una propria unit\u00e0 amministrativa, ovvero un cantone di Puntarenas tra i 13 esistenti. Situata nell'oceano Pacifico, a pi\u00f9 di 500\u00a0km dalla terraferma, si estende per 23,85\u00a0km\u00b2 ed \u00e8 caratterizzata da una forma vagamente rettangolare, con il lato minore che misura 3\u00a0km e corre da sud a nord, quello maggiore lungo invece 8\u00a0km. Essa non \u00e8 mai stata collegata a un continente, ragion per cui la flora e la fauna presenti sono giunte perlopi\u00f9 grazie alla dispersione a lungo raggio dall'America.\nLe alture si trovano principalmente sulla costa, mentre la parte centrale \u00e8 una pianura situata a circa 200-260 m sul livello del mare. La costa \u00e8 fortemente frastagliata e di solito si distinguono due grandi baie: Chatham sul lato nord-orientale e Wafer a nord-ovest. I fiumi pi\u00f9 lunghi sono il Genio e il Pittier, i quali sfociano entrambi nell'oceano nella zona della baia di Wafer. Si contano circa 200 cascate, ma queste aumentano nella stagione delle piogge.\nGeologia.\nAlla base dell'isola si trova la placca litosferica \"Cocos\", da cui il nome del luogo. Una datazione radiometrica potassio-argon, ha stabilito che l'et\u00e0 delle rocce locali pi\u00f9 antiche si aggira tra gli 1,91 e i 2,44 milioni di anni (tardo Pliocene). In larga misura, l'isola del Cocco \u00e8 composta da basalto, andesite e labradorite, il che consente di determinare con sicurezza la sua origine vulcanica: la lava solidificata eruttata, la quale compone la superficie dell'isola, proviene da un cratere che si trovava una volta al di sotto del livello dell'oceano. Si \u00e8 di fronte dunque a un classico esempio di hotspot, un caso simile a quello delle Hawaii (con l'unica differenza che qui si \u00e8 di fronte a un vulcano spento). L'isola \u00e8 perlopi\u00f9 montuosa e il punto pi\u00f9 elevato \u00e8 Cerro Iglesias, il quale si innalza 634 m sul livello del mare.\nLo strato di copertura del suolo si \u00e8 formato a seguito dell'erosione della roccia causata dagli agenti atmosferici e, in sostanza, si tratta di una miscela di argilla, sabbia e piccole pietre (il cosiddetto \"entisol\"). Si distingue per una reazione acida, a causa del sistematico dilavamento delle basi, soprattutto sui pendii delle montagne, dove l'erosione non \u00e8 arrestata dalla vegetazione.\nClima.\nL'isola si trova nella cosiddetta zona di convergenza intertropicale, ragion per cui il tempo meteorologico \u00e8 spesso nuvoloso, con frequenti rovesci tutto l'anno, leggermente meno numerosi da gennaio a marzo e da settembre a fine ottobre. Le temperature sono elevate ma senza eccessi e stabili tutto l'anno, con un periodo leggermente pi\u00f9 caldo da febbraio ad aprile. Il clima \u00e8 umido, tropicale, con una temperatura media annua di 26,5\u00a0\u00b0C e una piovosit\u00e0 nell'arco dei dodici mesi di oltre mm (alcuni autori riportano addirittura mm e la discrepanza \u00e8 dovuta all'assenza di dati ufficiali); non esistono mesi in cui le precipitazioni scendono sotto i 150 mm. Inoltre, le numerose correnti calde portate dall'oceano Pacifico hanno un discreto impatto sul clima locale. Un altro dei dati di cui non si dispone riguarda le ore di soleggiamento: per via delle piogge frequenti, esse aumentano nei mesi meno piovosi.\nPolitica.\nL\"'isla del Coco\" divenne ufficialmente parte della Costa Rica il 15 settembre 1869: lo stesso giorno fu issata la bandiera nazionale e quindi utilizzata come colonia penale fino al 1872. Il 12 maggio 1970 il territorio insulare \u00e8 stato incorporato amministrativamente con il decreto esecutivo numero 27, che lo ha reso l'undicesimo distretto del cantone di Puntarenas nell'omonima provincia. In quanto distretto, all'isola \u00e8 stato assegnato un codice postale, il cui numero \u00e8 60110.\nIn occasione delle elezioni politiche del 2006 per l'elezione del presidente, dei deputati e dei consiglieri, \u00e8 stato possibile per la prima volta per 24 dei 33 guardiani del parco esercitare il proprio diritto al voto.\nLa televisione della Costa Rica (Teletica Canal 7) trasmise in diretta le notizie e interviste tramite un collegamento audio-video via internet.\nEconomia.\nTurismo.\nI primi tour organizzati sono stati allestiti nel 1980. Quando l'oceanografo francese Jacques-Yves Cousteau si rec\u00f2 per visitarla nel 1994, la defin\u00ec l'\u00abisola pi\u00f9 bella del mondo\u00bb. La stagione delle immersioni sull'isola del Cocco dura quasi tutto l'anno, in quanto essa si colloca sopra la cintura degli uragani, quindi l'acqua \u00e8 solitamente calma e limpida. Tuttavia, le acque costiere sono molto insidiose, in quanto la visibilit\u00e0, la forza e la direzione della corrente possono cambiare in pochi minuti, per cui le immersioni sono consigliate solo a professionisti. Nel dicembre del 2017 una squalo tigre femmina, una specie ricomparsa nelle acque locali nel 2012, a un trentennio di distanza dall'ultimo avvistamento, ha ucciso l'imprenditrice newyorkese Rohina Bhandari che si immergeva nei pressi dello scoglio Manuelita.\nL'isola accoglie circa persone paganti all'anno e che, per la maggior parte, preferiscono visitarla tra marzo e maggio. Piccole imbarcazioni trasportano i subacquei dal porto di Puntarenas e il viaggio in mare dura circa 36 ore. Per le esigenze dei turisti nelle baie di Chatham e Wafer sono attrezzati ancoraggi, servizi sanitari, bar e docce.\nA causa della pandemia mondiale di COVID-19, il parco \u00e8 stato chiuso a tutti i visitatori nei mesi di aprile e maggio 2020. A giugno \u00e8 stato aperto ai costaricani e ai residenti, mentre a novembre dello stesso anno \u00e8 stato riaperto a ogni turista. Tuttavia, grazie ai diversi controlli previsti dal protocollo sanitario nazionale per il piccolo gruppo di guardiaparco, non si \u00e8 verificato ancora nessun caso di contagio. Gli uomini di stanza sull'isola non hanno contatti con i turisti: tutti i visitatori devono fare un test per verificare l'eventuale positivit\u00e0 al coronavirus 72 ore prima di salire a bordo della nave che li porter\u00e0 a destinazione.\nAmbiente.\nFlora.\nLa copertura vegetale \u00e8 estremamente ricca, per molti aspetti unica: anche per questo motivo il sito \u00e8 stato dichiarato area protetta e la visita \u00e8 possibile solo tramite un permesso speciale del governo della Costa Rica. In particolare, 70 delle 235 specie di angiosperme esistenti sono endemiche, ossia si rintracciano esclusivamente su quest'isola. Si contano inoltre 74 specie di equiseti e felci, 128 licheni e muschi, 90 specie di funghi e 41 specie di muffe fungine: lo studio della flora locale \u00e8 lungi dall'essere completo. La vegetazione \u00e8 convenzionalmente suddivisa in tre tipologie: costiera, interna e montuosa.\nFauna.\nTerrestre.\nL'isola ospita oltre 400 specie di insetti, di cui 65 (circa il 16%) sono endemiche. Le farfalle e le formiche risultano particolarmente numerose e varie, mentre sono inoltre presenti molte specie di ragni (tra i quali \u00e8 da segnalare il ragno \"Wendilgarda galapagensis\", esclusivo dell'isola del Cocco), oniscidi e miriapodi, alcuni dei quali pericolosi per l'uomo. Anche tra i rettili figurano alcuni serpenti velenosi. L'isola ospita due specie di lucertole, \"Sphaerodactylus pacificus\" e \"Norops townsendii\", entrambe endemiche. Non si rintraccia invece la presenza di alcun anfibio.\nCirca 90 specie di uccelli nidificano in zona e molti di questi sono uccelli marini: si pensi alla sula fosca (\"Sula leucogaster\"), alla sula piedirossi (\"Sula sula\"), alla fregata maggiore (\"Fregata minor\"), alla sterna bianca (\"Gygis alba\") e alla sterna stolida bruna (\"Anous stolidus\"), le quali tendono a sorvolare numerose aree nei pressi della costa. Nell'interno vivono sette specie di uccelli, tre delle quali esclusive: il pigliamosche di Cocos (\"Nesotriccus ridgwayi\"), il cuculo di Cocos (\"Coccyzus ferrugineus\") e il fringuello di Cocos (\"Pinaroloxias inornata\").\nL'isola \u00e8 abitata da quattro tipi di mammiferi terrestri, tutti portati dall'uomo: il cervo dalla coda bianca, maiali domestici e selvatici, gatti e ratti. I secondi sono la pi\u00f9 grave minaccia alla conservazione dell'habitat, in quanto provocano l'erosione del suolo e contribuiscono alla sedimentazione delle coste. Il governo costaricano sta cercando di controllarne la distribuzione per evitare la distruzione della barriera corallina come conseguenza dei loro comportamenti. I ratti uccidono invece fino al 90% delle covate di uccelli.\nOceanica.\nLe calde acque tropicali, le colonie di coralli, le montagne sottomarine e le grotte vulcaniche forniscono riparo e cibo a 600 specie di molluschi e oltre 300 specie di pesci, tra cui il tonno a pinne gialle (\"Thunnus albacares\"), la manta gigante (\"Manta birostris\"), l'istioforo (\"Istiophorus platypterus\"), lo squalo martello smerlato (\"Sphyrna lewini\") e, infine, lo squalo balena (\"Rhincodon typus\"), ovvero le due specie pi\u00f9 grandi della loro famiglia.\nIn acque costiere si intravedono anche megattere (\"Megaptera novaeangliae\"), globicefali (\"Globicephala\"), tursiopi (\"Tursiops truncatus\"), leoni marini (\"Zalophus californianus\") e squali pinna bianca del reef (\"Triaenodon obesus\"). Le scogliere ospitano polpi, murene, tartarughe embricate (\"Eretmochelys imbricata\"), tartarughe verdi (\"Chelonia mydas\") e tartarughe bastarde olivacee (\"Lepidochelys olivacea\"), pesci pappagallo e scaridi.\nAree protette.\nIl Parco nazionale dell'isola del Cocco \u00e8 stato istituito nel 1998 con decreto dell'UNESCO n. 08748-A. A tale risultato si \u00e8 arrivati attraverso una serie di tappe intermedie. \nNel 1982, lo status dell'isola come area protetta di importanza internazionale \u00e8 stato sancito dalla legge costaricana n. 6794 (\"Parque Nacional Isla del Coco\"). Nove anni pi\u00f9 tardi, l'area protetta \u00e8 stata ampliata dal regolamento UNESCO n. 20260; oltre alla terra emersa, si comprendeva un areale circostante vasto 15 chilometri, dando cos\u00ec luogo all'Area di Conservazione Marina dell'Isola del Cocco. Al parco nazionale fu attribuito lo status di luogo \"assolutamente inviolabile\": in altre parole, la pesca e ogni altro sfruttamento delle risorse del mare, qualsiasi attivit\u00e0 commerciale, industriale o agricola erano vietate sull'isola e intorno a essa. Nel 1995 l'isola e il circondario hanno ottenuto lo status di area protetta dall'UNESCO n. 24652.\nLa decisione \u00e8 stata presa in base ai criteri IX (\u00abIl sito \u00e8 un esempio significativo di importanti processi ecologici e biologici in atto nell'evoluzione e nello sviluppo di ecosistemi e di ambienti vegetali e animali terrestri, di acqua dolce, costieri e marini\u00bb) e X (\u00abIl sito presenta gli habitat naturali pi\u00f9 importanti e significativi, adatti per la conservazione in situ della diversit\u00e0 biologica, compresi quelli in cui sopravvivono specie minacciate di eccezionale valore universale dal punto di vista scientifico\u00bb). L'isola del Cocco \u00e8 stata annoverata col numero 802 nella lista del patrimonio mondiale dell'UNESCO.\nLa condizione dell'ecosistema e le regole di permanenza sull'isola sono costantemente monitorate da un gruppo di guardiaparco costaricani che risiedono in due alloggi realizzati nella baia di Chatham (ristrutturati nel 1993) e nella baia di Wafer. Il direttore della riserva, il suo vice e tre amministratori sono responsabili della supervisione dell'ecosistema. Nel periodo 1995-1997, sono stati stanziati dollari per mantenere l'ambiente intatto e predisporre eventuali misure di sicurezza, con ulteriori dollari stanziati per coprire i costi necessari nel 1998. Il 10 aprile 1988 l'isola del Cocco \u00e8 stata inoltre inserita tra le aree salvaguardate dalla Convenzione di Ramsar con provvedimento numero 940.\nBiodiversit\u00e0 e minacce.\nL'isola \u00e8 unica perch\u00e9 \u00e8 la sola nell'oceano Pacifico orientale ricoperta da una foresta pluviale tropicale. Le particolari condizioni climatiche, geografiche e geologiche rendono il sito particolare soprattutto dal punto di vista biologico. Inoltre, a causa della distanza dalla terraferma e del basso disturbo antropico, si \u00e8 sviluppata una barriera corallina costiera incontaminata abitata da molte specie di pesci e molluschi; un gran numero di uccelli marini e migratori continuano a nidificare sull'isola.\nLa ricerca scientifica viene condotta in maniera costante: si monitorano in particolare gli spostamenti degli uccelli e degli insetti, oltre che approfondire le conoscenze a disposizione sulle piante endemiche. Attualmente, sono altres\u00ec in corso ricerche dedicate alla climatologia e all'oceanografia locale.\nInsieme alla caccia al tesoro, che ha causato pi\u00f9 di qualche danno all'ecosistema incontaminato dell'isola del Cocco, la pesca indiscriminata \u00e8 attualmente uno dei principali problemi da affrontare da parte di San Jos\u00e9. Gli squali sono le specie pi\u00f9 in pericolo, poich\u00e9 la loro carne \u00e8 considerata una squisita prelibatezza in Costa Rica. Il valore maggiore viene attribuito alle pinne di squalo, poich\u00e9 da esse si prepara un particolare tipo di zuppa. Nel porto di Puntarenas, le pinne sono facili da vendere, per cui la maggior parte dei bracconieri locali interessati ad arricchirsi in maniera rapida taglia le pinne degli squali catturati, gettando poi le carcasse fuori bordo. Il problema del bracconaggio \u00e8 aggravato dal fatto che il governo della Costa Rica, nel tentativo di salvare l'ambiente sottomarino, ha tagliato del 50% la pesca nelle baie costiere, e i pescatori senza profitto si stanno gradualmente avvicinando all'isola. La situazione \u00e8 ulteriormente resa pi\u00f9 complicata se si considera che i residenti costieri non hanno altre fonti di reddito e le famiglie sono tradizionalmente numerose sulla costa pacifica. Con le reti confiscate ai pescatori di frodo \u00e8 stato realizzato un ponte.\nIn circostanze misteriose, Marvin Orlando Cerdas, un giudice della corte di giustizia locale di Puntarenas, ha consentito a 22 bracconieri sorpresi in flagranza di reato di allontanarsi dal Paese nel 2008. In condizioni altrettanto sospette, il procuratore distrettuale Michael Morales Molina ha fermato l'asta per i beni confiscati immediatamente dopo che il portavoce della grande nave di bracconaggio illegale \"Tiuna\" ha fatto richiesta di accedervi.\nNella cultura di massa.\n\"Il tesoro di Cocos\", romanzo del 1950 di Hammond Innes, descrive l'isola e il tesoro sepolto: la storia racconta di un equipaggio ribelle a bordo di una spedizione per la Costa Rica, partito dall'Inghilterra, che si reca sull'isola del tesoro.\nAlcuni ritengono che essa sia inoltre stata fonte d'ispirazione per Daniel Defoe nel suo romanzo \"Robinson Crusoe\", con la sola differenza che invece dell'oceano Pacifico, il luogo immaginario era situato nell'Atlantico. Si pensa inoltre che l'isola del Cocco gener\u00f2 in Robert Louis Stevenson lo stimolo necessario a comporre la sua opera \"L'isola del tesoro\".\nGli eventi del romanzo \"Jurassic Park\" di Michael Crichton si svolgono sull'isola immaginaria di Nublar, sulla costa pacifica della Costa Rica, verosimilmente uno pseudonimo che indicava invece l'isola del Cocco. Nella prima scena del film \"Jurassic Park\" si vede un piccolo elicottero che sorvola un'isola coperta di lussureggiante foresta, con ripide vette che scendono a picco nelle limpide acque azzurre. Tale luogo \u00e8 l'isola del Cocco e quella scena ha trasformato il parco nazionale pi\u00f9 remoto della Costa Rica in una delle mete pi\u00f9 ambite dell'immaginario collettivo."}
{"id": "540204", "revid": "599013", "url": "https://it.wikipedia.org/wiki?curid=540204", "title": "JAG", "text": ""}
{"id": "540208", "revid": "26921", "url": "https://it.wikipedia.org/wiki?curid=540208", "title": "Acciajo", "text": ""}
{"id": "540214", "revid": "110157", "url": "https://it.wikipedia.org/wiki?curid=540214", "title": "Shlomo Mintz", "text": "Considerato uno dei maggiori violinisti del nostro tempo, si esibisce regolarmente con le orchestre ed i direttori pi\u00f9 importanti della scena internazionale. Tiene inoltre recital e concerti di musica da camera in tutto il mondo.\nShlomo Mintz ha vinto numerosi premi di prestigio, come il Premio Accademia Musicale Chigiana di Siena, il Diapason d'Or, Grand Prix du Disque, Gramophone Award ed Edison Awards.\nNel 2006 gli \u00e8 stato conferito il titolo di dottore honoris causa dell'Universit\u00e0 Ben Gurion del Neghev, Israele.\nBiografia.\nNato a Mosca nel 1957, \u00e8 emigrato in Israele con la famiglia due anni dopo, dove ha iniziato a studiare con Ilona Feher. All'et\u00e0 di undici anni ha debuttato con l'Orchestra filarmonica d'Israele, e a quindici \u00e8 stato invitato da Zubin Mehta ad eseguire il Primo Concerto per Violino di Paganini per sostituire Itzhak Perlman.\nA sedici anni ha debuttato alla Carnegie Hall con la Pittsburgh Symphony Orchestra, invitato da Isaac Stern e l'American Israel Cultural Foundation. In seguito ha iniziato a studiare con Dorothy DeLay alla Juilliard School di New York.\nDall'et\u00e0 di diciotto anni Shlomo Mintz ha intrapreso anche la carriera di direttore d'orchestra, dirigendo importanti orchestre di tutto il mondo, come la Royal Philharmonic Orchestra, Gran Bretagna, la NHK Symphony Orchestra, Giappone, e l'Orchestra filarmonica d'Israele.\n\u00c8 stato Direttore Musicale della Israel Chamber Orchestra dal 1989 al 1993. Nel marzo del 1994 \u00e8 stato nominato direttore artistico e direttore ospite principale della Maastricht Symphony Orchestra, Paesi Bassi, che ha diretto per 4 stagioni, esibendosi contemporaneamente come direttore e solista.\nShlomo Mintz \u00e8 patrono e uno dei fondatori del Keshet Eilon International Violin Mastercourse in Israele, un programma estivo di livello avanzato per giovani violinisti di talento che da tutto il mondo convergono a Kibbutz Eilon. Tiene masterclasses in tutto il mondo.\nShlomo Mintz \u00e8 stato membro di importanti concorsi internazionali di violino, come il Concorso internazionale \u010cajkovskij di Mosca (1993), Queen Elisabeth International Music Competition di Bruxelles (1993 e 2001).\nNell'ottobre 2001 \u00e8 stato presidente di giuria alla International Henryk Wieniawski Competition di Pozna\u0144 (Polonia).\nFin dal 2002 Shlomo Mintz \u00e8 direttore artistico del Sion Valais International Music Festival e presidente di giuria al Sion Valais International Violin Competition in Svizzera. Insieme a Nicole Coppey, ha creato una Giuria costituita da bambini dai 6 ai 16 anni, al fine di svilupparne la formazione.\nCollegamenti esterni.\nShlomo Mintz official site"}
{"id": "540215", "revid": "11792", "url": "https://it.wikipedia.org/wiki?curid=540215", "title": "108 AC", "text": ""}
{"id": "540218", "revid": "486946", "url": "https://it.wikipedia.org/wiki?curid=540218", "title": "Artemis Fowl (personaggio)", "text": ""}
{"id": "540220", "revid": "486946", "url": "https://it.wikipedia.org/wiki?curid=540220", "title": "Artemis Fowl 2", "text": ""}
{"id": "540221", "revid": "869710", "url": "https://it.wikipedia.org/wiki?curid=540221", "title": "Incidente fisico", "text": "Un incidente fisico \u00e8 un fatto negativo inatteso, le cui conseguenze si riversano sulla vita o sulla salute umana. Esistono numerosi tipi di incidente: dalla collisione alla ferita causata da oggetti taglienti, dalla scottatura con oggetti e liquidi ad alta temperatura alla folgorazione elettrica, dall'inalazione di veleno al procurarsi danni fisici.\nIn linea teorica, un incidente non include avvenimenti per i quali pu\u00f2 essere trovato un responsabile: ovvero quando \u00e8 causato da negligenza, non essendo state osservate precauzioni per evitare danni a cose e persone. Se gli esiti della negligenza sono prevedibili ed evitabili, non sussiste la componente \"accidentale\" ed al responsabile pu\u00f2 essere imputato il reato di danno personale. Tanto per fare un esempio, si pensi ad un farmacista che nella realizzazione di un composto mescola, in maniera negligente, i prodotti chimici errati etichettando poi il composto per la vendita. La persona che fa uso del composto corre il rischio di un avvelenamento \"casuale\": l'errore del farmacista non pu\u00f2 quindi rientrare sotto la definizione di accidentale.\nUn'errata credenza comune \u00e8 quella che un'arma da fuoco possa sparare accidentalmente: in realt\u00e0, si tratta di un caso alquanto raro e la maggior parte di ferite e/o danni provocati da armi derivano da un atto intenzionale. Esiste, ovviamente, il caso di un'arma difettosa che possa far partire un colpo cadendo a terra: il proprietario dovrebbe tuttavia fornire spiegazione del perch\u00e9 l'arma fosse carica e con la sicura rimossa. \nLe cause degli incidenti vengono spesso analizzate per poter prevenire simili casi futuri: lo studio delle cause non permette tuttavia di avere sentore della componente accidentale. Per tale motivo, l'analisi di un qualsivoglia incidente non consente di classificare i futuri casi come prevenibili."}
{"id": "540223", "revid": "1543377", "url": "https://it.wikipedia.org/wiki?curid=540223", "title": "Assiomi di Huzita-Hatori", "text": "Gli assiomi di Huzita-Hatori sono gli assiomi su cui si basa la matematica degli origami. \nI primi sei assiomi sono stati formulati dal matematico italo-giapponese Humiaki Huzita nel 1992, e descrivono le operazioni che sono consentite quando si piega un pezzo di carta, come nell'arte dell'origami. \nIl settimo assioma \u00e8 stato aggiunto dal matematico giapponese Koshiro Hatori. \nI sette assiomi.\nGli assiomi si basano sulle ipotesi che ogni operazione sia eseguita su un piano, e che tutte le piegature siano in linea retta. \nGli assiomi sono i seguenti:\nSi pu\u00f2 notare che l'assioma (5) pu\u00f2 avere zero, una o due soluzioni, mentre l'assioma (6) pu\u00f2 averne zero, una, due o tre. In questo modo, le costruzioni geometriche che ne risultano sono pi\u00f9 forti delle costruzioni con riga e compasso, dove il numero massimo di soluzioni di un assioma \u00e8 due. Per questo motivo le costruzioni con riga e compasso possono risolvere al massimo equazioni di secondo grado, mentre le costruzioni per mezzo di origami possono risolvere anche equazioni di terzo grado.\nDettagli.\nAssioma 1.\nDati due punti \"p\"1 e \"p\"2, esiste un'unica piegatura che passi per entrambi.\nIn forma parametrica, l'equazione della retta passante per i due punti \u00e8:\nAssioma 2.\nDati due punti \"p\"1 e \"p\"2, esiste un'unica piegatura che porti \"p\"1 su \"p\"2.\nQuesto assioma \u00e8 equivalente a trovare l'asse del segmento \"p\"1\"p\"2. Ci\u00f2 pu\u00f2 essere fatto in quattro passi:\nAssioma 3.\nDate due linee rette \"l\"1 e \"l\"2, esiste sempre una piegatura che porti \"l\"1 su \"l\"2.\nQuesto assioma equivale a trovare la bisettrice dell'angolo compreso tra \"l\"1 e \"l\"2. Chiamiamo \"p\"1 e \"p\"2 due punti qualsiasi su \"l\"1, e \"q\"1 e \"q\"2 due punti qualsiasi su \"l\"2. Inoltre, chiamiamo u e v i versori che identificano le direzioni rispettivamente di \"l\"1 e di \"l\"2. Si ha quindi:\nSe le due linee non sono parallele, il loro punto di intersezione \u00e8:\ndove\nLa bisettrice di una delle bisettrici \u00e8 data da:\nE l'equazione parametrica della piegatura \u00e8 quindi:\nEsiste anche una seconda bisettrice, perpendicolare alla prima e passante per \"p\"int. Piegare lungo questa seconda bisettrice porter\u00e0 comunque al risultato desiderato di portare \"l\"1 su \"l\"2. Pu\u00f2 non essere possibile eseguire l'una o l'altra tra queste piegature, a seconda della posizione del punto di intersezione\nSe le due linee sono parallele, non hanno intersezioni. La piegatura dovr\u00e0 essere la linea mediana tra \"l\"1 e \"l\"2, parallela ad esse.\nAssioma 4.\nDati un punto \"p\"1 e una retta \"l\"1, esiste un'unica piegatura perpendicolare a \"l\" che passi per il punto \"p\".\nQuesto \u00e8 equivalente a trovare una perpendicolare a \"l\"1 che passi per \"p\"1. Se troviamo un vettore v perpendicolare a \"l\"1, allora l'[equazione parametrica] della piegatura sar\u00e0:\nAssioma 5.\nDati due punti \"p\"1 e \"p\"2 e una retta \"l\", se esiste una piegatura passante per \"p\"2 che porti \"p\"1 su \"l\", allora tale piegatura pu\u00f2 essere costruita.\nEsempio in cui non ci sono soluzioni: i punti \"p\"1 e \"p\"2 si trovano su una retta perpendicolare a \"l\" e la distanza di \"p\"2 da \"l\" \u00e8 maggiore della distanza di \"p\"1 da \"l\".\nAssioma 6.\nDati due punti \"p\"1 e \"p\"2 e due rette \"l\"1 e \"l\"2, se esiste una piegatura che porti \"p\"1 su \"l\"1 e \"p\"2 su \"l\"2, allora tale piegatura pu\u00f2 essere costruita.\nEsempio in cui non ci sono soluzioni: le due rette \"l\"1 e \"l\"2 sono parallele, i punti \"p\"1 e \"p\"2 si trovano su una retta perpendicolare a \"l\"1 e \"l\"2, dalla stessa parte del piano rispetto alle due rette e la distanza di \"p\"1 da \"l\"1 \u00e8 uguale alla distanza di \"p\"2 da \"l\"2.\nQuesto assioma equivale a trovare una retta che sia contemporaneamente tangente a due parabole, e pu\u00f2 essere considerata equivalente alla risoluzione di un'equazione di terzo grado.\nLe due parabole hanno fuochi rispettivamente in \"p\"1 e \"p\"2, con direttrici definite da \"l\"1 e \"l\"2.\nAssioma 7.\nDati un punto \"p\" e due rette \"l\"1 e \"l\"2, esiste sempre una piegatura perpendicolare a \"l\"2 che porti \"p\" su \"l\"1.\nKoshiro Hatori ha scoperto questo assioma, e Robert Lang ha dimostrato che completa la lista degli assiomi dell'origami."}
{"id": "540226", "revid": "1974914", "url": "https://it.wikipedia.org/wiki?curid=540226", "title": "Carlo Peroni", "text": "Biografia.\nPeroni inizi\u00f2 a lavorare non ancora ventenne come restauratore di quadri e collaborando alla realizzazione di affreschi. Lavor\u00f2 anche per il teatro, realizzando soggetti, musiche e scenografie, talvolta anche interpretazioni.\nNel 1947 illustr\u00f2 il volume \"Le avventure di Pulcinella\". Nel 1948 inizi\u00f2 la carriera nel mondo del fumetto collaborando con Il Giornalino. Nel 1950 collaborer\u00e0 con L'Aspirante, nel 1951 con Capitan Walter, Jolly e Il Vittorioso.\nNegli anni Cinquanta Peroni lavor\u00f2 nel cinema d'animazione, realizzando cortometraggi per una TV statunitense, e a Cinecitt\u00e0 per la realizzazione di effetti speciali, modellini, scenografie e titoli di testa per kolossal mitologici. Collabor\u00f2 anche con la RAI per alcuni programmi TV e testate della ERI, Edizioni Rai.\nNegli anni Sessanta lavor\u00f2 con agenzie e case di produzione come la Gamma Film e la Pagot Film per Carosello e collabor\u00f2 a Topolino e Pecos Bill.\nTra il 1959 e il 1962 collaboro con il Pioniere\u00a0 pubblicando, a puntate, come illustratore cinque racconti: Sand contro gli Estriani. Assalto alla terra, Sand contro i pirati della galassia, Sand e Zeus - allarme nello spazio, Sand e Zeus - Il pianeta\u00a0 delle voci senza volto e Sand e Zeus- L'Astronave fantasma.\nSuoi i disegni, tra le tante cose, di \"Dentiera di Sangue\", episodio di \"Diabulik\", esilarante parodia di Diabolik realizzata da Mario Gomboli e Alfredo Castelli. Di quegli anni sono anche il mediometraggio Arrivano i Putipoti (1967) e il lungometraggio Putiferio va alla guerra (1968).\nRisale a quel periodo anche la creazione di Nerofumo per Il Piccolo Missionario.\nNel 1968 Peroni fond\u00f2 con Alfredo Castelli Tilt, la prima rivista \"demenziale\" in Italia, nel 1969 Zio Boris, la seconda \"striscia\" uscita in Italia (dopo le Sturmtruppen di Bonvi ed escluso Gatto Filippo, gi\u00e0 su Paese Sera nel '50).\nNegli anni Settanta collabora con Horror, Cucciolo, Tiramolla, Corriere dei Piccoli, Guerin Sportivo, cura il mensile Psyco, pubblica i volumi Mondo lumaca (1971) e 30 anni di fumetti (1978), illustra Parlacosando (1977) di Catalano.\nCon Laura De Luca crea Spugna (45 episodi, 1976-85).\nNegli anni Ottanta pubblica in Germania \"Sonny\" (in Italia noto come Gianconiglio e uscito sul Corriere dei Piccoli negli anni '70) sull'albo mensile omonimo e sul quotidiano tedesco Bild.\nEdita anche la rivista 6-96 in fascicoli per tutte le et\u00e0 (in edizione italiana e inglese), realizza per la Plasmon la campagna pubblicitaria incentrata su \"Asterix\" (fumetti, giochi, poster, trasferibili) e per la Parmalat quella con Paciocco (magliette, figurine, pupazzi, film a tecnica mista).\nDopo aver dato vita, negli anni '80, all'inserto demenziale \"Slurp!\" all'interno della rivista \"Pi\u00f9 e il suo gioco\" dell'Editoriale Domus, crea e realizza interamente la rivista \"demenziale\" \"SLURP!\" con un grande successo di pubblico e critica. Nonostante questo notevole successo, la casa editrice Domus ne sospese la pubblicazione in quanto, per loro stessa ammissione, il carattere della rivista \"sminuiva\" l'immagine della casa.\nNegli anni Novanta crea l'Ispettore Perogatt per Il Giornalino (dal 1991) e I fumetti di Fiorello (dal 1993), entrambi ospitati anche nei rispettivi siti Internet.\nSempre per \"Il Giornalino\" \u00e8 dal 1992 uno dei disegnatori italiani dietro i fumetti di Hanna-Barbera (Gli Antenati, \"Hanna-Barbera Bazar\", \"Dastardly &amp; Muttley\" - una quarantina di episodi).\nRealizza l'uomo primitivo GU per la casa editrice ELI, e gli dedica il volume \"Il mondo di GU\" edito in varie lingue. \u00c8 anche autore delle sigle animate per le trasmissioni TV \"Zitti e mosca\", \"Slurpiamo!\", \"La citt\u00e0 dei consumi\", ecc.\nNel 1998, su invito di Carlo Squillante aderisce - insieme ad altri Autori di umorismo e Arte Leggera - all'ANU, Associazione Nazionale Umoristi, virtuale e virtuosa. A partire da due anni dopo, parteciper\u00e0 a ben otto edizioni del FestiValtravaglia dell'Arte Leggera di Porto Valtravaglia, evento istituzionale dell'ANU. Partecipa a diversi eventi organizzati dall'ANU come, nel 2000, il \"Bestiario di Leonardo da Vinci\" presso il Museo della Scienza e della Tecnologia di Milano.\nNel 2004 crea \"Tippy\" per Il Giornalino.\nNel 2008 la rivista \"The Artist\" rende omaggio a Osvaldo Cavandoli e alla sua Linea con \"Cavandoli!\", un fumetto disegnato da 30 autori umoristici italiani: Carlo Peroni partecipa all'omaggio con Gianconiglio, Slurp e Skull (il teschio parlante di Zio Boris).\n\u00c8 scomparso nel 2011 all'et\u00e0 di 82 anni.\nCalimero.\nPeroni ha rivendicato l'invenzione del celebre personaggio Calimero."}
{"id": "540228", "revid": "298055", "url": "https://it.wikipedia.org/wiki?curid=540228", "title": "Cicca Verbil", "text": ""}
{"id": "540236", "revid": "436907", "url": "https://it.wikipedia.org/wiki?curid=540236", "title": "Caution Radiation Area", "text": "Caution Radiation Area \u00e8 il secondo album in studio del gruppo musicale italiano Area, pubblicato nel 1974 dalla Cramps Records.\nDescrizione.\nIl disco rappresenta il primo a figurare la formazione storica del gruppo, che incise sei album tra il 1974 e il 1977. Si tratta infatti del primo album senza il sassofonista Victor Edouard Busnello e il bassista Patrick Djivas, quest'ultimo sostituito da Ares Tavolazzi (proveniente dai The Pleasure Machine.\nNel 2016 Donato Zoppo ha dedicato al disco un libro di approfondimento.\nTracce.\nTesti e musiche di Terzo Fariselli, Ares Tavolazzi e Giampaolo Tofani."}
{"id": "540237", "revid": "287204", "url": "https://it.wikipedia.org/wiki?curid=540237", "title": "SEAT 600", "text": ""}
{"id": "540238", "revid": "5016", "url": "https://it.wikipedia.org/wiki?curid=540238", "title": "SEAT 850", "text": ""}
{"id": "540239", "revid": "50935618", "url": "https://it.wikipedia.org/wiki?curid=540239", "title": "SEAT 131", "text": ""}
{"id": "540240", "revid": "767487", "url": "https://it.wikipedia.org/wiki?curid=540240", "title": "Regola delle fasi", "text": "La regola delle fasi (conosciuta anche come regola della varianza di Gibbs) permette di definire lo stato di equilibrio in un sistema eterogeneo.\nDefinizione.\nLo stato di equilibrio di un sistema \u00e8 definito tramite un certo numero di coordinate termodinamiche di stato (parametri) che sono la temperatura T, la pressione P e le concentrazioni Ci delle singole specie chimiche i-esime componenti tale sistema, supposto all'equilibrio termodinamico. Questi parametri sono generalmente legati tra loro da una relazione matematica definita \"equazione di stato\", come ad esempio l'equazione dei gas ideali ad un singolo componente. Dividendo i membri di questa equazione per il volume, otteniamo la forma:\ndove nV \u00e8 la concentrazione molare del gas, reciproco del volume molare.\nTale equazione fornisce una funzione parametrica del tipo:\nQuesta \u00e8 la forma generale dell'equazione di stato per un sistema formato da un solo componente in una qualsiasi fase. Se si ha un sistema multifase e multicomponente si possono definire delle equazioni di stato per ciascuna fase, che legano le grandezze temperatura, pressione e concentrazione dei vari componenti presenti in quella stessa fase. Considerando che in un sistema all'equilibrio temperatura e pressione sono comuni ad ogni fase, per una generica fase f a C componenti si ha:\nPerci\u00f2 se i componenti sono C e le fasi F, si hanno tante equazioni di stato quante sono le fasi.\nTutte le concentrazioni di un componente distribuito in pi\u00f9 fasi sono tra loro legate, in modo che all'equilibrio la differenza di energia libera di Gibbs risulti eguale a zero. Ci\u00f2 si tramuta nel fatto che \u00e8 possibile utilizzare solo C concentrazioni, dalle quali \u00e8 poi possibile dedurre tutte le concentrazioni di ogni singolo componente in ogni fase. In questo modo si ottiene un sistema di F equazioni in C+2 variabili:\nSe il numero di equazioni \u00e8 uguale al numero di variabili, il sistema ammette solo un ben determinato valore per ciascun parametro di ogni componente in ogni fase.\nSe il numero di variabili eccede il numero di equazioni, cio\u00e8 se (C+2) &gt; F, allora la differenza (C+2) - F rappresenter\u00e0 il numero di variabili, necessarie e sufficienti, che \u00e8 possibile fissare arbitrariamente per definire univocamente il sistema.\nTale differenza \u00e8 definita varianza (o grado di libert\u00e0) ed \u00e8 definita dalla relazione:\ndove:\nI \"componenti indipendenti\" del sistema (C-R) sono tutte le specie chimiche necessarie e sufficienti per definire esattamente la composizione di tutte le fasi del sistema oggetto di studio. Essi possono essere in numero inferiore rispetto ai componenti totali (C) del sistema, in quanto, nel caso in cui esistano R relazioni di equilibrio o vincoli fra le loro concentrazioni, \u00e8 evidente che non tutti possono variare indipendentemente dagli altri, ma solo C-R. Ci\u00f2 si ricava, in definitiva, dal fatto che la stechiometria della reazione stabilisce dei rapporti stechiometrici tra le specie tali da vincolare le loro quantit\u00e0 relative: in pratica basta conoscere solamente la quantit\u00e0 di una specie per ricavare quella dell'altra.\nEsempi pratici.\nSono presenti due fasi, la solida e la gassosa, e un solo componente indipendente, il NH4Cl(s), in quanto esiste una costante di equilibrio Kp e il rapporto stechiometrico fra ammoniaca e cloruro d'idrogeno \u00e8 1 : 1 (quindi C= 3 e R = 2). Applicando la regola delle fasi si ottiene \u03bd = 1, cio\u00e8 il sistema \u00e8 monovariante. Visto che il componente indipendente \u00e8 un solido puro che ha concentrazione costante (cfr. attivit\u00e0), ci\u00f2 significa che se fissiamo arbitrariamente il parametro temperatura (o pressione) esiste solamente un determinato valore di pressione (o temperatura) alla quale pu\u00f2 esistere l'equilibrio considerato.\nConsideriamo adesso l'equilibrio precedente, ottenuto per\u00f2 stavolta aggiungendo nel recipiente di reazione oltre al cloruro d'ammonio anche una certa quantit\u00e0 di ammoniaca gassosa. Stavolta il vincolo stechiometrico 1 : 1 fra NH3(g) e HCl(g) viene a mancare e i componenti indipendenti (C - R) sono 2, il cloruro d'ammonio e uno qualsiasi tra l'ammoniaca e l'acido cloridrico. Applicando la regola delle fasi si ottiene un sistema bivariante: si possono modificare arbitrariamente due parametri senza alterare l'equilibrio.\nSono presenti due componenti indipendenti perch\u00e9 il vincolo stechiometrico 1 : 1 fra CaO(s) e CO2(g) non sussiste. Le fasi sono tre in quanto ogni fase solida (o liquida) pura rappresenta una fase a s\u00e9 stante. La varianza risulta \u03bd = 2+2-3 = 1: essendo la composizione gassosa sempre la stessa (\u00e8 presente solamente biossido di carbonio in questa fase) \u00e8 possibile variare solamente una tra la pressione e la temperatura senza alterare l'equilibrio esistente. Per variazioni di entrambi i parametri si pu\u00f2 arrivare alla scomparsa di una fase."}
{"id": "540242", "revid": "5016", "url": "https://it.wikipedia.org/wiki?curid=540242", "title": "SEAT 127", "text": ""}
{"id": "540243", "revid": "276444", "url": "https://it.wikipedia.org/wiki?curid=540243", "title": "SEAT Panda", "text": ""}
{"id": "540247", "revid": "287204", "url": "https://it.wikipedia.org/wiki?curid=540247", "title": "Zastava 600", "text": ""}
{"id": "540250", "revid": "110157", "url": "https://it.wikipedia.org/wiki?curid=540250", "title": "We Are the Pipettes", "text": "We are the Pipettes \u00e8 il primo album del gruppo indie pop, The Pipettes. \u00c8 stato pubblicato il 17 luglio 2006 e prende il nome dalla canzone omonima presente nell'album."}
{"id": "540254", "revid": "1573940", "url": "https://it.wikipedia.org/wiki?curid=540254", "title": "Tarsius tarsier", "text": "Il tarsio spettro o maki folletto (\"Tarsius tarsier\" ) \u00e8 un primate della famiglia dei Tarsiidae, della quale rappresenta la specie tipo. \u00c8 l'unico primate esclusivamente carnivoro.\nQuesto animale \u00e8 di fondamentale importanza per gli studiosi, che lo ritengono l'anello mancante fra le proscimmie (fra le quali un tempo veniva classificato) e le scimmie vere e proprie: la specie, col vecchio nome \"Tarsius spectrum\", era considerata un \"contenitore\" a cui venivano ascritte come sottospecie gran parte dei Tarsiidae: in seguito al riordino della specie da parte degli studiosi, sono state classificate \"ex novo\" quattro nuove specie (\"Tarsius dentatus\" da \"T. spectrum dentatus\", \"Tarsius pelengensis\" da \"T. spectrum pelengensis\", \"Tarsius pumilus\" da \"T. spectrum pumilus\", \"Tarsius sangirensis\" da \"T. spectrum sangirensis\"), mentre \"Tarsius spectrum\" \u00e8 diventato sinonimo di \"Tarsius tarsier\".\nDistribuzione.\nVive principalmente nei bassipiani delle isole di Sulawesi e Selayar, in Indonesia: preferisce le aree di foresta pluviale secondaria, ossia rasa al suolo per qualche motivo e poi ricresciuta. Probabilmente, questa sua preferenza \u00e8 attribuibile alla maggiore presenza di bamb\u00f9, cespugli ed erba alta in questo tipo di foresta rispetto a quella di tipo primario.\nDescrizione.\nDimensioni.\nMisura circa 35\u00a0cm di lunghezza, di cui i due terzi sono occupati dalla lunga coda, per un peso complessivo di 120 g.\nAspetto.\nIl mantello \u00e8 vellutato e di colore grigio. La coda \u00e8 glabra e scagliosa, come quella dei ratti, ma presenta un ciuffo di peli scuri sulla punta.\nGli occhi sono enormi: la sola orbita oculare \u00e8 di dimensioni maggiori dello stomaco e del cervello stesso. Questo perch\u00e9, pur essendo un animale notturno, il tarsio manca del \"tapetum lucidum\", una membrana riflettente posta sulla superficie interna dell'occhio. Gli occhi sono inoltre fissi nelle orbite: per ovviare a ci\u00f2, il tarsio pu\u00f2 ruotare la sua testa di oltre 180\u00b0.\nLe orecchie sono simili a cucchiaini e poggiano su corti manici tubolari.\nPer quanto grandi, la testa ed il corpo assieme raggiungono a stento la met\u00e0 della lunghezza delle zampe posteriori, che si dividono in coscia, stinco e mano, tutti assai allungati e di lunghezza pi\u00f9 o meno uguale l'uno all'altro (la parola \"tarsio\" deriva dal tarso assai allungato). La tibia e la fibula di questi animali sono fuse assieme nella parte terminale, cos\u00ec da assorbire l'urto creato dall'impatto con una superficie mentre l'animale salta di ramo in ramo.\nLe mani presentano dita assai allungate e terminanti con polpastrelli rigonfi, che permettono all'animale una presa sicura anche su superfici quasi lisce: i polpastrelli adesivi, tuttavia, sono meno evoluti rispetto a quelli di altre specie, come ad esempio \"Carlito syrichta\". L'indice ed il medio sono dotate di speciali artigli (mentre le altre dita presentano unghie simili a quelle umane) per l'attivit\u00e0 di \"grooming\".\nBiologia.\nSi tratta di un animale dalle abitudini crepuscolari e notturne: di giorno riposa nel folto del fogliame in posizione verticale, mentre al tramonto si sveglia e comincia prima di tutto a nettarsi il pelo. Dopo aver fatto l'operazione di \"grooming\", si avventura alla ricerca di prede fino al mattino.\nGrazie alle lunghe zampe posteriori, pu\u00f2 spiccare salti anche di 6 m: durante il salto, l'animale ruota prima le zampe anteriori e poi le posteriori, mentre la coda funge da bilanciere. Al suolo, l'animale si muove saltellando lateralmente con la coda tenuta in verticale, similmente ai sifaka malgasci.\nVive solitario o in piccoli gruppi familiari, ognuno dei quali possiede un proprio territorio che difende gelosamente qualora si rendesse necessario: tuttavia, gli scontri sono assai rari, in quanto i tarsi marcano pi\u00f9 volte i confini dei propri territori con urina e secrezioni ghiandolari, in particolare il tarsio possiede una ghiandola epigastrica al livello del petto.\nI vari componenti della coppia o del gruppo si tengono in contatto tramite vocalizzazioni: spesso il maschio e la femmina si esibiscono in veri e propri \"duetti\" dalla funzione di demarcazione territoriale.\nAlimentazione.\nSi tratta di animali prevalentemente insettivori, che non disdegnano integrare la dieta anche con piccoli vertebrati, riuscendo a catturare perfino i pipistrelli al volo.\nLa preda viene individuata principalmente grazie all'udito: spesso l'animale chiude addirittura gli occhi al momento dell'attacco, probabilmente allo scopo di difenderli. Quando la preda viene avvistata, il tarsio si avvicina cautamente, per poi saltarle addosso in modo fulmineo e finirla a morsi: una volta uccisa, l'animale la porta su un ramo prescelto e la consuma a partire dalla testa.\nIl tarsio mangia tutto della propria preda: piume, becco, esoscheletro ed ossa.\nRiproduzione.\nIn base al tempo impiegato dalla femmina per crescere una cucciolata, si suppone che questi animali possano riprodursi ogni 9-10 mesi.\nLe coppie sono assai salde: l'accoppiamento pu\u00f2 avvenire durante tutto l'arco dell'anno. La gestazione dura circa 6 mesi (periodo insolitamente lungo per animali di taglia cos\u00ec piccola), al termine dei quali viene dato alla luce un unico cucciolo, gi\u00e0 ricoperto di pelo e con gli occhi aperti.\nPoco altro si conosce sulla riproduzione di questa specie, ma si pensa che non sia assai dissimile da quella del congenere \"Carlito syrichta\".\nIl tarsio nella cultura di massa.\nNelle zone dove vive, il tarsio ha la funzione di animale totem: le trib\u00f9 di cacciatori di teste Iban lo venerano in quanto convinte che questo animale abbia la testa staccata dal corpo, a causa della sua capacit\u00e0 di torcere il collo anche di 180\u00b0. Gli Iban sono convinti, inoltre, che sia tab\u00f9 chiamare l'animale col suo nome, in quanto disturbandolo in tal modo si attira la sua ira sulla casa del trasgressore.\nLe altre etnie di Sulawesi tengono questo animale in cattivit\u00e0 per la sua indole gentile e la sua intelligenza: l'allevamento del tarsio pu\u00f2 essere per\u00f2 molto problematico, in quanto necessita di cibo vivo per mantenersi ed in mancanza di questo muore in pochi giorni. Inoltre, se catturando un animale lo si separa dal suo compagno, \u00e8 facile che ambedue si lascino morire d'inedia: ancora, il tarsio \u00e8 un animale estremamente sensibile, ed il trauma della cattura pu\u00f2 spaventarlo a tal punto da ridurlo alla pazzia portandolo a battere la testa contro una parete o le sbarre della gabbia."}
{"id": "540258", "revid": "4128823", "url": "https://it.wikipedia.org/wiki?curid=540258", "title": "Guglielmo II il Buono", "text": ""}
{"id": "540271", "revid": "767487", "url": "https://it.wikipedia.org/wiki?curid=540271", "title": "John Lev\u00e9n", "text": "Terzo membro fondatore degli Europe.\nBiografia.\nQuando aveva 7 anni, lui e la sua famiglia si spostarono a Upplands V\u00e4sby, dove vari membri degli Europe si formarono. Entr\u00f2 nella band nel 1981, sostituendo Peter Olsson. Fu proprio Lev\u00e9n a suggerire, nel 1985, al cantante Joey Tempest di scrivere una canzone basata su un riff di tastiera fatto alla vecchia maniera; il risultato, un anno dopo, fu \"The Final Countdown, \"la hit che port\u00f2 la band al successo mondiale.\nDopo che gli Europe si sciolsero nel 1992, Lev\u00e9n registr\u00f2 album e partecip\u00f2 a svariati tour con artisti quali Brazen Abbot, Clockwise, Last Autumn's Dream, Southpaw.\nNel 2004 prende parte alla reunion della sua band storica. Da allora con gli Europe ha inciso altri 4 album e si \u00e8 imbarcato in diversi tour molto apprezzati dal pubblico."}
{"id": "540280", "revid": "36426", "url": "https://it.wikipedia.org/wiki?curid=540280", "title": "Arcivescovo di Boston", "text": ""}
{"id": "540286", "revid": "33163", "url": "https://it.wikipedia.org/wiki?curid=540286", "title": "San Giovanni degli Eremiti", "text": ""}
{"id": "540287", "revid": "287204", "url": "https://it.wikipedia.org/wiki?curid=540287", "title": "Rumore bianco (romanzo)", "text": "Rumore bianco (titolo originale: \"White Noise\") \u00e8 un romanzo dello scrittore statunitense Don DeLillo, esemplificativo della letteratura postmoderna. \u00c8 stato vincitore del National Book Award.\nTrama.\nAmbientato in un bucolico \"college\" del Midwest degli Stati Uniti, \"Rumore bianco\" racconta un anno di vita di Jack Gladney, un professore universitario che ha guadagnato notoriet\u00e0 iniziando per primo degli studi approfonditi sulla figura di Adolf Hitler (nonostante egli non parli il tedesco). \u00c8 stato sposato diverse volte e sia lui che la sua attuale moglie, Babette, hanno figli da precedenti matrimoni. La prima met\u00e0 di \"Rumore bianco\" \u00e8 una cronaca dell'assurdo della vita di famiglia, combinata con una satira sul mondo accademico.\nNella seconda parte, una fuoriuscita di materiali chimici da un vagone ferroviario causa la formazione di una nuvola tossica nella zona in cui vivono Jack e la sua famiglia, rendendo necessaria un'evacuazione. Preoccupato di essersi esposto alla tossina, Jack \u00e8 costretto a fare i conti col fatto di poter morire. In breve il romanzo diviene una riflessione sulla paura della morte nella societ\u00e0 moderna e sulla sua ossessione per le cure mediche, con Jack che cerca di comprare al mercato nero un farmaco chiamato \"Dylar\", che si ritiene possa alleviare la paura della morte.\nTemi.\n\"White Noise\" esplora diversi dei temi emersi durante la seconda met\u00e0 del ventesimo secolo, fra i quali il consumismo rampante, la saturazione mediatica, l'intellettualismo spicciolo, le cospirazioni sotterranee, la disintegrazione e la reintegrazione della famiglia, la paranoia e le qualit\u00e0 potenzialmente positive della violenza umana. Il titolo fa riferimento al \"rumore bianco\" prodotto dal consumismo, dai media, dalle masturbazioni mentali, dai progressi delle tecnologie della comunicazione e dalla riduzione dello spazio privato.\nNel romanzo la cospirazione agisce a livello familiare e quotidiano. La ex moglie del protagonista con lui parlava in inglese, ma al telefono parlava in spagnolo o portoghese. I mariti e le mogli che DeLillo descrive sembrano pi\u00f9 agenti del controspionaggio che non tranquilli coniugi dell\"American dream\". Il complotto \u00e8 dunque entrato nel DNA dell'americano medio, trasformando la paranoia politica in domestica, e viceversa.Il romanzo esprime la contraddizione tra il mondo monotono, popolato da una tecnologia che asserve l'uomo e lo danneggia, e una voglia intima di trascendente che urta contro la paura della morte\nRiduzione cinematografica.\nIl regista Barry Sonnenfeld ha lavorato su una riduzione cinematografica di \"Rumore bianco\", la cui uscita nelle sale era attesa per l'autunno 2006. Tuttavia la pre-produzione sembra essersi interrotta tanto che anche IMDb ha rimosso ogni riferimento al film."}
{"id": "540293", "revid": "124964599", "url": "https://it.wikipedia.org/wiki?curid=540293", "title": "Allan Sandage", "text": "Si \u00e8 laureato all'Universit\u00e0 dell'Illinois nel 1948. Nel 1953 ricevette il Ph.D. dal California Institute of Technology.\nIn seguito Sandage inizi\u00f2 a lavorare all'Osservatorio di Monte Palomar. Nel 1958 pubblic\u00f2 la prima stima della costante di Hubble, circa 75 km/s per Mpc, che \u00e8 molto vicina al valore oggi accettato. Pi\u00f9 tardi corresse quel valore portandolo a circa 50, corrispondente ad un'et\u00e0 dell'universo di circa 20 miliardi di anni.\nRealizz\u00f2 studi spettrali di ammassi globulari, e dedusse che essi dovevano avere un'et\u00e0 di almeno 25 miliardi di anni. Questo lo condusse a speculare che l'universo non stava solo espandendosi, ma che esso si espande e contrae con un periodo di 80 miliardi di anni. Le attuali stime cosmologiche dell'et\u00e0 dell'universo forniscono un'et\u00e0 di circa 14 miliardi di anni.\n\u00c8 noto per aver scoperto dei getti di materia originati nel nucleo della galassia M82. Questi devono essere stati causati da fenomeni altamente energetici all'interno della regione centrale della galassia; le osservazioni indicano che la produzione dei getti di materia \u00e8 in atto da almeno 1,5 milioni di anni.\nRiconoscimenti.\nGli \u00e8 stato dedicato un asteroide, 9963 Sandage ."}
{"id": "540296", "revid": "1149807", "url": "https://it.wikipedia.org/wiki?curid=540296", "title": "N. Gin", "text": ""}
{"id": "540297", "revid": "767487", "url": "https://it.wikipedia.org/wiki?curid=540297", "title": "Mic Michaeli", "text": "\u00c8 il tastierista degli Europe.\nBiografia.\nCome molti altri membri degli Europe anche lui \u00e8 cresciuto ad Upplands V\u00e4sby, sobborgo a nord di Stoccolma. Entr\u00f2 nella band nel 1984, prendendo il posto di Joey Tempest alle tastiere.\nMichaeli \u00e8 stato anche collaboratore assieme a Tempest di molte canzoni degli Europe; la canzone pi\u00f9 famosa che lui ha scritto \u00e8 proprio \"Carrie\", dall'album \"The Final Countdown\". La canzone \u00e8 stata scritta anche da Tempest, ed \u00e8 stata la hit pi\u00f9 gettonata negli Stati Uniti, arrivando alla terza posizione nel Billboard Hot 100 chart.\nDopo che gli Europe si sciolsero nel 1992, Michaeli registr\u00f2 diversi album e partecip\u00f2 a diversi tour con gruppi quali Brazen Abbot, Last Autumn's Dream, e con l'ex cantante dei Deep Purple e Black Sabbath, Glenn Hughes. \u00c8 stato anche il compositore di alcuni pezzi dell'album omonimo di Joey Tempest, uscito nel 2002. Con la riunione degli Europe nel 2004 ha ripreso il suo ruolo di tasterista del gruppo."}
{"id": "540300", "revid": "37401", "url": "https://it.wikipedia.org/wiki?curid=540300", "title": "Apolide", "text": ""}
{"id": "540313", "revid": "6923", "url": "https://it.wikipedia.org/wiki?curid=540313", "title": "Seat", "text": ""}
{"id": "540317", "revid": "36426", "url": "https://it.wikipedia.org/wiki?curid=540317", "title": "Vescovo di Albano", "text": ""}
{"id": "540320", "revid": "36426", "url": "https://it.wikipedia.org/wiki?curid=540320", "title": "Arcivescovo di Lisbona", "text": ""}
{"id": "540323", "revid": "36426", "url": "https://it.wikipedia.org/wiki?curid=540323", "title": "Vescovo di Siena", "text": ""}
{"id": "540324", "revid": "6923", "url": "https://it.wikipedia.org/wiki?curid=540324", "title": "Seat Regata", "text": ""}
{"id": "540325", "revid": "6923", "url": "https://it.wikipedia.org/wiki?curid=540325", "title": "SEAT Regata", "text": ""}
{"id": "540327", "revid": "36426", "url": "https://it.wikipedia.org/wiki?curid=540327", "title": "Vescovo di Recanati e Macerata", "text": ""}
{"id": "540331", "revid": "6923", "url": "https://it.wikipedia.org/wiki?curid=540331", "title": "Seat M\u00e1laga", "text": ""}
{"id": "540332", "revid": "36426", "url": "https://it.wikipedia.org/wiki?curid=540332", "title": "Arcivescovo di Torino", "text": ""}
{"id": "540333", "revid": "36426", "url": "https://it.wikipedia.org/wiki?curid=540333", "title": "Diocesi di Ferrara", "text": ""}
{"id": "540335", "revid": "36426", "url": "https://it.wikipedia.org/wiki?curid=540335", "title": "Arcidiocesi di Ravenna", "text": ""}
{"id": "540336", "revid": "36426", "url": "https://it.wikipedia.org/wiki?curid=540336", "title": "Arcidiocesi di Ravenna e Cervia", "text": ""}
{"id": "540340", "revid": "36426", "url": "https://it.wikipedia.org/wiki?curid=540340", "title": "Arcivescovo di Genova", "text": ""}
{"id": "540341", "revid": "36426", "url": "https://it.wikipedia.org/wiki?curid=540341", "title": "Arcivescovo di Benevento", "text": ""}
{"id": "540342", "revid": "6923", "url": "https://it.wikipedia.org/wiki?curid=540342", "title": "SEAT Gredos", "text": ""}
{"id": "540343", "revid": "287204", "url": "https://it.wikipedia.org/wiki?curid=540343", "title": "SEAT Malaga", "text": ""}
{"id": "540344", "revid": "92723", "url": "https://it.wikipedia.org/wiki?curid=540344", "title": "Diocesi di Fr\u00e9jus", "text": ""}
{"id": "540345", "revid": "486946", "url": "https://it.wikipedia.org/wiki?curid=540345", "title": "Vescovo di Orense", "text": ""}
{"id": "540346", "revid": "6923", "url": "https://it.wikipedia.org/wiki?curid=540346", "title": "Seat Ronda", "text": ""}
{"id": "540347", "revid": "287204", "url": "https://it.wikipedia.org/wiki?curid=540347", "title": "WWE Diva Search", "text": "Il WWE Diva Search, noto come WWE Raw Diva Search fino al 2006, \u00e8 stato un concorso femminile di wrestling organizzato annualmente dalla World Wrestling Entertainment tra il 2004 e il 2007. La vincitrice del concorso, oltre a guadagnare 250.000 dollari, otteneva un contratto a tempo pieno con la WWE.\nIl 29 marzo 2015, a \"WrestleMania 31\", era stato annunciato il ritorno del \"WWE\" \"Diva Search\" a partire dal 2016, ma ci\u00f2 non \u00e8 mai accaduto.\nModalit\u00e0.\nOgni settimana si svolgeva una prova di abilit\u00e0 che permetteva alla vincitrice di mantenere l'immunit\u00e0 e non andare quindi al televoto. La scelta su quale doveva essere la ragazza da eliminare ricadeva sul pubblico, che sceglieva la sua preferita tramite SMS (valido solo ed esclusivamente per i clienti dei gestori telefonici residenti negli Stati Uniti d'America).\nEdizioni.\n2004.\nLa prima edizione del \"WWE Diva Search\" si \u00e8 svolta tra il 15 luglio e il 20 settembre 2004 ed \u00e8 stata vinta da Christy Hemme.\n2005.\nLa seconda edizione del \"WWE Diva Search\" si \u00e8 svolta tra il 27 giugno e il 15 agosto 2005 ed \u00e8 stata vinta da Ashley Massaro.\n2006.\nLa terza edizione del \"WWE Diva Search\" si \u00e8 svolta tra il 10 luglio e il 16 agosto 2006 ed \u00e8 stata vinta da Layla El.\n2007.\nLa quarta ed ultima edizione del \"WWE Diva Search\" si \u00e8 svolta tra il 10 settembre e il 29 ottobre 2007 ed \u00e8 stata vinta da Eve Torres. "}
{"id": "540349", "revid": "36426", "url": "https://it.wikipedia.org/wiki?curid=540349", "title": "Vescovo di Ll\u00e9rida", "text": ""}
{"id": "540350", "revid": "36426", "url": "https://it.wikipedia.org/wiki?curid=540350", "title": "Arcivescovo di Toledo", "text": ""}
{"id": "540351", "revid": "36426", "url": "https://it.wikipedia.org/wiki?curid=540351", "title": "Arcivescovo di Bordeaux", "text": ""}
{"id": "540352", "revid": "36426", "url": "https://it.wikipedia.org/wiki?curid=540352", "title": "Arcidiocesi di Liobe", "text": ""}
{"id": "540358", "revid": "6923", "url": "https://it.wikipedia.org/wiki?curid=540358", "title": "Seat Marbella", "text": ""}
{"id": "540359", "revid": "765341", "url": "https://it.wikipedia.org/wiki?curid=540359", "title": "Marina Grande (Scilla)", "text": "Marina Grande \u00e8 un quartiere della citt\u00e0 di Scilla, in provincia di Reggio Calabria.\nIl quartiere \u00e8 anche noto come Scilla Marina, Marina di Scilla, Lido di Scilla, Spiaggia delle Sirene o, pi\u00f9 semplicemente, Spiaggia di Scilla.\n\u00c8 sede della stazione di Scilla delle Ferrovie dello Stato.\nLuoghi ed elementi di interesse.\nDelimitata, a sud e a nord, da due imponenti costoni di roccia (probabilmente granito), costituisce come una sorta di insenatura.\nIl pi\u00f9 imponente dei citati costoni (noto come \"la Rocca\") \u00e8 situato a nord ed ospita in cima l'antica fortezza nota come Castello Ruffo. Ad est della grande roccia, collegata al Castello da una stradina e protesa verso il centro della citt\u00e0, sorge la chiesa arcipretale di Maria SS. Immacolata, titolare dell'omonima parrocchia arcipretale che comprende tutte e sette le chiese di Scilla e la chiesa della frazione Favazzina.\nSull'altro complesso roccioso, porta della citt\u00e0 per chi proviene da Reggio o dalla limitrofa Villa San Giovanni utilizzando la SS18, \u00e8 posto un terrazzino, noto come \"Belvedere Morselli\", che offre una magnifica panoramica sullo Stretto e sulla citt\u00e0. Il belvedere ospita un monumento allo scrittore Ercole Luigi Morselli, innamorato delle suggestioni mitologiche di Marina Grande di Scilla, cantate da Omero circa duemila e settecento anni fa.\nLo spazio fra le due rocce, circa un chilometro, \u00e8 occupato dal lungomare Cristoforo Colombo e dalla spiaggia che, costituita da ghiaietta molto fine, \u00e8 stata probabilmente ampliata dallo scarico dei materiali risultanti dalla costruzione del tratto dell'autostrada A3 Salerno-Reggio Calabria.\nLa chiesa dello Spirito Santo.\nAll'estremo settentrionale del lungomare, proprio ai piedi della grande roccia, \u00e8 posta la chiesa dello Spirito Santo, in stile tardobarocco, risalente al 1752. Scampata ai terremoti del 1783 e del 1908, nonch\u00e9 a numerose mareggiate, come quella del capodanno 1979-'80, fra le pi\u00f9 violente degli ultimi decenni, la chiesa ospita anche un antico quadro (olio su tavola) ed una statua di San Francesco da Paola, venerato come patrono del quartiere.\nDalla primavera del 2007 la chiesa, sotto l'egida del Ministero per i beni e le attivit\u00e0 culturali per il suo valore storico-architettonico di rilevanza nazionale, \u00e8 stata interessata per oltre un anno da lavori di restauro, supervisionati dalla competente Sovrintendenza, che ne hanno riguardato la parte esterna."}
{"id": "540360", "revid": "2224701", "url": "https://it.wikipedia.org/wiki?curid=540360", "title": "Strada statale 11 Padana Superiore", "text": "La strada statale 11 Padana Superiore (SS 11), ora strada provinciale 11 Padana Superiore (SP 11) nella Provincia di Vercelli e strada regionale 11 Padana Superiore (SR 11) in Veneto, \u00e8 una strada statale, strada provinciale e strada regionale italiana.\nStoria.\nLa strada statale 11 venne istituita nel 1928 con il seguente percorso: \"Torino - Settimo - Chivasso - Vercelli - Novara - Milano - Treviglio - Rovato - Brescia - Verona - Vicenza - Padova - Mestre (Venezia).\" e con la denominazione di \"Padana Superiore\"\nLa strada attraversa da ovest a est la parte settentrionale (superiore) della Pianura Padana (da cui il nome), toccando numerose zone particolarmente produttive del paese, passando pochi chilometri a sud delle Alpi e costeggiando per alcuni chilometri il lago di Garda per poi terminare a Venezia, sul mare Adriatico.\nRicalca la \"via Gallica\", strada romana che collegava \"Gradum\" (Grado) a \"Augusta Taurinorum\" (Torino) passando da \"Patavium\" (Padova), \"Vicetia\" (Vicenza), \"Verona\" (Verona), \"Brixia\" (Brescia), \"Bergomum\" (Bergamo) e \"Mediolanum\" (Milano).\nPercorso.\nIl suo tracciato comincia a Torino con la progressiva a km 0+000 in piazza della Repubblica, ed esce dalla citt\u00e0 seguendo corso Giulio Cesare e corso Romania. Passando poi per Settimo Torinese, Chivasso (da cui si diparte la strada statale 26 della Valle d'Aosta e l'ex SS 31 bis per Trino Vercellese e Casale Monferrato) e Rondissone entra ora in Provincia di Vercelli, dove attraversa i paesi di Cigliano (qui si dirama l'ex SS 593), Tronzano Vercellese e San Germano Vercellese (dove s'innesta l'ex SS 143 Vercellese per Santhi\u00e0 e Biella), tra i quali predominano le risaie con il loro caratteristico panorama.\nDa qui, fiancheggiata a nord dal Naviglio di Ivrea, raggiunge Vercelli(dove s'incontrano l'ex SS 31 per Casale Monferrato e Alessandria, l'ex SS 230 per Biella e l'ex SS 455 di Pontestura); oltre il capoluogo c'\u00e8 il ponte sul fiume Sesia (dopo il quale si dirama l'ex SS 596 per Mortara e Pavia), il paese di Borgo Vercelli e la sua uscita autostradale sulla A26 (casello di Vercelli est); si entra quindi in provincia di Novara, attraversando le frazioni di Casalino (Orfengo e Cameriano) e infine si passa per il capoluogo Novara (km 99) dove s'innestano la Strada statale 32 Ticinese, l'ex SS 211 della Lomellina, l'ex SS 299 di Alagna e l'ex SS 341 Gallaratese.\nSuperato il capoluogo il traffico s'intensifica, e rimane tale fino a Milano; per arrivarci si attraversano i centri di Trecate, poi si entra in Lombardia passando il fiume Ticino, e dunque Magenta (dove s'innesta la Strada statale 526 dell'Esticino per Abbiategrasso e Pavia), Corbetta, Vittuone, Sedriano, Bareggio, Cornaredo, Settimo Milanese e Milano entrando da via Novara (l'ingresso a Milano \u00e8 al km 132).\nSuperata Milano (che termina al km 152) si attraversa l'area di Vimodrone, Cernusco sul Naviglio, Cassina de Pecchi, Gorgonzola (a Bellinzago Lombardo si dirama l'ex SS 525 per Bergamo) e, passato il fiume Adda presso Cassano d'Adda, si entra nel territorio della provincia di Bergamo, attraversando Treviglio, da cui si dipartono la ex SS 42 per Bergamo e la ex SS 472 per Lodi.\nIl percorso procede da Treviglio attraversando i centri di Caravaggio, Mozzanica (dove interseca la strada statale 591 Cremasca e segna successivamente per un tratto il confine con la provincia di Cremona), Fara Olivana con Sola, Isso, Antegnate (qui interseca l'ex SS 498 che collega Cremona, Soncino, Romano, Seriate e Bergamo) e Calcio.\nLa strada statale entra ora in provincia di Brescia a Urago d'Oglio, attraversa Chiari, Coccaglio (dove s'innesta l'ex SS 573 per Palazzolo sull'Oglio, Seriate e Bergamo), Rovato e Ospitaletto. Tale tratta ospit\u00f2, fra il 1898 e il 1915 il binario della tranvia Iseo-Rovato-Chiari.\nPrima di entrare a Brescia il tracciato si sdoppia: il percorso pi\u00f9 recente, denominato \"tangenziale Sud di Brescia\", \u00e8 a carreggiate separate con tre corsie per senso di marcia nella met\u00e0 occidentale e due corsie per senso di marcia nella met\u00e0 orientale, mentre il percorso originario attraversa la citt\u00e0 da ovest a est (ingresso via Milano, uscita viale Venezia). In localit\u00e0 Mandolossa si stacca verso nord la ex strada statale 510 Sebina Orientale che conduce in Val Camonica. Da Brescia si dipartono, da est a ovest, l'ex SS 235 di Orzinuovi, l'ex SS 45 bis in direzione Manerbio, Pontevico e Cremona, l'ex SS 237 del Caffaro, l'ex SS 345 delle Tre Valli e l'ex strada statale 236 Goitese verso Mantova e Parma (attraverso l'ex SS 343 Asolana). Nelle vicinanze di Rezzato uno svincolo immette nella strada statale 45 bis Gardesana Occidentale in direzione Sal\u00f2 - Riva del Garda - Trento. Anche in questo caso una tratta della carreggiata, fra Brescia e la frazione di Rezzato denominata Virle Treponti, ospit\u00f2 fra il 1887 e il 1954, un binario, percorso dalla Tranvia Brescia-Vestone-Idro.\nTra i centri di Ciliverghe e Ponte San Marco, la tangenziale Sud di Brescia si riunisce al tracciato originario, che attraversa Lonato (dove s'innesta l'ex SS 668 Lenese) e Desenzano del Garda (dove incrocia le ex strade statali 567 per Sal\u00f2 e 572 per Castiglione delle Stiviere). Da qui lambisce la costa meridionale del lago di Garda sfiorando Sirmione, per poi entrare in Veneto (assumendo la sigla SR 11) toccando come primo comune Peschiera del Garda dove supera il fiume Mincio e incrocia l'ex strada statale 249 Gardesana Orientale e la SR 450 di Affi (a Castelnuovo del Garda). Una serie di varianti con caratteristiche di strade extraurbane secondarie collegano la tangenziale Sud di Brescia con la rotatoria d'innesto della SR 450 a Castelnuovo del Garda senza dover attraversare i centri di Ponte San Marco, Lonato, Desenzano e Peschiera.\nLa strada prosegue poi lungo il percorso originario verso Verona, incrociando la strada statale 12 dell'Abetone e del Brennero e l'ex strada statale 62 della Cisa (il centro di Verona pu\u00f2 essere evitato attraverso la tangenziale sud, dalla quale si stacca la strada statale 434 Transpolesana). Supera poi il fiume Adige e quindi procede attraversando in genere piccoli e medi centri, tra i quali San Martino Buon Albergo, Vago di Lavagno, Str\u00e0, dove vi \u00e8 l'inizio della SP10 della valle d'Illasi e San Bonifacio. A Montecchio Maggiore incrocia la Strada regionale 246 di Montecchio Maggiore, la Strada statale 246 di Recoaro e la Strada statale 500 di Lonigo.\nLa tratta compresa fra Verona e San Bonifacio vide, fra il 1881 e il 1958, la presenza del binario della tranvia Verona-Caldiero-San Bonifacio, che a Str\u00e0 aveva una diramazione verso Tregnago.\nUn altro binario che interess\u00f2 la sede stradale fu quello della tranvia Vicenza-Recoaro Terme/Chiampo, nel tratto compreso fra Altavilla Vicentina e Vicenza. La strada attraversa dunque la citt\u00e0 di Vicenza, dove incrocia l'ex Strada statale 46 del Pasubio, la Strada statale 53 Postumia, l'ex SS 247 Riviera e l'ex SS 248 Schiavonesca-Marosticana. Tra Vicenza e Padova sono state costruite varianti con caratteristiche da superstrada che corrono per lunghi tratti a fianco dell'autostrada A4 (Tangenziale Sud di Vicenza). Poi giunta a Padova incontra la Strada statale 16 Adriatica, la Strada statale 47 della Valsugana, l'ex SS 250 delle Terme Euganee, le SR 307 e 308 del Santo per Castelfranco Veneto e la Strada statale 516 Piovese. La citt\u00e0 di Padova pu\u00f2 essere superata attraverso il sistema di tangenziali denominato Raccordo Anulare di Padova.\nAll'uscita dalla citt\u00e0 del Santo, in localit\u00e0 Ponte di Brenta, si innesta la strada statale 515 Noalese, l'arteria che collega Padova con Treviso (passando per Noale) e, grazie alla sua confluenza nella strada provinciale 32 (Via Miranese) in localit\u00e0 Santa Maria di Sala, anche con Mestre (passando per Mirano).\nPochi chilometri dopo l'abitato di Ponte di Brenta, precisamente a partire dal paese di Stra, la SS 11 procede lungo il corso del Naviglio del Brenta, passando vicino a molte delle pi\u00f9 celebri ville della Riviera del Brenta, prima tra tutte villa Pisani. Superati in un percorso paesaggisticamente suggestivo, ma abbastanza tortuoso, gli abitati di Fiesso d'Artico, Dolo, Mira ed Oriago, nei pressi di Marghera la strada s'incrocia con la strada statale 309 Romea, dopodich\u00e9 passando di fronte al noto Petrolchimico attraversa Marghera e, dopo aver lambito Mestre (dove s'innestano la Strada statale 13 Pontebbana, la Strada statale 14 della Venezia Gulia e la SR 245 Castellana), sbocca sul ponte della Libert\u00e0, concludendo il proprio percorso all'ingresso di Venezia, al chilometro 428,832.\nVarianti a scorrimento veloce.\nSuperstrada Torino-Chivasso.\nLa superstrada Torino-Chivasso \u00e8 una variante a scorrimento veloce della strada statale 11, che si stacca dal tracciato originario in prossimit\u00e0 di Abbadia di Stura e vi si ricongiunge tra Brandizzo e Chivasso. Ai due estremi vi sono dei raccordi per l'autostrada Torino-Milano (caselli di Abbadia di Stura e Chivasso Ovest) ed \u00e8 a tutti gli effetti una sorta di tangenziale della citt\u00e0 di Settimo Torinese.La strada era nota sin dall'inaugurazione nel maggio 1978 per la sua elevata pericolosit\u00e0, tanto da essere stata spesso chiamata \"\"anello della morte\",\" per via della ridotta larghezza: le cose sono migliorate da quando le carreggiate furono separate con uno spartitraffico in cemento nella prima met\u00e0 degli anni '90 e furono imposti limiti di velocit\u00e0 molto ridotti. Inoltre, il traffico sulla strada \u00e8 molto diminuito da quando, nel 1993, il parallelo tratto della A4 divent\u00f2 gratuito.\nLa superstrada, classificata come strada extraurbana principale, \u00e8 a carreggiate separate e presenta due corsie per ogni senso di marcia, senza corsia di emergenza.\nTangenziale Sud di Brescia.\nLa tangenziale Sud di Brescia \u00e8 la variante a scorrimento veloce della ex strada statale 11 a sud della citt\u00e0 lombarda. All'estremo occidentale, si allaccia all'ex strada statale 510 Sebina Orientale, mentre in direzione est prosegue senza soluzione di continuit\u00e0 nella variante alla ex statale 11 tra Ponte San Marco e Peschiera del Garda. La progressiva chilometrica riportata sui pannelli non corrisponde a quella dell'intera tratta stradale in quanto il chilometro 0+000 \u00e8 stato fissato in corrispondenza dell'innesto con la Sebina Orientale. Dal suo estremo occidentale sino allo svincolo per la SS 45 bis, la tangenziale Sud di Brescia risulta attrezzata con la segnaletica di strada extraurbana principale.\nDa novembre 2017 si innesta all'estremo ovest della tangenziale (tra le localit\u00e0 Mandolossa e Antezzate) un brevissimo raccordo di collegamento con l'autostrada A35 BreBeMi che l\u00ec prende avvio (barriera di Castegnato punto di collegamento tra A35 e A4 aperto il 13 novembre 2017).\nTra lo svincolo di Brescia centro e lo svincolo per la SS 45 bis, la tangenziale si presenta a due corsie per senso di marcia, priva di intersezioni a raso e senza corsia d'emergenza; qui il limite \u00e8 stato fissato a 90 km/h. Invece gli altri tratti della SS 11, la tangenziale tra il svincolo con la ex SS 510 con la SS 45 bis \u00e8 gestita di Provincia di Brescia.\nGestione.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, alla Regione Lombardia ed alla Regione Veneto, che hanno ulteriormente devoluto le competenze alle rispettive province. Piemonte e Veneto l'hanno classificata come strada regionale; pertanto nei settori che rientrano nei confini di tali regioni la strada venne denominata \"SR 11\" (anzich\u00e9 SS 11). La Lombardia ha invece classificato la strada come provinciale (SP ex SS 11), e pertanto ogni singola provincia interessata dall'ex SS 11 ha provveduto a cambiarne la classificazione e la numerazione secondo le proprie disposizioni in materia. Per esempio, in Provincia di Brescia la strada venne denominata \"SP BS 11\". In Veneto la gestione venne affidata quindi alla societ\u00e0 Veneto Strade S.p.A. Nonostante il declassamento a strada regionale o provinciale, una parte della segnaletica non \u00e8 ancora stata aggiornata e indica tuttora la vecchia numerazione ANAS, cio\u00e8 SS 11.\nNel 2008, con la legge regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell\"'ARES\" (Agenzia Regionale Strade) di cui faceva parte il tratto piemontese, venne infine classificata anche in Piemonte (allo stesso modo della Lombardia) come strada provinciale con il nome di \"strada provinciale 11 Padana Superiore (SP 11 o SP 11 R)\".\nSeguendo i DPCM del 21 novembre 2019, durante l'anno 2021 la gestione dei tratti Piemontesi e Lombardi \u00e8 tornata ad ANAS che l'ha riclassificata per l'intero percorso da Torino al confine con la Lombardia e il Veneto tra Sirmione e Peschiera del Garda SS 11 Padana superiore ad eccezione dei tratti seguenti:"}
{"id": "540363", "revid": "6923", "url": "https://it.wikipedia.org/wiki?curid=540363", "title": "Seat Fura", "text": ""}
{"id": "540364", "revid": "36426", "url": "https://it.wikipedia.org/wiki?curid=540364", "title": "Arcivescovo di Monreale", "text": ""}
{"id": "540368", "revid": "307923", "url": "https://it.wikipedia.org/wiki?curid=540368", "title": "Vescovo di Alessandria", "text": ""}
{"id": "540369", "revid": "36426", "url": "https://it.wikipedia.org/wiki?curid=540369", "title": "Vescovo di Cartagena", "text": ""}
{"id": "540370", "revid": "36426", "url": "https://it.wikipedia.org/wiki?curid=540370", "title": "Arcivescovo di Valencia", "text": ""}
{"id": "540372", "revid": "36426", "url": "https://it.wikipedia.org/wiki?curid=540372", "title": "Vescovo di Gurk", "text": ""}
{"id": "540373", "revid": "287204", "url": "https://it.wikipedia.org/wiki?curid=540373", "title": "Alfonsina Storni", "text": "Biografia.\nFiglia di un industriale della birra, Alfonsina nacque nel Cantone Ticino, cantone italofono svizzero, dove apprese dai genitori la lingua italiana prima di trasferirsi con la famiglia in Argentina, all'et\u00e0 di quattro anni.\nI genitori si stabilirono a Rosario (Argentina), dove aprirono una trattoria, ma l'andamento incerto degli affari costrinse Alfonsina a lavorare fin da giovanissima come lavapiatti, cameriera, cucitrice e operaia. A proposito del suo nome di battesimo e della sua vita disse anni dopo all'amico Ferm\u00edn Estrella Guti\u00e9rrez: \"Mi chiamarono Alfonsina che significa disposta a tutto\".\nNel 1907 si aggreg\u00f2 come attrice alla compagnia di teatro diretta da Manuel Cordero che si esibiva in tutto il paese. Prese parte cos\u00ec alla rappresentazione di opere di Henrik Ibsen, Benito P\u00e9rez Gald\u00f3s e Florencio S\u00e1nchez. Questa esperienza le fece conoscere le principali opere del teatro classico e contemporaneo.\nDopo il nuovo matrimonio della madre, che si stabil\u00ec a Bustinza, Alfonsina si dedic\u00f2 all'attivit\u00e0 di maestra rurale a Coronda, dove consegu\u00ec il diploma e ottenne un posto da insegnante; contemporaneamente inizi\u00f2 la collaborazione con alcune riviste letterarie, \"Mundo Rosarino\", \"Monos y Monadas\" e, successivamente, anche con la pi\u00f9 nota \"Mundo argentino\", la prestigiosa rivista che pubblicava i versi del messicano Amado Nervo e del nicaraguense Rub\u00e9n Dar\u00edo. \nProprio su questi periodici Alfonsina Storni pubblic\u00f2 le sue prime poesie.\nNel 1911, pur tra numerose difficolt\u00e0 economiche, decise di trasferirsi a Buenos Aires dove l'anno successivo, nel 1912, mise al mondo il figlio Alessandro, senza essere sposata e senza rivelare il nome del padre naturale del bambino. La condizione di ragazza-madre, il desiderio di proteggere l'intimit\u00e0 dei propri affetti, la necessit\u00e0 di affrontare da sola i problemi della vita, determinarono in lei un atteggiamento di aperta sfida e contrapposizione ai pregiudizi sociali e alla morale vigente. \nIn questo periodo inizi\u00f2 a collaborare alla rivista letteraria \"Caras y Caretas\" (\"Volti e maschere\"). La sua prima raccolta di poesie in volume (\"La inquietud del rosal\") apparve nel 1916. Il suo secondo volume, \"El dulce da\u00f1o\", del 1918, fu presentato pubblicamente dagli amici poeti Roberto Giusti e Jos\u00e9 Ingenieros. A partire dal 1920 iniziarono le sue visite a Montevideo dove, nel 1922, conobbe il poeta uruguayano Horacio Quiroga con il quale stabil\u00ec un'amicizia profonda e duratura che l'accompagn\u00f2 fino alla morte. Con il volume \"Languidez\", uscito proprio nel 1920, ottenne i primi importanti riconoscimenti a livello nazionale.\nNel 1923 assunse l'incarico di insegnante di letteratura presso la Escuela Normal de Lenguas Vivas. Nello stesso periodo fu parte attiva nella organizzazione delle biblioteche popolari socialiste di Buenos Aires e lavor\u00f2 come giornalista sotto lo pseudonimo di \"Tao Lao\".\nIl successo di pubblico e l'attenzione dei colleghi scrittori come anche della critica internazionale, provocarono in lei un crescente disagio interiore che sfoci\u00f2 in una forma di nevrosi sempre pi\u00f9 radicata. Fu cos\u00ec che lasci\u00f2 l'insegnamento e si dedic\u00f2 ai viaggi. Negli anni Trenta si rec\u00f2 in Europa dove entr\u00f2 in contatto con numerosi intellettuali.\nQuesta esperienza europea ebbe grande importanza per l'evoluzione del suo stile poetico. Studi\u00f2 e conobbe Borges, Pirandello, Marinetti e Garc\u00eda Lorca.\nCome un terribile presagio, nella sua poesia si affiancarono sempre, fino a confondersi tra loro, i temi del mare e della morte: \"Frente al mar\" (1919), \"Un cementerio que mira al mar\" (1920), \"Alta mar\" (1934).\nNel 1935 si manifestarono i sintomi di un tumore al seno che la costrinse a sottoporsi a un difficile intervento chirurgico. Dopo un apparente miglioramento il male si ripresent\u00f2 in tutta la sua aggressivit\u00e0. Alfonsina reag\u00ec con la scelta di un suicidio freddamente programmato e messo in atto quasi come in una scena teatrale e anticipato da molte sue poesie.\nMolti i racconti sulle sue ultime ore di vita: si dice che Alfonsina, giunta in solitudine in un piccolo albergo di Mar del Plata, abbia composto la poesia \"Voy a Dormir\", che effettivamente invi\u00f2 al giornale \"La Naci\u00f3n\" e il giorno successivo si uccise entrando in mare e dirigendosi verso il largo, fino a quando le onde non la sommersero.\nRiportiamo qui le parole scritte da Franca Cleis su \"Leggere Donna\" del 2002, parole che ben sintetizzano il senso della vita e dell'opera della Storni: \nOmaggi e tributi.\nIl tragico suicidio della poetessa ispir\u00f2 la canzone \"Alfonsina y el mar\" di Ariel Ram\u00edrez e F\u00e9lix Luna, che fu interpretata da numerosi musicisti e cantanti di lingua spagnola e non, tra i quali Mercedes Sosa, Nana Mouskouri, Avishai Cohen, Miguel Bos\u00e9, Cristina Branco, Silvia P\u00e9rez Cruz e Rosal\u00eda Vila Tobella. Ne ha inciso una versione in spagnolo anche la cantautrice norvegese Ane Brun. In Italia la canzone \u00e8 stata interpretata da Franco Simone, da Eugenio Bennato, da L'Arpeggiata (con Lucilla Galeazzi alla voce), dalla massima esponente della musica catalana di Alghero Franca Masu e da Antonella Ruggiero.\nNel 1982, Luis Mar\u00eda Serra port\u00f2 in musica molte poesie di Alfonsina Storni che furono interpretate dalla cantante argentina Marikena Monti.\nScritti.\nPoesia.\nL'opera completa \u00e8 in corso di pubblicazione:\nEdizioni in lingua italiana:\nArchivio Alfonsina Storni.\nUna raccolta di documenti sulla vita e l'attivit\u00e0 della poetessa \u00e8 conservata presso la Biblioteca cantonale di Lugano, in seguito alla donazione di Angelo Zanon Dal Bo, primo traduttore italiano della poetessa."}
{"id": "540374", "revid": "1123126", "url": "https://it.wikipedia.org/wiki?curid=540374", "title": "Arcidiocesi di Esztergom", "text": ""}
{"id": "540375", "revid": "110157", "url": "https://it.wikipedia.org/wiki?curid=540375", "title": "Amberg", "text": "Amberg \u00e8 una citt\u00e0 extracircondariale tedesca, situata nel Land della Baviera. \u00c8 circa a met\u00e0 strada tra Ratisbona e Bayreuth, nell'Alto Palatinato. \nStoria.\nLa prima menzione della citt\u00e0 risale al 1034, sotto il nome di Ammenberg. Divenne un importante centro di traffici nel Medioevo, esportando soprattutto ferro grezzo e lavorato. Nel 1269, assieme a Bamberga, cadde sotto il controllo della dinastia Wittelsbach, che governava la Baviera."}
{"id": "540376", "revid": "36426", "url": "https://it.wikipedia.org/wiki?curid=540376", "title": "Vescovo di Le Mans", "text": ""}
{"id": "540378", "revid": "36426", "url": "https://it.wikipedia.org/wiki?curid=540378", "title": "Vescovo di Segovia", "text": ""}
{"id": "540379", "revid": "36426", "url": "https://it.wikipedia.org/wiki?curid=540379", "title": "Vescovo di Agrigento", "text": ""}
{"id": "540381", "revid": "126257", "url": "https://it.wikipedia.org/wiki?curid=540381", "title": "Ian Haugland", "text": "\u00c8 il batterista degli \"Europe\".\nBiografia.\nQuando aveva soli 8 mesi, lui e la sua famiglia si spostarono a M\u00e4rsta, Svezia. Entr\u00f2 negli Europe nell'estate del 1984, sostituendo Tony Reno. Precedentemente Haugland suon\u00f2 in numerose band, tra i quali i Trilogy, dove il bassista dei Candlemass Leif Edling cant\u00f2, e nella band di Yngwie Malmsteen.\nDopo che gli Europe si sciolsero, nel 1992, Haugland registr\u00f2 diversi album e partecip\u00f2 a diversi tour con band quali Brazen Abbot, Clockwise, Last Autumn's Dream, il suo collega degli Europe, John Norum, e l'ex cantante dei Deep Purple e dei Black Sabbath, Glenn Hughes.\nNel 1998 Haugland registr\u00f2 una cover della canzone dei Black Sabbath, \"Changes\", per l'album tributo a Ozzy Osbourne. Quando non era n\u00e9 in tour n\u00e9 in studio, lavor\u00f2 anche come ospite nel canale radio \"106.7 Rockklassiker\" a Stoccolma.\nHaugland attualmente \u00e8 sposato con Marie Haugland da ottobre 2017 .viveva a Sigtuna, Svezia, con sua ormai ex moglie Marita e i loro due figli, Jannie e Linn\u00e9a. Un terzo figlio, Simon, \u00e8 deceduto nel 2017."}
{"id": "540384", "revid": "339392", "url": "https://it.wikipedia.org/wiki?curid=540384", "title": "Ordine di San Giovanni in Gerusalemme", "text": ""}
{"id": "540385", "revid": "36426", "url": "https://it.wikipedia.org/wiki?curid=540385", "title": "Arcivescovo eletto di Valencia", "text": ""}
{"id": "540386", "revid": "36426", "url": "https://it.wikipedia.org/wiki?curid=540386", "title": "Arcivescovo di Oristano", "text": ""}
{"id": "540388", "revid": "36426", "url": "https://it.wikipedia.org/wiki?curid=540388", "title": "Arcivescovo di Reggio Calabria", "text": ""}
{"id": "540389", "revid": "36426", "url": "https://it.wikipedia.org/wiki?curid=540389", "title": "Arcivescovo di Cosenza", "text": ""}
{"id": "540390", "revid": "36426", "url": "https://it.wikipedia.org/wiki?curid=540390", "title": "Arcivescovo di Salerno", "text": ""}
{"id": "540396", "revid": "36426", "url": "https://it.wikipedia.org/wiki?curid=540396", "title": "Vescovo di Como", "text": ""}
{"id": "540397", "revid": "154893", "url": "https://it.wikipedia.org/wiki?curid=540397", "title": "Vescovo di Modena", "text": ""}
{"id": "540398", "revid": "1123126", "url": "https://it.wikipedia.org/wiki?curid=540398", "title": "Arcivescovo di Esztergom", "text": ""}
{"id": "540399", "revid": "27727797", "url": "https://it.wikipedia.org/wiki?curid=540399", "title": "Vescovo di Vercelli", "text": ""}
{"id": "540400", "revid": "36426", "url": "https://it.wikipedia.org/wiki?curid=540400", "title": "Arcivescovo di Trani", "text": ""}
{"id": "540401", "revid": "33277", "url": "https://it.wikipedia.org/wiki?curid=540401", "title": "Arcivescovo di Sorrento", "text": ""}
{"id": "540402", "revid": "28592", "url": "https://it.wikipedia.org/wiki?curid=540402", "title": "Vescovo di Volterra", "text": ""}
{"id": "540403", "revid": "28592", "url": "https://it.wikipedia.org/wiki?curid=540403", "title": "Vescovo di Bressanone", "text": ""}
{"id": "540406", "revid": "36426", "url": "https://it.wikipedia.org/wiki?curid=540406", "title": "Vescovo di Le\u00f3n", "text": ""}
{"id": "540407", "revid": "109847936", "url": "https://it.wikipedia.org/wiki?curid=540407", "title": "Giuseppe Borsellino", "text": "Nacque da una famiglia di origini riberesi, poi trasferitasi stabilmente a Lucca Sicula. Cominci\u00f2 a lavorare presto. Si spos\u00f2 a 18 anni con Calogera Pagano, sua coetanea; con cui ebbe tre figli, Antonella, Paolo e Pasquale. Dopo vari lavori si dedic\u00f2 alla sua definitiva attivit\u00e0 di piccolo imprenditore-operaio di una piccola impresa di calcestruzzo che diresse assieme al figlio Paolo.\nRifiut\u00f2 qualsiasi tipo di compromesso o sottomissione al potere e agli interessi mafiosi e perci\u00f2 venne ucciso il 17 dicembre 1992 dopo aver rivelato alla magistratura i nomi dei mandanti e degli esecutori dell'omicidio del figlio Paolo (ucciso il 21 aprile 1992, omonimo del giudice Paolo Borsellino, anch'egli ucciso nel 1992). Le sue dichiarazioni permisero agli inquirenti di ricostruire gli intrecci tra mafia, affari e politica dell'hinterland lucchese di quel periodo."}
{"id": "540410", "revid": "339392", "url": "https://it.wikipedia.org/wiki?curid=540410", "title": "Duca di Sassonia", "text": ""}
{"id": "540411", "revid": "666668", "url": "https://it.wikipedia.org/wiki?curid=540411", "title": "Arcivescovo di Besan\u00e7on", "text": ""}
{"id": "540416", "revid": "6923", "url": "https://it.wikipedia.org/wiki?curid=540416", "title": "SEAT 124", "text": ""}
{"id": "540417", "revid": "484362", "url": "https://it.wikipedia.org/wiki?curid=540417", "title": "Ill Ni\u00f1o", "text": "Gli Ill Ni\u00f1o, originariamente denominati El Ni\u00f1o, sono una band latin metal sudamericana originaria del New Jersey fondata nel 1999.\nIl gruppo \u00e8 noto per la combinazione di sonorit\u00e0 nu metal con ritmi, percussioni, e melodie latine. I testi della band alternano al cantato inglese qualche parentesi in spagnolo, la loro madrelingua.\nStoria.\nGli Ill Ni\u00f1o si formarono nel tardo 1999. Dopo un breve periodo di gavetta la band firm\u00f2 il suo primo contratto con la Roadrunner nel 2000 con cui pubblic\u00f2, l'anno dopo, il suo primo album \"Revolution Revoluci\u00f3n\". Fu prodotto anche un singolo, \"What Comes Around\", che aiut\u00f2 la band, insieme ai discreti incassi dell'album (giunse a quota 190.000 copie vendute), a trovare un posto per l'Ozzfest e il \"Jagermeister tour\" del 2002.\nNel 2003 usc\u00ec il loro nuovo lavoro, \"Confession\", che totalizz\u00f2 200.000 copie vendute in America e 400.000 nel mondo. La canzone \"How Can I Live\", contenuta nell'album, fu scelta come colonna sonora del film Freddy vs. Jason e entr\u00f2 nella classifica Billboard alla posizione numero 26. Come loro stessi dichiararono \"Confession\" port\u00f2 gli Ill Ni\u00f1o ad un livello musicale superiore, sicuramente meno grezzo e pi\u00f9 melodico. Nel 2004 fu anche pubblicato il primo DVD del gruppo, intitolato \"Live From the Eye of the Storm\".\nDopo la pubblicazione dell'album avvenne per\u00f2 un cambiamento di formazione: l'ex chitarrista dei Machine Head, Ahrue Luster, occup\u00f2 il posto di Marc Rizzo, mentre il percussionista Danny Couto sostitu\u00ec Roger Vasquez. Trovata la giusta unit\u00e0, nel 2005 gli Ill Ni\u00f1o pubblicarono un nuovo album, \"One Nation Underground\", nei cui testi la band produsse una notevole protesta rivolta verso la societ\u00e0 moderna. In tale disco la band appare quanto mai forte ed unita, grazie ad un lungo lavoro di missaggio e di correzione che ha portato il gruppo alla loro massima espressione musicale. In tale album spiccano le tracce \"This Is War\", dotata di un sound potentissimo, e la pi\u00f9 commerciale \"What You Deserve\".\nIl 29 settembre 2006 la Roadrunner Records pubblic\u00f2 la prima raccolta del gruppo, intitolata \"The Best of Ill Ni\u00f1o\". L'album incluse 13 tracce derivate dai tre album precedenti e non fu pubblicato in Europa. Il 18 marzo 2008 \u00e8 stato pubblicato negli U.S.A. il nuovo album \"Enigma\" dalla Cement Shoes Records, dove la band abbraccia sonorit\u00e0 pi\u00f9 vicine al Groove metal e al Metalcore, pur mantenendo immutato l'approccio melodico e lo stile latino che li contraddistingueva nei precedenti dischi.\nDopo avere, ad inizio 2010, trovato un accordo con l'etichetta Victory Records, il nuovo album \"Dead New World\" esce il 25 ottobre; era stato anticipato il 2 giugno dello stesso anno dalla canzone \"Scarred (My Prison)\". La band va in tour nel 2011, comprese delle date al \"Soundwave festival\" australiano.\nIl 25 settembre 2012 il gruppo pubblica il nuovo singolo \"The Depression\"; l'album \"Epidemia\" esce il 22 ottobre.\nOscar Santiago sostituisce lo storico percussionista Danny Couto nel 2013 in quanto quest'ultimo ha deciso di passare pi\u00f9 tempo con la sua famiglia, come comunicato sui social network ai fan. Nel 2014 esce il settimo album in studio \"Till Death, La Familia\".\nIl 17 gennaio 2019 il gruppo pubblica un nuovo brano intitolato \"Sangre\" e in questa occasione viene reso noto che il gruppo si \u00e8 separato dal cantante Cristian Machado e dai chitarristi Diego Verduzco e Ahrue Luster annunciando al contempo i loro sostitui: Marcos Leal (ex Shattered Sun) alla voce, Sal Dominuguez (ex Upon a Burning Body) alla chitarra ritmica e Jess Dehoyos alla chitarra solista.\nIl giorno successivo Machado dichiara che n\u00e9 lui, n\u00e9 i due chitarristi hanno lasciato la band e che, al contrario, stanno lavorando a nuova musica.\nSuccessivamente Machado, Luster e Verduzco avviano una causa legale contro il batterista Dave Chavarri e il bassista Lazaro Pina per l'uso del nome Ill Ni\u00f1o facendo di fatto coesistere due formazioni diverse della stessa band."}
{"id": "540418", "revid": "6923", "url": "https://it.wikipedia.org/wiki?curid=540418", "title": "SEAT 128", "text": ""}
{"id": "540419", "revid": "6923", "url": "https://it.wikipedia.org/wiki?curid=540419", "title": "SEAT 132", "text": ""}
{"id": "540421", "revid": "6923", "url": "https://it.wikipedia.org/wiki?curid=540421", "title": "SEAT Ritmo", "text": ""}
{"id": "540429", "revid": "54253", "url": "https://it.wikipedia.org/wiki?curid=540429", "title": "Pier Fortunato Zanfretta", "text": "Zanfretta deve la sua notoriet\u00e0 al fatto di sostenere di avere vissuto, tra il 1978 e il 1981, undici episodi di incontro ravvicinato del terzo e quarto tipo (IR3/4) con esseri alieni di tipo rettiliano.\nZanfretta descrive questi alieni come di pelle verde e increspata, alti quasi tre metri, grandi punte sulla testa e occhi triangolari gialli; egli dichiara che proverrebbero da un pianeta morente della \"terza galassia\" di nome \"Titania\", e avrebbero visto nella Terra uno dei possibili pianeti su cui trasferirsi in futuro. Gli alieni si chiamerebbero \"Dargos\" e sarebbero del tutto pacifici.\nAll'epoca Zanfretta prestava servizio presso la cooperativa \"Istituto Val Bisagno\" di Genova, e i presunti incontri ravvicinati sarebbero avvenuti proprio durante i pattugliamenti che egli svolgeva per lavoro nella citt\u00e0 e provincia.\nLa storia di Zanfretta, come quella di altri addotti, risulta a tutt'oggi non verificabile.\nLe dichiarazioni dei testimoni.\nAlcuni testimoni, tra cui diversi colleghi di Zanfretta, nonch\u00e9 numerosi residenti dei comuni di Torriglia e Propata (vicino a Genova), teatro di alcuni degli eventi, dichiararono di aver assistito a strani episodi (ad esempio avvistamenti di \u00aboggetti volanti molto grossi e luminosi\u00bb) correlati ai presunti rapimenti e ne informarono i Carabinieri.\nIl brigadiere Antonio Nucchi raccolse 52 di queste testimonianze; egli stesso sar\u00e0 testimone di un avvistamento UFO. Il maresciallo Carlo Toccalino, che la notte tra il 6 e 7 dicembre 1978 era di turno al centralino della cooperativa di guardianaggio, disse in un'intervista che poco prima del primo presunto incontro, avvenuto intorno alle 24, Zanfretta aveva chiesto aiuto ai suoi colleghi via radio esclamando: \"\"Mamma mia quanto \u00e8 brutto! Non sono uomini, non sono uomini!\". Dopo la ricezione di tale frase, il contatto radio si interruppe. Proprio in quelle ore, alcuni abitanti della vicina Torriglia avrebbero visto un forte bagliore in direzione del luogo dove si trovava Zanfretta.\nAllarmati dall'interruzione del contatto radio, i colleghi Walter Lauria e Raimondo Mascia si misero alla ricerca di Zanfretta: lo trovarono all'una, e affermarono che il suo corpo era molto caldo nonostante il freddo di quella notte. Zanfretta era in stato confusionale e febbricitante. Quando si riprese, disse che era stato terrorizzato da \"extraterrestri dalle sembianze mostruose\"\". Le guardie giurate informarono il comando dei Carabinieri, il quale inoltr\u00f2 al ministero dell'Interno dei verbali nei quali veniva definito \"buono\" il grado di attendibilit\u00e0 delle testimonianze.\n In seguito fu compilato il \"Rapporto informativo circa l'avvistamento di oggetti volanti non identificati (Ovni) ed umanoidi da parte di Zanfretta Fortunato\"; esso sar\u00e0 inviato alla Pretura di Genova dal brigadiere Nucchi il 3 gennaio 1979, ed il giudice Russo ne disporr\u00e0 l'archiviazione l'11 gennaio 1980 per \"mancanza di estremi di reato\". Sotto ipnosi regressiva, Zanfretta racconter\u00e0 che, prima di essere ritrovato, avrebbe subito esami clinici invasivi a bordo di un UFO. Riferir\u00e0, inoltre, che i presunti alieni avrebbero manifestato il proposito di trasferirsi sulla Terra in futuro.\nUn altro episodio si sarebbe verificato nella notte tra il 2 e il 3 dicembre 1979, quando Zanfretta scomparve nuovamente e la sua auto fu rinvenuta, senza di lui, di nuovo vicino a Torriglia. Poco dopo Zanfretta fu ritrovato nei pressi della macchina.\nLa testimonianza di Zanfretta stesso.\nZanfretta afferma di aver ricevuto in dono dai presunti esseri una sfera trasparente (a sua detta inizialmente destinata all'ufologo Josef Allen Hynek) contenente un tetraedro dorato che ruoterebbe in sospensione.\nL'esistenza della sfera non \u00e8 mai stata provata. Zanfretta afferma di averla nascosta in un luogo noto solamente a lui, e che eventuali altri individui che provassero ad avvicinarvisi verrebbero fulminati dalla sfera stessa, sorte che sarebbe capitata ad una lepre avvicinatasi casualmente; Zanfretta racconta di sentirsi psichicamente forzato a recarvisi almeno due volte al mese, pur ignorando il motivo di tali visite.\nEgli afferma inoltre di aver provato a fotografare la sfera, ottenendo, dopo lo sviluppo, solo l'immagine di cinque punti luminosi.\nI pareri contrastanti degli esperti.\nTuttavia, il loro collega Marco Marchesan precis\u00f2 che queste dichiarazioni potrebbero comunque non corrispondere alla realt\u00e0. Inoltre, Roberto Pinotti ed Enrico Baccarini del Centro ufologico nazionale (CUN), pur ritenendo importante il \"caso Zanfretta\", scrissero su \"UFO Notiziario\" che l'ipnosi sarebbe stata inquinata irrimediabilmente dall'intrusione di un inquirente \nInoltre l'ipnosi regressiva \u00e8 considerata in genere un metodo assai inaffidabile, dato che \u00e8 facile per lo sperimentatore \"imbeccare\" il paziente e instillargli dei finti ricordi. Questo tipo di tecnica infatti oggi non \u00e8 pi\u00f9 ammessa nei tribunali.\nDurante una trasmissione su un'emittente locale, , in quanto i primi disegni degli alieni fatti dal metronotte, disegni dei quali sarebbe in possesso, sarebbero diversi da quelli attuali: Moretti e Musatti affermarono per\u00f2 che i disegni in stato di veglia sarebbero molto meno precisi di quelli effettuati sotto ipnosi.\nEco della vicenda sui media.\nLa storia di Zanfretta ebbe una notevole eco nei giornali del tempo e il metronotte fu anche ospite di Enzo Tortora a \"Portobello\".\nLa storia di Zanfretta ha ispirato, nel 1984, un libro giunto oggi alla sua quinta edizione e uscito nel 2014 in tutto il mondo in lingua inglese, a firma del giornalista Rino Di Stefano, che pu\u00f2 essere considerato \"il padre del caso Zanfretta\". Nel dicembre 1984, RaiTre ne trasse uno sceneggiato-inchiesta intitolato \"UFO a Genova? Gli incontri ravvicinati di Piero Zanfretta\", in due puntate di grande successo, proposto e realizzato dal regista televisivo Bruno Ferracciolo.\nParecchio tempo dopo, nel 2004, se ne parl\u00f2 ancora nel film fantascientifico \"InvaX\u00f6n - Alieni in Liguria\" di Massimo Morini (leader dei \"Buio Pesto\"), con la direzione scientifica dell'astronauta Franco Malerba. Nel film, che narra di un ipotetico tentativo di invasione della Liguria da parte dei Dargos, Zanfretta ha impersonato s\u00e9 stesso, e gli incassi della vendita dei diritti della pellicola sono stati devoluti all'Associazione Sindrome dell'X Fragile.\nZanfretta dichiara che non ha mai tratto alcun profitto da iniziative editoriali e giornalistiche derivate dalle sue presunte esperienze.\nPer contro, esse gli causarono la sospensione del porto d'armi, con ricadute sulla sua posizione lavorativa, essendo egli all'epoca guardia giurata. Zanfretta afferma inoltre che il racconto di quegli eventi provoc\u00f2 reiterati ed umilianti episodi di derisione nei suoi confronti sia da parte di privati (afferma in un'intervista: \"\u00abGente sconosciuta mi telefona a casa a tutte le ore per prendermi in giro. Io non lo so che cosa fosse quello che ho visto, per\u00f2 l'ho visto. Non sono un bugiardo.\u00bb\"), che da parte di alcuni giornalisti (si sent\u00ec piuttosto deriso da Tortora quando fu invitato nella trasmissione \"Portobello\").\nNel 2002 \u00e8 stato ospite del \"Maurizio Costanzo Show\" su Canale 5, e successivamente nel 2007 \u00e8 stato invitato a \"Il bivio\", condotto da Enrico Ruggeri su Italia 1. Durante quest'ultima trasmissione l'ex-maresciallo dei carabinieri Antonio Nucchi, ormai in pensione, rivel\u00f2 che all'epoca dei fatti in questione fu testimone, assieme ad altre persone, di un notevole avvistamento UFO, e di esser stato \"consigliato\" dal comando di tacere.\nIl 16 novembre 2007, nel corso di una puntata della trasmissione \"Rebus, questioni di conoscenza\" sulla rete satellitare Odeon TV, condotta da Maurizio Decollanz, presenti in studio il giornalista Rino Di Stefano, Maurizio Baiata (direttore del mensile \"AREA 51\") e Marco Morocutti (progettista elettronico e membro del CICAP - Comitato Italiano per il Controllo delle Affermazioni sul Paranormale), Zanfretta ha mostrato foto e video recentemente realizzati con la tecnica del digitale alla \"sfera\" di cui i presunti alieni gli avrebbero fatto dono. Ancora una volta, tuttavia, n\u00e9 le immagini fotografiche n\u00e9 quelle video hanno potuto provare alcunch\u00e9 dal momento che sono risultate completamente scure.\nIl 15 e 16 ottobre 2008 \u00e8 stato ospite di \"Ricomincio da qui\", trasmissione in onda su Rai 2 (condotta da Alda D'Eusanio), dichiarando che a partire da gennaio fino a luglio 2008 si sono accese in sequenza (una al mese fino a giugno, cinque a luglio) 11 iscrizioni su 12 disponibili al di sotto della sfera, e che da agosto 2008 non riesce pi\u00f9 ad accedere al luogo in cui custodisce la scatola con all'interno la sfera.\nIl 3 maggio 2012 \u00e8 stato ospite di \"Mistero\" su Italia 1. Nel corso della puntata, \u00e8 stato trasmesso un video, condotto da Daniele Bossari e girato dalla troupe televisiva del programma nell'area di Torriglia, per ricostruire insieme a Zanfretta i fatti accaduti in quei giorni, raccogliendo anche le testimonianze di due ex guardie giurate, Giuliano Buonamici e Mauro Dellepiane. Successivamente, erano presenti in studio Zanfretta e il giornalista Rino Di Stefano, insieme a Mirko Bragaglia del ghost hunters team, che ha realizzato indagini attraverso termocamere, fotocamere all'infrarosso e rilevatori elettromagnetici (k2). Il servizio di Bossari \u00e8 stato poi ritrasmesso il 27 giugno 2012 durante la decima puntata speciale di Mistero, dedicata ai casi pi\u00f9 interessanti affrontati nella serie del programma."}
{"id": "540431", "revid": "110157", "url": "https://it.wikipedia.org/wiki?curid=540431", "title": "Chiesa di San Paolo (Asti)", "text": "La chiesa di San Paolo di Asti \u00e8 una chiesa cattolica barocca, situata in via XX Settembre (antica Contrada Carrera) nel Rione San Paolo.\nLa prima chiesa.\nPrima di quella odierna, nelle sue immediate vicinanze, esisteva gi\u00e0 una chiesa dedicata a S.Paolo, di cui rimangono alcuni resti in parte conglobati in quella attuale.\nLa prima notizia di questo fabbricato risale al 1292, dove si parla della \"Porta Sancti Pauli\" delle mura astigiane, la quale prese la propria denominazione dall'attigua Chiesa. La stessa venne qualificata come parrocchia in un documento del 1381, in cui il parroco di S. Paolo \u00e8 citato col titolo di \"rector ecclesiae Sancti Pauli\".\nNel 1578, gli Agostiniani, insediatisi nel Borgo di San Paolo nel 1526, ottennero dal rettore A. Della Rovere di poter amministrare la Chiesa, ma il crollo nello stesso anno della copertura, costrinse i religiosi, gi\u00e0 in ristrettezze economiche, a rinunciare definitivamente alla gestione sia della Chiesa che della Parrocchia.\nAlla stessa provvedette personalmente il Vescovo Domenico Della Rovere: la facciata cambi\u00f2 di posizione, da ponente a levante, l'interno fu suddiviso in tre navate con volte, le pareti imbiancate ed il pavimento fatto in cotto.\nNel 1716, avvenne un nuovo restauro da parte del parroco Don Isnardi con l'acquisizione di alcune case adiacenti che vennero adattate a convento per i Padri di San Filippo Neri.Dopo la morte dell'Isnardi, furono i Filippini a provvedere alla costruzione della nuova Chiesa, ultimata nel 1794, con l'inevitabile abbandono della Chiesa precedente, la cui parte absidale divenne parte della sagrestia con splendide volte ellittiche; il resto divenne prima laboratorio marmistico e quindi negozio di \"casalinghi\".Delle tre navate, la sinistra, sulla cui facciata sorge il campanile, fu usata come vano scala per la casa parrocchiale e presenta ancora volte con pilastri a capitello. La navata centrale conteneva l'edificio commerciale, la navata destra fu completamente demolita nel 1939, lasciando lo spazio per l'attuale piazzetta.Il campanile ha subito molteplici rimaneggiamenti nei secoli. Ha sicuramente un impianto romanico, con una parte sopraelevata settecentesca corrispondente alla cella campanaria.\nLa nuova chiesa.\nCostruita dai padri Filippini a partire dal 1787 e terminata nel 1794, presenta una facciata in cotto con un timpano sorretto da quattro paraste. L'interno \u00e8 ad un'unica navata.\nSi possono ammirare:"}
{"id": "540440", "revid": "124412324", "url": "https://it.wikipedia.org/wiki?curid=540440", "title": "Marco Predolin", "text": "Biografia.\nMarco Predolin nasce in provincia di Parma da una famiglia di esuli da Zara.\nLa televisione e la radio.\nDal 1976 comincia a lavorare in varie radio private, fra le quali vi \u00e8 Radio Babboleo di Genova. Nel 1978 approda a TeleRadiocity, mentre nel 1979 \u00e8 a Radio Montecarlo. L'anno successivo a Tele Montecarlo affronta, con un programma per bambini, la sua prima trasmissione televisiva.\nIl successo giunge quando diventa un conduttore delle reti Fininvest. Tra i programmi da lui presentati c'\u00e8 \"M'ama non m'ama\", dal 1983 al 1985, prima con Sabina Ciuffini e poi con Ramona Dell'Abate. Successivamente presenta \"Il gioco delle coppie\" dal 1985, prima su Italia 1, poi su Rete 4 e infine su Canale 5, quando nel 1990 lascia il quiz che viene affidato in seguito a Corrado Tedeschi nell'edizione 1990-1991. Da ricordare, sempre su Canale 5, la conduzione del sexy variet\u00e0 \"Passiamo la notte insieme\", nell'estate 1988. Nell'estate successiva \u00e8 al fianco di Red Ronnie al timone del variet\u00e0 musicale \"Una rotonda sul mare\", sempre su Canale 5.\nNel 1992 passa in Rai a condurre \"I circhi del mondo\" e altre rubriche per Rai 2, e \"La cultura dell'occhio\" (di cui \u00e8 anche autore) per Rai 3. Nel 1994 presenta con Ramona Dell'Abate un \"remake\" del gioco a quiz \"M'ama non m'ama\" dieci anni dopo, chiamato \"Quanto mi ami?\", trasmesso su Italia 7. Negli anni successivi si occupa soprattutto di televendite. Questi sono anche gli anni in cui voci infondate annunciano prima la morte di Predolin, e poi il ricovero in ospedale per AIDS. Il presentatore smentisce tutto, annuncia possibili azioni legali e, nell'intento di chiarire, racconta questa straniante esperienza in un libro intitolato \"Chi non muore si rivede\". In seguito lascia la televisione.\nNel 2004 diventa protagonista del reality di Rai 2 \"La talpa\", condotto da Paola Perego, nel quale si aggiudica il terzo posto. Prima della conclusione dello show, Predolin si taglia i baffi e dichiara di essere la \"talpa\" della trasmissione. Dal 2005 si dedica alla conduzione di trasmissioni di musica da ballo su alcune televisioni locali: nel 2005 \u00e8 a Canale Italia al comando di \"Ballando cantando\", un contenitore di musica, ballo e spettacolo; successivamente approda a Milano+ (ex Italia 8 Lombardia) nel cast dello show \"Musica insieme\". Nel 2008 avviene il ritorno a Canale Italia con il game-show dai contenuti piccanti \"Casin\u00f2\". In questi anni ha avuto anche esperienze radiofoniche su RTL 102.5.\nDal gennaio del 2016 \u00e8 uno degli speaker di Radio Zeta, emittente del gruppo RTL 102.5, sulla quale conduce una trasmissione in onda dal luned\u00ec al venerd\u00ec dalle 8:00 alle 10:00 inizialmente in coppia con Federica Gentile, poi con Chiara Lorenzutti. Nel corso del 2017 la sua trasmissione viene collocata il sabato e la domenica nella stessa fascia oraria. Dal 2018 conduce \"Pane amore e zeta\" dal luned\u00ec al venerd\u00ec a mezzogiorno sempre affiancato dalla Lorenzutti. Dall'11 settembre 2017 partecipa come concorrente alla seconda edizione del reality show \"Grande Fratello VIP\", dal quale viene squalificato il 2 ottobre per aver bestemmiato. \nLa politica.\nNelle elezioni amministrative del 15-16 maggio 2011 si candida come consigliere comunale a Milano nella lista Unione Italiana - Librandi, a sostegno della candidatura a sindaco di Letizia Moratti, raccogliendo per\u00f2 solo 13 voti di preferenza.\nAltre attivit\u00e0.\nNell'estate 1984 presenta lo spettacolo itinerante \"Incontri d'Estate\", che includeva nel suo cast Dario Baldan Bembo, Dori Ghezzi, Franco Rosi e i Blue Aquarius. Nell'estate del 2003 presenta molte serate del Tour di Radio Italia. Tra la fine degli anni ottanta e l'inizio dei novanta interpreta due pellicole per il cinema: \"Vogliamoci troppo bene\" (1989), con Francesco Salvi e \"Assolto per aver commesso il fatto\" (1992), con Alberto Sordi.\nNel 1992 scrive il libro \"Chi non muore si rivede\", mentre nel 2010 esce \"Sfigati, manuale di autodiagnosi\", edito dal Gruppo Albatros.\nNel 1993 fonda la \"Predo Band\", formazione con cui si esibisce in vari locali sul territorio nazionale. Nel 1997 partecipa al musical \"Grease\", con Lorella Cuccarini, nella parte di Vince Fontaine. Nel 2010 apre un ristorante a Porto Rotondo, in Sardegna. Attualmente si dedica alla realizzazione e produzione di video sub con un'\u00e9quipe di professionisti della subacquea."}
{"id": "540441", "revid": "122800885", "url": "https://it.wikipedia.org/wiki?curid=540441", "title": "Istituto mutualistico per la tutela degli artisti interpreti ed esecutori", "text": "L'Istituto mutualistico per la tutela degli artisti interpreti ed esecutori (IMAIE) \u00e8 un ente italiano che opera nel campo dell'interpretazione artistica.\nStoria.\nIl vecchio istituto nasce nel 1977 per iniziativa dei tre sindacati di settore della CGIL, della CISL e della UIL come libera associazione tra gli artisti, gli interpreti e i musicisti per proteggere le loro prestazioni professionali e far valere il diritto all'equo compenso connesso alla riutilizzazione o alla riproduzione delle opere interpretate o eseguite in base a quanto previsto dalla legge sul diritto d'autore n. 633 del 1941 e dalle leggi successive. Dal 23 dicembre 1994 \u00e8 persona giuridica. L'ente \u00e8 stato dichiarato estinto dal Prefetto di Roma il 30 aprile 2009.\nNell'aprile 2010, con decreto legge recante \"disposizioni urgenti in materia di spettacolo e attivit\u00e0 culturali\" \u00e8 stato istituito il Nuovo IMAIE; nel 2012 tale istituto \u00e8 stato contestato dall'associazione \"Artisti 7607\", che si \u00e8 poi costituita come concorrente commerciale al suddetto.\nDal 21 dicembre 2012, il mercato dell'intermediazione dei diritti connessi al diritto d'autore \u00e8 stato liberalizzato, con la conseguenza che ogni artista pu\u00f2 scegliere liberamente da quale societ\u00e0 o associazione farsi rappresentare per la gestione dei diritti che la legge gli riconosce, a fronte delle utilizzazioni delle opere alle quali ha preso parte.\nAttivit\u00e0.\nNel momento in cui un'opera artistica viene riutilizzata, sorge a favore degli artisti presenti nell'opera (attori, cantanti, musicisti, direttori d'orchestra) un diritto di riutilizzazione che deve essere remunerato. Finalit\u00e0 dell'ente \u00e8 la salvaguardia dei diritti degli artisti interpreti, sia in Italia che all'estero. Rientra tra le finalit\u00e0 dell'ente anche la promozione della cultura (in particolare musicale) italiana.\nL'IMAIE tutela i diritti degli interpreti di opere musicali, cinematografiche e audiovisive che vengono riutilizzate e/o trasmesse dalle radio, dalle televisioni o da qualsiasi altro ente utilizzatore (locali pubblici, sale da ballo, discoteche, ecc.).\nL'attivit\u00e0 fondamentale dell'IMAIE (come la SIAE per autori ed editori) \u00e8 incassare, per conto degli artisti interpreti ed esecutori, i proventi loro dovuti in seguito alla riutilizzazione delle opere da loro interpretate e, dopo aver individuato gli artisti aventi diritto a compenso, provvedere alla ripartizione a questi ultimi dei proventi riscossi. Non vi \u00e8 alcun obbligo ad associarsi per poter ricevere il pagamento dei diritti: il compenso \u00e8 infatti dovuto a tutti gli artisti indistintamente, siano essi soci dell'IMAIE o meno. L'istituto ha attivato una serie di iniziative per reperire gli indirizzi degli artisti ai fini di effettuare la comunicazione dei compensi maturati ed evitare che il compenso non venga ritirato.\nEstinzione.\nIl Prefetto di Roma, Giuseppe Pecoraro, con decreto del 30 aprile 2009 ha dichiarato estinto l'IMAIE. Successivamente \u00e8 stata accolta dal TAR del Lazio la sospensiva cautelare dell'efficacia, ma il Consiglio di Stato con ordinanza n. 3530 del 14 luglio 2009 ha, a sua volta, accolto il ricorso contro l'ordinanza di sospensione del TAR confermando, quindi, la validit\u00e0 del processo di estinzione."}
{"id": "540444", "revid": "486946", "url": "https://it.wikipedia.org/wiki?curid=540444", "title": "Livorno Calcio", "text": ""}
{"id": "540446", "revid": "1060", "url": "https://it.wikipedia.org/wiki?curid=540446", "title": "Padre Mario Pezzi", "text": ""}
{"id": "540447", "revid": "1718925", "url": "https://it.wikipedia.org/wiki?curid=540447", "title": "Geografia di Andorra", "text": "Il Principato di Andorra \u00e8 un piccolo Stato senza sbocco sul mare situato nel sud-ovest del continente europeo, nella fascia orientale della catena montuosa dei Pirenei, confinante con la Spagna e la Francia. Con una superficie di , \u00e8 il sesto paese pi\u00f9 piccolo d'Europa e anche il pi\u00f9 grande dei microstati europei.\nConfini.\nIl Principato di Andorra ha un perimetro totale di 120,3\u00a0km.\nConfina con la Spagna (a sud e a ovest) per 63,7\u00a0km e con la Francia (a nord, ad est e per un piccolo pezzo a ovest) per 56,6\u00a0km. Non si affaccia sul mare. Tutte le parrocchie di Andorra confinano o con la Francia o con la Spagna.\nTerritorio.\nIl Principato di Andorra ha una superficie di 468\u00a0km\u00b2, prevalentemente montuoso.\nOrografia.\nIl 100% del territorio \u00e8 montuoso: l'altitudine media \u00e8 di ben 1.996 m. Il punto di altitudine minore \u00e8 Riu Runer 840 m mentre quello di altitudine maggiore \u00e8 la cima del Coma Pedrosa a 2.942m, nel nord-ovest di Andorra e vicino al confine francese e spagnolo. In tutto, nel Principato ci sono pi\u00f9 di 67 cime.\nCime.\nLungo di confine francese\nLungo il confine spagnolo\nLungo i confini franco-spagnoli dell'est\nIdrografia.\nI torrenti e i ruscelli di Andorra sono quasi tutti affluenti della Valira, il fiume principale che esce dal paese da sud e oltrepassa il confine spagnolo. La Valira ha due affluenti principali: la Valira del Nord e la Valira d'Oriente, che si uniscono alla Valira nella capitale del Principato Andorra La Vella.\nLa Valira del Nord \u00e8 l'affluente di nord-ovest della Valira. Attraversa El Serrat, Les Salines, Arans, La Cortinada, Sorn\u00e0s, Ordino, La Massana (in questa localit\u00e0 incontra il fiume Tristaina) e, infine, ad Andorra La Vella incontra la Valira d'Oriente, formando la Valira.\nLa Valira d'Oriente \u00e8 l'affluente di nord-est della Valira. Attraversa Grau Roig, Soldeu, Canillo, Encamp, Les Escaldes e, infine, ad Andorra La Vella incontra i fiumi Madriu e poi la Valira del Nord, formando la Valira.\nAndorra ha 172 laghi. Il pi\u00f9 grande \u00e8 l'Estanys de Juclar (23 ettari), vicino al Pic de No\u00e9 nel nord-est del Paese.\nClima.\nIl clima di Andorra varia notevolmente con l'altezza. Le valli hanno un clima simile a quello temperato, ma a causa della maggiore elevazione, gli inverni tendono ad essere pi\u00f9 freddi, l'umidit\u00e0 inferiore e le estati leggermente pi\u00f9 fresche. Le regioni al di sopra del limite del bosco alpino (a circa 2.100-2.400 m) hanno un clima alpino e la tundra alpina. La neve copre completamente le valli settentrionali del Principato per diversi mesi all'anno. Ci sono, in media, 300 giorni all'anno di sole.\nLa temperatura media annuale varia dagli 11\u00a0\u00b0C di Sant Juli\u00e0 de L\u00f2ria nel sud del Paese, agli 8\u00a0\u00b0C di La Massana nel centro della nazione e ai 2\u00a0\u00b0C di Arcal\u00eds, nel nord del Paese. Le temperature medie giornaliere di Escaldes-Engordany sono di 28\u00a0\u00b0C di massima e 15\u00a0\u00b0C nel mese di luglio, 11\u00a0\u00b0C e -2\u00a0\u00b0C nel mese di gennaio di minima.\nLa piovosit\u00e0 media annua \u00e8 di 1,071.9 millimetri per l'intero Paese, ma varia di localit\u00e0 in localit\u00e0, aumentando con l'elevazione e andando da sud a nord. La parrocchia pi\u00f9 secca dello Stato \u00e8 quella di Sant Juli\u00e0 de L\u00f2ria (31.5\u00a0mm all'anno) nel sud, mentre la pi\u00f9 piovosa \u00e8 quella di Canillo (43.3 in anno) nel nord. Le precipitazioni annuali possono superare i 1.220 millimetri nelle zone montuose pi\u00f9 alte. I mesi pi\u00f9 secchi tendono ad essere quelli di gennaio e febbraio mentre i pi\u00f9 piovosi sono maggio, giugno e novembre. Durante i mesi estivi, ci sono pochissimi giorni di pioggia, ma la pioggia pu\u00f2 essere molto intensa perch\u00e9 associata a temporali.\nLe risorse naturali.\nGiacimenti minerari di ferro, piombo, allume e pietre da costruzione sono tra le risorse pi\u00f9 sfruttate di Andorra, anche se l'economia dipende in misura molto maggiore dal turismo. Il terreno montuoso attira circa 13 milioni di turisti ogni anno appassionati di sci ed escursioni, portando, assieme alle spese per altre attivit\u00e0 (soprattutto lo shopping), a un totale di 2.831.000\u20ac arrivati nelle casse degli andorrani nel 2016. Il maggior numero di visitatori proviene dalla Spagna (10.743.201 di visitatori nel 2007) e dalla Francia (3.723.869 di visitatori nel 2007). \u00c8 anche una destinazione per turisti britannici.\nTerremoti.\nFrequenti sono i terremoti nei Pirenei e nella Catalogna e talvolta distruttivi. Il pi\u00f9 grande sisma nella storia del Principato fu il terremoto del 1428 con una magnitudo stimata a 6,0 - 6,5 gradi della scala Richter. Tuttavia, i terremoti i cui epicentri sono dentro Andorra tendono ad essere inferiori al magnitudo 2. Un terremoto di magnitudo 4,2 della scala Richter \u00e8 stato registrato il 5 ottobre 1999 a Banheras-de-Luishon ed \u00e8 stato ampiamente avvertiro in Andorra, provocando allarme e panico.\nPunti estremi.\nLatitudine e longitudine\nAltitudine\nCentro"}
{"id": "540449", "revid": "305248", "url": "https://it.wikipedia.org/wiki?curid=540449", "title": "Burning Up", "text": "Burning Up \u00e8 il secondo singolo dell'album in studio di debutto \"Madonna\" della cantante statunitense omonima, pubblicato nel 1983.\nDescrizione.\nLa canzone, che faceva parte di una demo tape che la cantante utilizzava nei club di New York per farsi conoscere, fu presentata come demo alla Sire Records, che diede il via libera per la registrazione del pezzo, dopo che \"Everybody\" divenne un successo della musica dance. Madonna collabor\u00f2 con Reggie Lucas, che produsse il singolo con John Benitez, che forn\u00ec il riff di chitarra e il coro. Musicalmente, la canzone incorpora il suono di un basso, un sintetizzatore e il suono della batteria. Il testo della canzone parla della mancanza di vergogna da parte della cantante nel dichiarare la passione che prova per il suo uomo. \nLa canzone ricevette pareri discordanti, da parte della critica, che notavano l'urgenza nella produzione ma ne lodavano il ritmo dance. Il singolo non fu un successo commerciale; raggiunse, infatti, la top 20 in Australia, mentre negli Stati Uniti si guadagn\u00f2 la posizione numero 5 nella \"Billboard Hot Dance Club Play\".\nLa canzone fu eseguita nel \"Virgin Tour\" (1985), nel \"Re-Invention Tour\" (2004) e nel \"Rebel Heart Tour\" (2015-2016). \nLa copertina del singolo \u00e8 un collage di foto di Madonna, ridisegnate dal suo amico Martin Burgoyne, che pi\u00f9 tardi mor\u00ec di AIDS.\nOltre che nell'album \"Madonna\", il brano \u00e8 inoltre incluso nella colonna sonora del film \"The Wild Life\" (1984) di Art Linson.\nAntefatti.\nNel 1982, la ventiquattrenne Madonna viveva a New York e cercava di lanciare la sua carriera musicale. All'epoca la cantante aveva intrapreso una relazione sentimentale con il suo fidanzato Steve Bray, con il quale aveva fondato una hard rock band, i Breakfast Club, di cui Bray era il batterista. Ben presto, il gruppo smise di produrre musica di genere rock con l'intento di muoversi verso una nuova direzione musicale, dopo essere stati notati dalla Gotham Records. Il gruppo decise quindi di provare con il funk, ma la compagnia musicale non fu soddisfatta dei risultati ottenuti e li liquid\u00f2; fu allora che Madonna e Bray lasciarono il gruppo. Nel frattempo, Madonna inizi\u00f2 a scrivere e comporre diversi brani per conto suo, riuscendo a produrre tre demo: \"Everybody\", \"Ain't No Big Deal\" e \"Burning Up\". All'epoca Madonna era solita frequentare il night club newyorchese Danceteria, e fu li che convinse il DJ Mark Kaminsad ascoltare \"Everybody.\" Il brano riscosse successo tra la folla ed il Disc jockey, pensando di produrlo come singolo, decise di procurarle un contratto discografico. Allora Madonna inizi\u00f2 a collaborare con Reggie Lucas, che port\u00f2 Madonna verso una direzione pi\u00f9 pop e produsse per lei due canzoni: \"Burning Up\" e \"Physical Attraction\".\nComposizione.\n\"Burning Up\" possiede un arrangiamento pi\u00f9 marcato e caratterizzato dal suono del basso, dalla batteria e dalla chitarra. I \"riff\" della chitarra non erano presenti nelle vecchie produzioni di Madonna. Secondo Rikky Rooksby, autore de \"The Complete Guide to the Music of Madonna,\" il suono del tom-tom, usato per la canzone, ricordava i pezzi di Phil Collins. Incorpora inoltre la chitarra elettrica e l'uso di un sintetizzatore tra i pi\u00f9 attuali di quel tempo. Il ritornello \u00e8 una ripetizione degli stessi tre versi: \u00abI'm burning up, burning up for your love\u00bb (in italiano: \u00absto bruciando, bruciando per il tuo amore\u00bb), mentre il ponte consiste in una serie di doppi sensi, che descrivono quello che la cantante \u00e8 disposta a fare per il suo uomo; mostra, inoltre, il suo individualismo e la mancanza di vergogna.\nIl video.\nLa regia del video fu affidata a Steve Barron, che ha diretto anche il video \"Billie Jean\" di Michael Jackson. Il video, girato sia in studio che in esterni (al Castaic Lake nella Los Angeles National Forest), fu notevolmente pi\u00f9 sofisticato (ma anche meno coreografico) rispetto a quello del precedente singolo \"Everybody\", in quanto Barron utilizz\u00f2 diversi effetti visivi ed inquadrature particolari. Nel video, il ragazzo che guida la decappottabile \u00e8 Norris Burroughs, il fidanzato che Madonna aveva all'epoca.\nIl video \u00e8 anche incluso nella raccolta di video in VHS \"Madonna\" (1984).\nEsecuzioni dal vivo.\nNel 1983 Madonna ha cantato \"Burning Up\" nei club \"Hacienda\" di Manchester e \"Uncle Sam's\" di New York.\nCon questa canzone Madonna fece la sua prima apparizione televisiva nel canale musicale inglese \"The Tube Music Network\".\nIl brano \u00e8 stato inserito nelle scalette del \"Virgin Tour\" del 1985 (ma l'esibizione non \u00e8 stata inserita nel video promozionale del tour), del \"Re-Invention Tour\" del 2004 (eseguita in una nuova versione punk-rock in cui Madonna stessa suona la chitarra elettrica), e del Rebel Heart Tour del 2015 (anch'essa eseguita in versione rock e suonata alla chitarra da Madonna)\nCover.\nUna cover del brano \u00e8 stata incisa dal gruppo Ciccone Youth (una band formata dai componenti dei Sonic Youth pi\u00f9 Mike Watt) sul mini-album \"Into the Groove(y)\" (1986) e poi sull'album \"The Whtey Album\" (1988): il titolo fu modificato in \"Burnin' Up\".\nUn'altra cover \u00e8 stata incisa dal gruppo The Voluptuous Horror of Karen Black per l'album-tributo a Madonna \"Virgin Voices: A Tribute to Madonna, volume one\" (1999).\nUna cover del brano \u00e8 stata realizzata nel 2011 da Britney Spears che si \u00e8 esibita in una versione pi\u00f9 moderna della canzone durante il suo \"Femme Fatale Tour\"."}
{"id": "540456", "revid": "110157", "url": "https://it.wikipedia.org/wiki?curid=540456", "title": "Torre di Feudozzo", "text": "Torre di Feudozzo \u00e8 una localit\u00e0 del Comune di Castel di Sangro (AQ) situato al confine con il Molise. Zona di raccolta del tartufo e di villeggiatura.\nStoria.\nSorge intorno ad una struttura feudale di epoca borbonica, poi divenuto ricovero per le truppe naziste durante la Seconda guerra mondiale. La presenza di questa struttura feudale ha dato il nome alla localit\u00e0, mentre della torre (abbattuta durante l'ultima guerra) non resta traccia.\nNel dopoguerra la struttura passa nelle mani del Corpo Forestale dello Stato che, nell'ultimo decennio, ha realizzato un importante centro per la biodiversit\u00e0 ospitando le antiche razze bovine relitte, cio\u00e8 tutte quelle considerate a rischio estinzione.\nOggi La Torre di Feudozzo conta circa 160 capi bovini protetti (di razze rarissime tra cui la \"modicana\", la \"pasturina\", la \"castana\", la \"burlina\"), una sessantina di cavalli di razze relitte, un comando di stazione del Corpo Forestale dello Stato, una struttura ricettiva e una vasta foresta demaniale che circonda l'omonimo lago.\nCaseificio.\nPresso la Torre di Feudozzo sono stati avviati diversi progetti sperimentali in collaborazione con l'ENEA. Tra questi la realizzazione di un caseificio servito da un \"lattodotto\" il quale fornisce il latte direttamente dalla sala mungitura dell'azienda, senza entrare a contatto con l'aria, permettendo in questo modo di non pastorizzarlo, ottenendo quindi un prodotto di altissima qualit\u00e0.\nInoltre i residui di lavorazione del caseificio, contenenti potenti inquinanti per le falde e i fiumi (tra cui lo stesso caglio e il lattosio), sono soggetti ad un particolare trattamento (brevetto ENEA) che trasforma le molecole in zuccheri assimilabili dall'organismo, riutilizzati nel processo alimentare delle mucche del Feudozzo."}
{"id": "540457", "revid": "1494169", "url": "https://it.wikipedia.org/wiki?curid=540457", "title": "Redemptoris Mater (disambigua)", "text": "Con il termine Redemptoris Mater si pu\u00f2 indicare:"}
{"id": "540458", "revid": "1504506", "url": "https://it.wikipedia.org/wiki?curid=540458", "title": "Granduchi di Toscana", "text": ""}
{"id": "540459", "revid": "196390", "url": "https://it.wikipedia.org/wiki?curid=540459", "title": "Museo delle Cappelle Medicee", "text": ""}
{"id": "540460", "revid": "125408142", "url": "https://it.wikipedia.org/wiki?curid=540460", "title": "Doug Carlston", "text": "Br\u00f8derbund \u00e8 stata acquistata da \"The Learning Company\" per 420 milioni di dollari, e il tutto fu poi venduto a Mattel per 3,6 miliardi di dollari.\nCarlston si \u00e8 laureato alla Harvard University nel 1970 e si \u00e8 specializzato alla Harvard Law School nel 1975. Prima di fondare la Br\u00f8derbund nel 1980, era un avvocato.\nDa aprile 2006, \u00e8 Presidente del consiglio direttivo Board of Directors della \"Public Radio International (PRI)\", e fa parte del comitato direttivo del \"MoveOn Political Action Committee\", dell\"Albanian American Enterprise Fund\", dell\"American Bank of Albania\", e della \"Long Now Foundation\". Fa anche parte del Comitato sulle Risorse Universitarie della Harvard University, e parte del consiglio degli advisor della \"Johns Hopkins School of Advanced International Studies\"."}
{"id": "540485", "revid": "767487", "url": "https://it.wikipedia.org/wiki?curid=540485", "title": "Indice di avvolgimento", "text": "L'indice di avvolgimento di una curva piana, chiusa e parametrizzata, rispetto ad un punto \"p\" esterno ad essa \u00e8 un numero intero che rappresenta intuitivamente il numero di avvolgimenti che compie la curva attorno a \"p\" (immaginando la curva come un filo e il punto come un chiodo). \nIntroduzione informale.\nL'indice di avvolgimento di una curva piana intorno ad un punto si ottiene contando il numero di volte in cui questa curva gira in senso antiorario intorno al punto. Nel caso in cui la curva segua un percorso orario invece che antiorario, tale numero \u00e8 negativo. Per percorsi semplici come quelli mostrati qui sotto, determinare il numero di avvolgimento \u00e8 relativamente semplice.\nNel caso in cui una curva sia pi\u00f9 complicata, definire e determinare il numero di avvolgimento \u00e8 per\u00f2 meno banale: la curva pu\u00f2 infatti cambiare direzione e verso pi\u00f9 volte durante il percorso, come mostrato ad esempio nella figura a destra.\nDefinizione matematica.\nL'indice di avvolgimento di una curva \u03b3 sul piano rispetto al punto \"p\" \u00e8 un numero intero che indica il numero di multipli di un angolo giro che vengono spazzati dal vettore che congiunge \"p\" con un punto \"x\" della curva quando \"x\" compie un giro in senso antiorario lungo la curva (una sola volta) nel verso della sua orientazione fino a tornare nella posizione di partenza. Tale numero sar\u00e0 per una curva chiusa un numero intero, eventualmente negativo e pu\u00f2 essere indicato con la notazione seguente:\nUna definizione rigorosa pu\u00f2 essere data nel seguente modo:\ndata una curva \u03b3 sul piano ed un punto \"p\" non appartenente alla curva, si consideri una funzione \u03b3(\"t\") che parametrizza la curva \u03b3 al variare di \"t\" sulla circonferenza, allora la rotazione della curva attorno al punto \"p\" \u00e8 descritta dalla funzione da \"S\"1 in s\u00e9 definita da\ne l\"'indice di avvolgimento\" della curva si definisce come il numero \"k\" tale che \"f\" \u00e8 omotopa alla funzione definita in coordinate angolari da\nMediante gli strumenti e le notazioni dell'analisi complessa si pu\u00f2 dimostrare che\nQuesta formula stabilisce un collegamento tra l\"'indice di avvolgimento\" ed il teorema dei residui.\nPropriet\u00e0.\nLindice di avvolgimento\" \u00e8 un invariante topologico\"': se un intorno contenente la curva \u03b3 e il punto esterno \"p\" viene mandato in un altro insieme aperto mediante un omeomorfismo \"f\" allora l'immagine della curva \"f\"(\u03b3) \u00e8 ancora una curva che ha rispetto al punto \"f\"(\"p\") lo stesso indice di avvolgimento che ha \u03b3 rispetto a \"p\".\nLindice di avvolgimento\" \u00e8 anche un invariante omotopico\"': se la curva viene deformata con continuit\u00e0 nel piano privato del punto \"p\" (ovvero senza mai toccare il punto durante la deformazione) l'indice rimane lo stesso. L'indice rimane invariato anche se il punto viene spostato con continuit\u00e0 senza attraversare mai la curva. L'indice pu\u00f2 cambiare se durante la deformazione la curva e il punto si incontrano."}
{"id": "540488", "revid": "76963", "url": "https://it.wikipedia.org/wiki?curid=540488", "title": "Esther Dyson", "text": "Biografia.\nDopo essersi laureata ad Harvard in economia, Dyson ha iniziato la sua carriera nel 1974 nel controllo notizie del giornale Forbes divenendo rapidamente una reporter. Nel 1977 entra alla New Court Securities in qualit\u00e0 di \"dipartimento di ricerca\" e segue Federal Express ed altre start-up. Dopo un passaggio alla Oppenheimer dove si \u00e8 occupata di software, passa alla Rosen Research e nel 1983 compra la societ\u00e0 dal suo datore di lavoro Ben Rosen, ribattezzandola EDventure Holdings.\nUn tratto distintivo dei suoi progetti sono i nomi:\nDyson e la sua azienda sono specializzate nell'analisi dell'impatto tecnologie e nei mercati sull'economia e la societ\u00e0.\nPartecipa alle attivit\u00e0 di numerose organizzazioni no profit. Dona tempo e denaro come trustee in organizzazioni emergenti (Glasses for Humanity, Bridges.org, the National Endowment for Democracy and the Eurasia Foundation). Ha terminato il suo biennio come founding chairman di ICANN, Internet Corporation for Assigned Names and Numbers (Societ\u00e0 per l'assegnazione dei nomi e dei numeri di internet). Dal 2004, fa parte del comitato di \"riforma\", che si occupa di definire il ruolo degli individui nel sistema decisionale di ICANN's e nelle sue strutture di governance. Dyson \u00e8 pure membro del consiglio delle tecnologie di informazione del Presidente bulgaro, insieme a persone Vint Cerf, George Sadowsky, Veni Markovski ed altri. Fa parte del consiglio direttivo della Long Now Foundation. \u00c8 tra i proprietari del \"First Monday\".\nPensiero.\n\"Analogamente, la Rete altera l'equilibrio di potere tra le aziende, eliminando molte economie di scala e valorizzando la diversit\u00e0 rispetto all'uniformit\u00e0. Gli analisti finanziari e gli investitori si domandano chi sostituir\u00e0 la Microsoft, come la Microsoft ha sostituito l'IBM nel ruolo di azienda che detta le regole nel settore. La risposta \u00e8: nessuno; il modello secondo il quale un settore gravita attorno a un unico leader lascer\u00e0 spazio a un mercato nuovo, decentrato.\" (Release 2.0, pag.11)"}
{"id": "540489", "revid": "767487", "url": "https://it.wikipedia.org/wiki?curid=540489", "title": "Johnny Hiland", "text": "Una delle caratteristiche che pi\u00f9 lo contraddistinguono \u00e8 la sua versatilit\u00e0, che gli permette di spaziare anche in altri generi musicali. \u00c8 inoltre un polistrumentista in grado di suonare fino a ventidue strumenti, alcuni dei quali sono: violino, banjo, mandolino e basso.\nBiografia.\nAffetto da nistagmo (movimenti involontari degli occhi) fin dalla nascita, l'handicap non gli imped\u00ec di iniziare a suonare la chitarra a tre anni. La sua prima chitarra fu una Gibson J-45 del 1939 appartenuta a suo nonno, che Hiland suonava tenendola sdraiata sulle ginocchia come una lap-steel guitar. Fece il suo primo spettacolo televisivo all'et\u00e0 di sette anni e vinse il concorso \"Talent America\" a dieci, ottenendo la possibilit\u00e0 di esibirsi a New York. Inoltre fond\u00f2 una piccola band con influenze bluegrass insieme alla sorella e al fratello, chiamata The Three Js.\nQuando aveva circa dieci anni i genitori lo portarono a vedere Ricky Skaggs, e questo concerto lo ispir\u00f2 a suonare country elettrico. Cos\u00ec, quando ne aveva tredici il padre gli compr\u00f2 una Fender Stratocaster e un amplificatore Peavey Stereo Chorus 130. Poco dopo avergli comprato la Stratocaster, il padre lo port\u00f2 da un signore di nome Billy Pearce, a Bangor nel Maine, da cui prese otto lezioni di teoria musicale, che rappresentano praticamente tutta la conoscenza teorica di Hiland, che invece prefer\u00ec di gran lunga fare pratica sullo strumento studiando tutti i brani che poteva dalla Top 40 di musica country.\nA quindici anni si un\u00ec ad una country band chiamata Standing Room Only, sempre nel Maine. Nello stesso anno, vinse il premio come strumentista dell'anno per la \"Down East Country Music Association\" nelle categorie chitarra, banjo, mandolino e violino, e anche come voce maschile dell'anno.\nOttenne ottimi risultati anche a scuola, soprattutto per accontentare i genitori che gli dicevano: \"If you don't pay, you don't play!\" (\"Se non fai i tuoi compiti, non suoni!\"). In seguito and\u00f2 all'universit\u00e0 del Southern Maine, perch\u00e9 voleva laurearsi in storia e insegnare. Ma un giorno, durante il terzo anno, cap\u00ec che quello che voleva fare veramente era suonare la chitarra, e cos\u00ec decise di mollare tutto il resto.\nSi trasfer\u00ec quindi a Nashville, all'et\u00e0 di ventuno anni, e poco dopo inizi\u00f2 a suonare nella band di Don Kelly e nella Robert's Western Wear, fino a quando non incontr\u00f2 Mac Wilson, che divenne il suo manager. Su proposta di quest'ultimo, Hiland inizi\u00f2 a tenere lezioni nelle universit\u00e0 e si fece conoscere tra gli studenti di chitarra.\nWilson, che conosceva Bruce Boland, vicepresidente della Fender, lo invit\u00f2 a veder suonare Hiland a Washington D.C.. Pochi giorni dopo a Hiland venne proposto un contratto con la Fender, diventando cos\u00ec il primo chitarrista senza contratto discografico al quale la Fender abbia mai proposto un endorsement; mentre di solito, per ottenere un contratto del genere, bisogna che un chitarrista abbia venduto almeno centomila copie. Venne quindi costruita una chitarra Signature con il suo nome, nello specifico una Fender Telecaster colore Gold Sparkle con 3 pick-up Joe Barden.\nHiland intanto form\u00f2 la Johnny Hiland Band, e mentre faceva le prove per uno spettacolo a Nashville, inizi\u00f2 ad improvvisare su \"Swinging the Strings\". Wilson chiam\u00f2 al telefono Steve Vai e gli lasci\u00f2 in segreteria un po' della jam session, e Vai lo richiam\u00f2 chiedendogli chi fosse il ragazzo. Cos\u00ec Vai si offr\u00ec di fargli avere un contratto discografico con la sua etichetta, la Favored Nations, e Hiland trascorse due anni a scrivere le canzoni per il suo album di debutto, cercando di trovare un suo percorso, uno stile personale come chitarrista, e ottenne un suono ibrido tra il country e il blues.\nDurante il periodo di preparazione del disco, partecip\u00f2 come ospite al concerto del G3 a Nashville, svoltosi il 27 ottobre 2003 al Ryman Auditorium. In questa occasione suon\u00f2 sul palco insieme a Joe Satriani, Steve Vai, Yngwie Malmsteen e Neal Schon, l'altro ospite della serata.\nIl suo primo album, registrato ai Mothership Studios di Hollywood, usc\u00ec il 10 agosto 2004 e venne intitolato semplicemente \"Johnny Hiland\". La produzione fu affidata a Peter Collins. La chitarra (e il mandolino) di Hiland fu affiancata dal basso di Billy Sheehan, dalla batteria di Pat Torpey (entrambi ex-componenti dei Mr. Big) e dal sassofono e dalla tastiera di Billy Holloman (gi\u00e0 al fianco di Danny Gatton).\nDurante il tour di promozione del disco in radio e TV, Hiland e Wilson fecero visita alla fabbrica della PRS Guitars e dopo l'incontro con l\"'executive board\" della PRS, Hiland firm\u00f2 un contratto di endorsement e venne sviluppato un modello su sue specifiche: manico avvitato in acero, tastiera con diapason di 25 pollici e 24 tasti, corpo in mogano con top in acero, tremolo standard e due humbucker \"splittabili\"."}
{"id": "540494", "revid": "599013", "url": "https://it.wikipedia.org/wiki?curid=540494", "title": "Enoch", "text": ""}
{"id": "540498", "revid": "36426", "url": "https://it.wikipedia.org/wiki?curid=540498", "title": "Arcivescovo di Magonza", "text": ""}
{"id": "540500", "revid": "119982", "url": "https://it.wikipedia.org/wiki?curid=540500", "title": "Matthias Sindelar", "text": "Tra i massimi esponenti prodotti dal \u00abcalcio danubiano\u00bb, prototipo classico della \u00abscuola calcistica viennese\u00bb, \u00e8 considerato come il miglior calciatore austriaco della storia e uno dei migliori calciatori a livello mondiale negli anni trenta. Pioniere del \u00ab\"falso nove\"\u00bb, dopo aver giocato con l'Hertha Vienna, diviene una bandiera dell'Austria Vienna, con cui vince il campionato austriaco 1926, cinque coppe nazionali (1925, 1926, 1933, 1935 e 1936) e due Coppe dell'Europa Centrale (1933 e 1936). Con l'Austria \u00e8 il vertice del \"Wunderteam\", una delle nazionali pi\u00f9 forti dell'epoca, della quale \u00e8 stato anche capitano e con la quale ha vinto la Coppa Internazionale 1931-1932 e preso parte al Mondiale 1934. In seguito all\"'Anschluss\" e al suo rifiuto di giocare per la Germania nazista, \u00e8 trovato morto assieme alla compagna nella sua casa a soli 35 anni, in circostanze che ancora oggi alimentano speculazioni.\nNel 1999 l'IFFHS lo ha eletto come miglior giocatore austriaco del XX secolo e l'anno seguente \u00e8 stato eletto \u00absportivo austriaco del secolo\u00bb.\nBiografia.\nInfanzia.\nDi origine boema, Matthias Sindelar nasce come Mat\u011bj \u0160indel\u00e1\u0159 a Kozlov (Kozlau in tedesco), un piccolo paese della Moravia austriaca oggi situato nella Repubblica Ceca che a quei tempi faceva parte dell'Impero austro-ungarico. La famiglia, di umili origini operaie, \u00e8 molto povera e quando Matthias aveva 3 anni, decide di trasferirsi a Vienna in cerca di lavoro per migliorare le proprie condizioni di vita. A differenza di quanto creduto erroneamente, la famiglia di Sindelar non \u00e8 di origine ebraica, in realt\u00e0 \u00e8 cattolica.\nI Sindelar si stabiliscono nel quartiere povero e proletario di Favoriten, all'epoca popolato da molti immigrati boemi e ungheresi arrivati a Vienna in cerca di lavoro e Sindelar cresce a pochi passi dalla casa di Josef Bican.\nIl piccolo Matthias comincia presto a tirare calci a pallone, distinguendosi tra i coetanei per l'abilit\u00e0 nel dribbling: a quei tempi, tra l'altro, il gioco del calcio rappresentava per i ragazzi della classe operaia non solo un divertimento, ma anche una delle poche opportunit\u00e0 di avanzamento sociale. Nel 1917 il padre, muratore, muore sul fronte nella battaglia dell'Isonzo. Il giovane Matthias dovette perci\u00f2 aiutare la madre, lavandaia, al mantenimento della famiglia (aveva tre sorelle) e, dopo aver completato gli studi, trov\u00f2 un impiego in una officina meccanica, come apprendista fabbro e in negozio di articoli sportivi, continuando a giocare a calcio nel tempo libero. A causa delle condizioni familiari, non riesce a sviluppare un buon fisico, inoltre gioca per strada a piedi nudi, per non rovinare l'unico paio di scarpe che possiede.\nSepolto a Vienna, dove gli \u00e8 dedicato un museo, nel febbraio 1939, a poco pi\u00f9 di un mese dal decesso, \u00e8 inaugurato un busto in suo onore nel quartiere Favoriten.\nNella cultura di massa.\nNel 1938 appare nel musical sportivo cinematografico \"Roxy und das Wunderteam\", nel ruolo di s\u00e9 stesso.\nLo scrittore austriaco Friedrich Torberg dedic\u00f2 a Sindelar la poesia \"Auf den Tod eines Fu\u00dfballers\" (\"Sulla morte di un calciatore\"), in cui Torberg affermava che Sindelar si era suicidato in seguito all\"'Anschluss\", l'annessione dell'Austria alla Germania nazista del 1938. Nel febbraio 2007 \u00e8 stato pubblicato un romanzo biografico, \"La partita dell'addio. Matthias Sindelar, il campione che non si pieg\u00f2 a Hitler\", dedicato al grande calciatore austriaco a opera dell'ex calciatore di Serie A, Nello Governato.\nCaratteristiche tecniche.\nFuoriclasse tecnicamente superlativo e tatticamente intelligente, Sindelar era un ottimo dribblatore \u2013 le finte veloci e ingannevoli erano il suo marchio di fabbrica \u2013 dal fisico slanciato e molto magro: ci\u00f2 gli valse il soprannome di \"Carta velina\" (\"Der Papierene\") nelle giovanili dell'Hertha Vienna. Spesso definito come un \u00abartista del pallone\u00bb, era \u00abinarrestabile\u00bb palla al piede, dotato di agilit\u00e0 e notevole rapidit\u00e0 negli anni migliori, poi sbiadita col passare degli anni, e di un tiro potente e preciso.\nErede calcistico di Josef Uridil, era un centravanti atipico, poich\u00e9 soffriva gli scontri fisici, che disdegnava agendo sia da regista sia da rifinitore: preferiva scendere a centrocampo a iniziare la manovra con una serie di passaggi corti e veloci tesi a irridere l'avversario che davano fluidit\u00e0 alla manovra, consentendo alle mezzali d'inserirsi negli spazi, per poi andare a finalizzare l'azione, quando non ricamava l'ultimo assist. Questo suo stile di gioco, volto a evitare il gioco fisico, \u00e8 stato criticato per diverso tempo e mise le basi per dare vita sia alla \u00abscuola viennese\u00bb sia a un nuovo metodo di calcio che prevedeva quello del centrattacco come un ruolo mobile, preludio al \u00ab\"falso nueve\"\u00bb. Per l'eleganza delle movenze, il controllo di palla, le abilit\u00e0 e la fantasia nel dribbling, spesso elogiate, il suo commissario tecnico Hugo Meisl gli diede il soprannome di \u00abMozart del calcio\u00bb.\nCarriera.\nClub.\nDopo aver giocato per le strade del suo quartiere, nel 1918 il suo talento \u00e8 notato da Karl Weimann, insegnante, ed entra nelle giovanili della squadra del suo quartiere, l'Hertha Vienna, piccola squadra di Favoriten il cui stadio era situato nei pressi della via dove abitava. Nelle giovanili della societ\u00e0, sorprende tutti per la tecnica in possesso nonostante il fisico deficitario, che gli fa guadagnare il soprannome di \"Carta velina\". Nel 1921 debutta in prima squadra e nei primi mesi del 1923 \u00e8 stabilmente tra i titolari. Nello stesso anno, cadendo in bagno, si infortuna gravemente al menisco del ginocchio destro (all'epoca trauma non facilmente curabile) e rischia seriamente di doversi ritirare prematuramente dal calcio giocato: \u00e8 operato con successo da un famoso medico viennese, il dottor Hans Spitzy, riuscendo a tornare a calcare i campi da gioco in meno di un anno.\nLa paura di potersi rifare male o che il ginocchio potesse nuovamente cedere lo accompagna per\u00f2 per tutto il resto della sua carriera: da questo momento in poi, infatti, egli indosser\u00e0 sempre una fasciatura elastica sul ginocchio infortunato. Nello stesso anno, il 1924, a causa della difficile situazione finanziaria della squadra, l'Hertha fu costretta a cedere i migliori giocatori. Sindelar aveva perfino valutato l'opportunit\u00e0 di lasciare Vienna e andare a giocare in Italia a Trieste: alla fine scelse di rimanere in patria e nel settembre 1924 venne ceduto all'Amateure di Vienna (che nel novembre 1926 cambier\u00e0 denominazione in quella attuale di ) che aveva appena vinto il titolo nazionale.\nL'attaccante si afferma lentamente, divenendo col tempo uno degli idoli della tifoseria \"Viola\", il calciatore pi\u00f9 forte e il punto di riferimento dell'Austria Vienna, in particolare, secondo la stampa dell'epoca, non aveva compagni di squadra abbastanza bravi attorno a s\u00e9, che non permisero all'Austria Vienna di vincere molti titoli e, nonostante l'et\u00e0, nella partita finale di carriera era rimasto su livelli di gioco elevati grazie a un ottimo ritorno di forma. Grazie alla presenza di altri celebri giocatori austriaci e ungheresi dell'epoca (Alfr\u00e9d Schaffer, Gustav Wieser \u2013 3 volte capocannoniere del campionato austriaco dal 1924 al 1926 \u2013 e Viktor Hierl\u00e4nder) l'Austria Vienna divenne una tra le pi\u00f9 forti compagini europee dell'epoca, caratterizzata da una forte fisionomia individualista che veniva soppressa qualora la squadra necessitasse di elevarsi a collettivo al fine di vincere le partite.\nNegli anni trenta la sua fama \u00e8 pari solo a quella di Giuseppe Meazza in Italia e di Gy\u00f6rgy S\u00e1rosi in Ungheria: i tre erano considerati, infatti, i migliori calciatori dell'epoca. Diviene famoso anche oltreoceano e, al pari di Meazza, Sindelar fu anche uno dei primi sportivi a ricevere compensi per reclamizzare diversi prodotti e ad avere, quindi, degli sponsor personali.\nSi fa notare per le prestazioni in Coppa dell'Europa Centrale 1933 contro le formazioni italiane: \u00e8 il protagonista assoluto dell'andata di semifinale contro Juventus vinta 3-0, dove realizza una doppietta e gioca una grande partita, a differenza dell'incontro di ritorno, sfida nella quale \u00e8 descritto da Vittorio Pozzo in un articolo per La Stampa come un simulatore. Nella finale d'andata contro l'Ambrosiana Inter di Meazza, Sindelar prova a segnare calciando da ogni posizione realizzando l'assist del 2-1 firmato da Viktor Spechtl nel finale di partita, ma globalmente giocando una partita al di sotto delle aspettative. Nella partita di ritorno, a Vienna, l'Austria vince 3-1 grazie a una tripletta di Sindelar, capitano per l'occasione, e conquista il suo primo titolo internazionale.\nNel 1935 ritrova l'Ambrosiana Inter in Coppa dell'Europa Centrale: l'andata finisce 5-2 per i viennesi, con Sindelar nuovamente protagonista: inizia l'azione del vantaggio per i \"Viola\", poi segna il 2-0 dopo aver disorientato la difesa con una delle sue classiche finte di passaggio e consegna a Camillo Jerusalem il 5-2 finale. L'Austria Vienna vince anche il ritorno (3-1) e passa il turno, affrontando lo : dopo l'1-0 patito a Praga, gli austriaci rimontano fino all'1-2, in un'altra partita dove Sindelar si fa notare, pur non rendendosi decisivo. Nella terza partita, lo spareggio per decidere quale delle due formazioni dovesse passare al turno successivo, l'Austria Vienna vince con il sorprendente punteggio di 5-2: in una partita in cui \u00e8 particolarmente curato dai difensori cecoslovacchi, contribuisce al successo dei suoi partecipando attivamente a tre delle reti marcate, segnando il 2-0 e fornendo l'assist a Josef Stroh per il 5-1 parziale. In un incontro particolarmente sofferto e dal quale l'Austria Vienna esce con diversi infortunati, Sindelar resta incolume. La successiva sfida, contro il , in semifinale, vede gli austriaci favoriti, tuttavia l'Austria Vienna perde il doppio confronto complessivamente per sei reti a cinque.\nSegue una stagione in flessione negativa, prima che Sindelar ritrovi la forma e a giocare il suo miglior calcio, nel 1936. In quest'annata, torna a giocare la Coppa dell'Europa Centrale, affrontando il : Sindelar realizza l'assist della seconda rete e sigla il terzo gol nella gara di ritorno, vinta 4-0. In semifinale, \u00e8 nuovamente protagonista nella sfida di ritorno contro l', vinta 5-2: sigla la rete del 2-2 e fornisce l'assist del 3-2. Nei primi di settembre si gioca la finale contro lo , che resiste all'assedio austriaco dell'andata grazie alle parate di Klenovec e cede di misura al ritorno giocato a Praga, deciso da una giocata di Sindelar che manda a segno Jerusalem. Sindelar vince la sua seconda Coppa dell'Europa Centrale.\nNel 1937, l'Austria Vienna gioca nuovamente in Coppa dell'Europa Centrale, affrontando nuovamente il Bologna agli ottavi di finale e vincendo il doppio confronto per 7-2. Praticamente la sua carriera da calciatore termina nello stesso anno. In seguito all'annessione dell'Austria alla Germania nazista, il campionato austriaco diviene dilettantistico. Di conseguenza, le societ\u00e0 sportive ebraiche sono dichiarate illegali, i tesserati e i dirigenti ebrei o ritenuti tali sono licenziati: tra questi vi \u00e8 anche il presidente dell'Austria Vienna, Michl Schwarz. I nazisti impongono agli altri tesserati dell'Austria Vienna di non rivolgere la parola agli ebrei, nonostante ci\u00f2, Sindelar \u00e8 di altro parere:\nDopo la celebre \u00abpartita della riunificazione\u00bb, Sindelar decide di non andarsene e resta a Vienna, divenendo proprietario di un bar nel quartiere Favoriten. Preleva il caf\u00e8 da Leopold Drill, un suo conoscente ebreo, dopo che i nazisti gli avevano devastato il locale sfruttando l'\u00abarianizzazione\u00bb del bar (Drill muore nel campo di concentramento di Theresienstadt) e decidendo di dedicarsi a tempo pieno alla sua nuova attivit\u00e0, smettendo di andare agli allenamenti della squadra, ma restando nel club e giocando anche nel ruolo di ala sulla fascia destra. Partecipa infatti a 17 match successivi alla partita con la Germania nazista (6 nella stagione 1937-1938 e 11 nella stagione 1938-1939). Il 26 dicembre del 1938 gioca quella che sar\u00e0 la sua ultima partita di calcio, a Berlino, contro l'Hertha (2-2), segnando anche un gol.\nCon l'Austria Vienna ha vinto il campionato austriaco nella stagione 1925-1926, cinque volte la coppa d'Austria (1925, 1926, 1933, 1935 e 1936) e due Coppe dell'Europa Centrale, restando per tutta la carriera a Vienna nonostante nel corso degli anni avesse ricevuto numerose offerte per andare a giocare all'estero: neppure l', che gli aveva offerto la cifra \u2013 considerevole per l'epoca \u2013 di 40.000 sterline dopo averlo visto giocare nella famosa amichevole di Londra tra le due nazionali, riusc\u00ec a convincerlo a trasferirsi in Inghilterra.\nNazionale.\nIl 28 settembre del 1926 esordisce con la nazionale austriaca a Praga contro la , sfida vinta 2-1 nella quale firma una rete. Continua a giocare con l'Austria fino al 1929, quando in seguito a un match amichevole disputato su un campo completamente innevato contro una selezione della Germania del Sud e persa dall'Austria per 5-0, \u00e8 escluso dal giro della nazionale: il giocatore, infatti, \u00e8 autore di una pessima prestazione e durante l'incontro perde moltissimi palloni preferendo, come suo solito, giocare tecnicamente con passaggi corti, veloci e sbeffeggianti \u2013 in particolare, all'epoca del \"Wunderteam\", questo tipo di gioco \u00e8 noto col termine tedesco \u00abScheiberlspiel\u00bb \u2013 invece di usare un metodo di gioco pi\u00f9 consono alle condizioni del campo. Quando il commissario tecnico Meisl, allievo del gioco fisico del calcio inglese, ne critica la prestazione, Sindelar risponde a sua volta che invece occorreva che lo \u00abScheiberlspiel\u00bb venisse usato pi\u00f9 spesso, il che gli costa il posto nella selezione austriaca.\nIl centrattacco \u00e8 stroncato dalla stampa nazionale, e il CT Meisl, fautore del \"Wunderteam\" in cui poi proprio Sindelar diverr\u00e0 la stella indiscussa, lo tiene fuori per 14 partite, durante le quali Sindelar impara a sopperire la mancanza fisica con l'intelligenza tattica: nel 1931, Meisl si trova in un bar assieme a diversi giornalisti di calcio e addetti ai lavori, che ne chiedono a gran voce il ritorno in Nazionale, il CT cambia idea e decide di farlo giocare nuovamente.\nIl primo incontro per Sindelar \u00e8 quello contro la , all'epoca una delle nazionali pi\u00f9 rispettate del continente: finisce 5-0 e da questa sfida la corazzata del \"Wunderteam\", completa sotto ogni punto di vista, acquisisce un altro elemento essenziale, l'imprevedibilit\u00e0 di un fantasista. La vittoria fa seguito a una serie di successi clamorosi, 12 in 16 sfide, tra i quali un 6-0 e un 5-0 alla , un 2-1 all' e un 8-2 all': quella con la nazionale magiara \u00e8 ritenuta tra le migliori partite giocate da Sindelar in carriera. Memorabile rimase anche l'incontro disputato contro l' nello stadio londinese di Stamford Bridge il 7 dicembre 1932: Sindelar fu autore di una prestazione eccezionale impreziosita da un gol realizzato partendo da met\u00e0 campo dopo aver dribblato da solo l'intera difesa avversaria. L'Austria usc\u00ec alla fine sconfitta per 4-3, pur dimostrandosi superiore, secondo le cronache dell'epoca e meritando ampiamente la vittoria anche secondo la stampa britannica.\nNel 1934 Sindelar partecip\u00f2 con la sua Nazionale ai campionati mondiali di calcio disputati in Italia nei quali l'Austria si classificher\u00e0 quarta: Sindelar \u00e8 protagonista della sfida con l'Ungheria vinta in rimonta 2-1 (un assist e d\u00e0 il via all'azione del gol finale), prima di essere sconfitta in semifinale per 1-0 proprio dalla nazione ospitante: questa partita suscit\u00f2 all'epoca numerose polemiche da parte austriaca per l'arbitraggio dello svedese Eklind, il quale convalid\u00f2 la rete decisiva realizzata da Guaita, dopo una carica sul portiere austriaco, e lasci\u00f2 impunito il giocatore italiano Monti, autore di numerosi falli \u00abscientifici\u00bb proprio su Sindelar, il quale fu costretto a giocare acciaccato per quasi tutta la partita.\nLa \u00abPartita della riunificazione\u00bb.\nL'ultima partita disputata in Nazionale da Sindelar, seppure non riconosciuta come partita ufficiale tra le due Nazionali poich\u00e9 l'Ostmark non era considerato \u00abpaese straniero\u00bb, \u00e8 in occasione della celeberrima \u00abPartita della riunificazione\u00bb (\"Anschlussspiel\"), ormai entrata nel mito, organizzata allo stadio Prater di Vienna il 3 aprile del 1938 tra Austria (denominata ormai Ostmark) e la Germania. Tale incontro doveva sancire l'unione tra i due Paesi in seguito all'Anschluss del mese precedente, con la conseguente dissoluzione della squadra nazionale austriaca e il passaggio dei suoi giocatori migliori nelle file della Nazionale del \"Terzo Reich\": la federazione tedesca sperava cos\u00ec di poter competere per la vittoria finale agli imminenti campionati mondiali di Francia cui l'Austria, pur qualificata, non avrebbe potuto partecipare.\nI vertici della Gestapo consentono alla nazionale austriaca di poter usare il nome \u00abAustria\u00bb per un'ultima volta e di poter scendere in campo con maglia rossa e calzoncini bianchi, i colori della bandiera nazionale, entrambe su richiesta di Sindelar, imponendo per\u00f2 che la selezione perda la partita. Nonostante quest'ordine, quel giorno, Sindelar, capitano di giornata, gioca una delle sue migliori partite della carriera, continua a farsi beffe degli avversari tedeschi per tutto l'incontro, spesso sbagliando appositamente nei pressi della porta, prima di segnare la rete dell'1-0 al 70', andando a esultare sotto la tribuna centrale ove i gerarchi nazisti assistevano all'incontro. Il suo compagno di squadra, nonch\u00e9 amico, Karl Sesta segn\u00f2 nel finale il raddoppio per la definitiva vittoria per 2-0 degli austriaci sui tedeschi.\nAlla fine della partita, i calciatori, secondo il curatissimo protocollo degli organizzatori, furono chiamati a salutare nuovamente le autorit\u00e0 tedesche presenti in tribuna. Tutti i calciatori, compresi gli austriaci pi\u00f9 giovani e meno coinvolti, fecero il saluto nazista: solamente Sindelar e Sesta, tra l'altro gli autori dei gol, si rifiutarono.\nCon l'annessione dell'Austria alla Germania, Sindelar, come tutti i migliori calciatori della Nazionale austriaca, \u00e8 chiamato dal selezionatore dei tedeschi Sepp Herberger a giocare per la Germania nazista: egli rifiuta motivando la scelta con l'infortunio al ginocchio patito a inizio carriera.\nSindelar disput\u00f2 in totale 43 incontri con la Nazionale austriaca con un bilancio di 25 vittorie, 11 pareggi e 7 sconfitte realizzando 26 reti.\nLa morte.\nNel mattino del 23 gennaio 1939 \u00e8 trovato morto nel suo appartamento di fianco alla sua fidanzata italiana, l'insegnante milanese di religione ebraica Camilla Castagnola (che aveva conosciuto qualche anno prima in un ospedale di Milano in seguito a un infortunio occorsogli durante i Mondiali del 1934) che resta viva per qualche ora prima di morire: il decesso di entrambi \u00e8 inizialmente attribuito a una \u00abfuga di gas\u00bb, ma viste le cause sospette della morte, si autorizza l'autopsia. L'autopsia attribuisce la morte all'avvelenamento da monossido di carbonio.\nNonostante la morte sia un comprovato incidente, dovuto a una stufa difettosa, nel corso degli anni si sono create e alimentate molte leggende metropolitane: tra le pi\u00f9 ricercate, il fatto che non ci fosse odore di gas nella casa in cui furono rinvenuti i corpi \u2013 tuttavia il monossido di carbonio \u00e8 inodore \u2013 quella \u00abpoetica\u00bb del suicidio, perch\u00e9 Sindelar non aveva accettato l'annessione del suo Paese e infine l'ipotesi che fosse stato assassinato dai nazisti per le tesi pi\u00f9 disparate, quando in realt\u00e0 era tollerato dal Partito, che gli permetteva di circolare liberamente nella citt\u00e0, e di acquisire un bar a Vienna in un periodo in cui non era concesso a tutti, anche se il suo bar era sorvegliato dai nazisti, probabilmente per l'alta presenza di clienti ebrei.\nRestano tuttavia molti dubbi sulla sua scomparsa, sui documenti della morte (a seconda delle fonti distrutti, introvabili o ancora presenti, disponibili e consultabili nell'archivio della Polizia austriaca; secondo l'Archivio Nazionale Austriaco andati persi durante la guerra) e soprattutto sulla rapidit\u00e0 con la quale il calciatore e la sua compagna furono seppelliti senza ulteriori indagini.\nNel 2000 la BBC produce un documentario su Sindelar e intervista uno dei suoi amici, che afferma come la Gestapo abbia avuto una parte nella morte del calciatore: secondo l'intervistato, un funzionario venne corrotto al fine di sostenere la tesi del suicidio, sfruttando le leggi naziste al fine di evitare il funerale di Stato al calciatore. Nonostante ci\u00f2, il Partito Nazista organizza un funerale di Stato, descrivendo il calciatore come \u00abuno dei soldati pi\u00f9 famosi dello sport calcistico viennese\u00bb, cercando dunque, ma senza successo, di farlo passare come un nazista: si presentarono 15.000 persone, anche se altre fonti sostengono fossero 40.000 persone. Gli \u00e8 stata assegnata una tomba d'onore per il suo contributo alla citt\u00e0 di Vienna.\nStatistiche.\nCronologia presenze e reti in nazionale.\nL'incontro disputato dall'Austria (come \"Ostmark\") e dalla Germania (come \"Altreich\") dopo l'Anschlu\u00df non \u00e8 considerato ufficiale da entrambe le Federazioni."}
{"id": "540505", "revid": "1573940", "url": "https://it.wikipedia.org/wiki?curid=540505", "title": "Sceloglaux albifacies", "text": "Il gufo facciabianca o gufo sghignazzante (Sceloglaux albifacies ()) era un piccolo uccello rapace della famiglia degli Strigidi, un tempo diffuso in Nuova Zelanda. Si \u00e8 estinto nel 1914. \u00c8 l'unica specie nota del genere Sceloglaux.\nDescrizione.\nPiumaggio bruno-giallastro con strie bruno-scure.\nLa lunghezza media era di 35\u201340\u00a0cm, mentre l'apertura alare era di poco superiore ai 25\u00a0cm.\nDi fatto, era il pi\u00f9 grande tra i gufi presenti in Nuova Zelanda."}
{"id": "540508", "revid": "1543377", "url": "https://it.wikipedia.org/wiki?curid=540508", "title": "Franti\u0161ek Pl\u00e1ni\u010dka", "text": "Calciatore di fama internazionale degli anni trenta, soprattutto in Italia, anche per via del fatto che spesso era elogiato dai giornalisti italiani in virt\u00f9 delle sue prestazioni contro la nazionale italiana o le formazioni di club, era uno dei pi\u00f9 rappresentativi della sua generazione, tanto da essere paragonato all'italiano Gianpiero Combi e allo spagnolo Ricardo Zamora tra i portieri pi\u00f9 forti della sua epoca e di tutto il periodo calcistico antecedente alla seconda guerra mondiale, gi\u00e0 nel 1935 era entrato nella leggenda, considerato un simbolo del calcio internazionale tanto quanto Matthias Sindelar.\nPortiere leggendario, soprannominato la \u00abrondine boema\u00bb, era considerato come il rivale di Zamora, anche se un po' meno bravo rispetto allo spagnolo. Inoltre, dopo aver giocato costantemente per anni ad un livello qualitativo elevato, il trio difensivo dello Slavia Praga negli anni trenta formato dallo stesso Planicka e dai due difensori Novak e Zenisek era stato paragonato al trio dei ragionieri della Juventus, Combi-Rosetta-Caligaris.\nNel 1933, secondo gli addetti ai lavori viennesi, \u00e8 considerato come il secondo miglior portiere del mondo, dopo Rodolphe Hiden.\nSecondo La Stampa, nel 1940 Planicka deteneva il record assoluto di presenze in una Nazionale assieme all'uruguaiano \u00c1ngel Romano, entrambi con 77. Sempre secondo La Stampa, secondo un proprio glossario calcistico del 1967, Planicka \u00e8 incluso tra i migliori portieri di sempre.\nNel 1998 \u00e8 in lizza per divenire il portiere del secolo secondo l'IFFHS, ma alla fine Pl\u00e1ni\u010dka ha raggiunto il nono posto. Anche negli anni duemila \u00e8 considerato tra i portieri pi\u00f9 forti del mondo.\nBiografia.\nOltre ad essere un giocatore di calcio a livello internazionale, Planicka svolgeva anche il lavoro di impiegato. Era un appassionato della lettura.\nCaratteristiche tecniche.\nParagonato a Zamora nonostante l'altezza differente, Pl\u00e1ni\u010dka era un giocatore di classe, definito come un \u00abatleta eccezionale\u00bb, \u00abelegante\u00bb, era un portiere che si tuffava troppo spesso anche quando non era necessario, ma non era spettacolare nelle parate, a differenza di Zamora, Combi e altri suoi contemporanei. Abile nelle uscite, era dotato di un grande senso della posizione, di un'ottima presa, di riflessi felini, di un buon fisico, possedeva una grande visione di gioco agilit\u00e0, e grande tempo di intervento, dando cos\u00ec una propria impronta al ruolo di portiere. Da giovane era dotato anche di una spiccata velocit\u00e0 e riflessi straordinari, ma col passare degli anni ha perso queste qualit\u00e0 a scapito dell'esperienza.\nIl tuffo definito \u00aba valanga\u00bb era la sua specialit\u00e0, l'abilit\u00e0 che lo distingueva dagli altri grandi estremi difensori, consentendogli di raggiungere la sfera anche nelle circostanze pi\u00f9 difficili.\nCarriera.\nClub.\nDopo aver giocato nel Bubenec, \u00e8 inserito nello Slavia Praga, una delle migliori squadre della Cecoslovacchia, della quale diviene nel corso degli anni un vero e proprio simbolo.\nNel gennaio del 1928, durante una tourn\u00e9e amichevole del club cecoslovacco in Italia, in particolare nella sfida contro il (2-2), si scontra nelle fasi di gioco con l'avversario Feliciano Monti, dovendo uscire dal campo per infortunio.\nNei primi di luglio 1929 \u00e8 protagonista con un'ottima prestazione - il migliore in campo secondo gli addetti ai lavori - della vittoria ottenuta in casa contro la Juventus per 3-0 nella sfida di ritorno della Coppa Europa, partita disputata su un campo impraticabile a causa dei forti nubifragi che avevano colpito Praga nei giorni precedenti la sfida.\nIl 6 luglio 1932 lo Slavia Praga vince per 4-0 sulla Juventus nell'andata delle semifinali di Coppa Europa: Planicka risulta nuovamente protagonista, tra i migliori in campo. Tre giorni dopo, durante la sfida di ritorno giocata a Torino, sul parziale di 2-0 a favore della Juventus, i tifosi italiani cominciano a lanciare delle pietre contro l'estremo difensore cecoslovacco, una lo ferisce gravemente e Planicka cade al suolo: portato negli spogliatoi dai compagni di squadra, lo Slavia Praga decide di non scendere pi\u00f9 in campo e l'arbitro decreta la fine del match. Sia la Juventus sia lo Slavia Praga sono esclusi dal torneo.\nNazionale.\nIl 17 gennaio 1926 esordisce nella Nazionale cecoslovacca all'et\u00e0 di 21 anni in una sfida amichevole giocata a Torino contro l'Italia e persa 3-1.\nL'8 settembre 1929 gioca una partita valida per la Coppa Internazionale contro l'Ungheria (1-1), disputando un'ottima gara.\nIl 15 novembre 1931 \u00e8 nuovamente impegnato nella Coppa Internazionale, questa volta contro l'Italia (2-2): quando gli \"Azzurri\" stanno per vincere l'incontro, sul punteggio parziale di 2-1, il portiere cecoslovacco riesce praticamente da solo a salvare l'incontro per i cecoslovacchi, che nel finale troveranno il pari.\nIl 17 aprile 1932 indossa per la prima volta la fascia di capitano della Nazionale cecoslovacca, nella sfida contro la Svizzera persa 5-1. Il 28 ottobre 1932 gioca l'ultima partita valida per la Coppa Internazionale 1931-1932, vinta per 2-1 sull'Italia.\nIl 7 maggio 1933 gioca un'altra partita contro la formazione italiana, in una nuova edizione della Coppa Internazionale: finisce 2-0 per l'Italia, il portiere \u00e8 nuovamente protagonista, risultando per l'ennesima volta il migliore tra i suoi. Il 29 aprile 1934 \u00e8 tra i migliori in campo nella sfida valida per la Coppa Internazionale pareggiata 2-2 contro l'Ungheria.\nPartecipa ai Mondiali del 1934, svoltisi in Italia: agli ottavi la Cecoslovacchia supera la Romania (2-1), ai quarti la Svizzera (3-2) e in semifinale la Germania (3-1), approdando cos\u00ec in finale contro l'Italia: all'epoca ritenuto tra i giocatori pi\u00f9 famosi della propria nazionale, nonostante la sconfitta per 2-1, quella giocata il 10 giugno in quel di Roma da Pl\u00e1ni\u010dka \u00e8 ritenuta come una delle sue migliori partite. Inoltre, secondo gli addetti ai lavori, il portiere \u00e8 stato il migliore della competizione.\nElogiato prima di un Italia-Cecoslovacchia del 1935, la sfida, giocata a Torino e vista come una rivincita della finale del Mondiale 1934 (vinto dall'Italia 2-1 sui cecoslovacchi), vide il successo della Cecoslovacchia per 2-1.\nDurante il Mondiale 1938, giocato da capitano, tiene la rete inviolata per 149 minuti. La Cecoslovacchia, dopo aver superato per 3-0 i Paesi Bassi agli ottavi, raggiunge i quarti contro il ; l'incontro, pareggiato 1-1, passa alla storia come uno dei pi\u00f9 cattivi di sempre: tre espulsi, l'attaccante cecoslovacco Old\u0159ich Nejedl\u00fd finisce in ospedale con una gamba rotta, mentre Pl\u00e1ni\u010dka rimedia la frattura di una clavicola e la frattura al braccio.\nHa disputato 73 partite in dodici anni di nazionale, 37 da capitano nel periodo dal 1932 al 1938, subendo 125 reti e giocando due Mondiali da protagonista."}
{"id": "540509", "revid": "1610933", "url": "https://it.wikipedia.org/wiki?curid=540509", "title": "Gufo sghignazzante", "text": ""}
{"id": "540511", "revid": "1431409", "url": "https://it.wikipedia.org/wiki?curid=540511", "title": "Josef Masopust", "text": "Bandiera del Dukla Praga, vince otto campionati e tre coppe nazionali, arrivando in finale di Coppa Mitropa 1955 e in semifinale di Coppa dei Campioni 1966-1967.\nCon la nazionale mitteleuropea vince la Coppa Internazionale 1955-1960, partecipando a due Mondiali (1958 e 1962, dove segna nella finale persa col ) e all'Europeo del 1960, quando la Cecoslovacchia arriva al terzo posto. \u00c8 inserito nella squadra di Euro 1960 e in quella del Mondiale 1962, dove riceve il Pallone d'argento e le cui prestazioni lo portano a divenire il primo cecoslovacco a vincere il Pallone d'oro. Nel 1966 \u00e8 eletto per l'unica volta calciatore cecoslovacco dell'anno.\nNel 2000, la rivista \"Gol\" lo elegge miglior calciatore ceco del secolo, davanti a Josef Bican e Ivo Viktor. Nel 2004, per celebrare i 50 anni della UEFA, la federcalcio ceca lo elegge miglior calciatore ceco dell'ultimo mezzo secolo e nello stesso anno Pel\u00e9 lo inserisce nel FIFA 100.\nCaratteristiche tecniche.\nEra un centrocampista abile in dribbling e dotato di fiuto del gol.\nCarriera.\nQuarto di sei figli, crebbe calcisticamente nella squadra della sua citt\u00e0, il Ban\u00edk Most. Prelevato nel 1950 dal Vodotechna Teplice, vi pass\u00f2 due stagioni prima di essere notato dal Dukla Praha quarta squadra della capitale ceca, nella quale Masopust gioc\u00f2 sedici stagioni dal 1952 al 1968 e vincendo 8 titoli nazionali (1953, 1956, 1958, 1961, 1962, 1963, 1964 e 1966) oltre a tre Coppe di Cecoslovacchia (1961, 1965 e 1966). Per le rigide regole dei paesi d'Oltrecortina, a Masopust non fu mai permesso di giocare in una squadra estera: divenne formalmente professionista nel 1968, a 37 anni, quando fu lasciato libero di giocare in Belgio nel Crossing Molenbeek.\nLe sue caratteristiche di trequartista e mezzapunta capace di costruire il gioco e battere a rete lo misero presto in luce per l'utilizzo nella nazionale cecoslovacca, con la quale prese parte ai campionati del mondo del 1958 in Svezia e a quelli del 1962 in Cile, dove la Cecoslovacchia raggiunse il suo miglior risultato: finalista, fu sconfitta dal per 3-1 a Santiago, e l'unico goal segnato dai cechi fu di Masopust. Da rilevare anche il terzo posto ottenuto nel 1\u00ba campionato d\u2019Europa tenutosi nel 1960 in Francia.\nGli ultimi anni di carriera a Bruxelles coincisero con la trasformazione di Masopust da giocatore in giocatore/allenatore e quindi definitivamente allenatore: nel 1969 il cecoslovacco guid\u00f2 il Molenbeek alla promozione in prima divisione belga; quindi, tornato in patria, allen\u00f2 il Dukla Praga (dal 1973 al 1976) e lo Zbrojovka Brno dal 1976 al 1980 vincendo lo scudetto cecoslovacco nel 1978; dopo un'esperienza alla guida della nazionale del suo Paese (1984/87) e un periodo di insegnamento in Indonesia, decise di ritirarsi definitivamente nei primi anni novanta.\nPer i risultati ottenuti con la nazionale cecoslovacca, nel 1962 fu insignito del Pallone d'oro quale miglior giocatore europeo, primo calciatore dell'Est Europa e primo calciatore ceco. Nel 2005, per celebrare il proprio 50\u00ba anniversario, l'UEFA invit\u00f2 ogni federazione nazionale ad essa affiliata di indicare il proprio miglior giocatore dell'ultimo mezzo secolo. La federcalcio ceca scelse Masopust, designato quindi \"Golden Player\" dall'UEFA."}
{"id": "540514", "revid": "1632387", "url": "https://it.wikipedia.org/wiki?curid=540514", "title": "Meshuggah", "text": "I Meshuggah sono un gruppo musicale proveniente da Ume\u00e5, in Svezia. Fondati nel 1987, la formazione dei Meshuggah era inizialmente composta da Jens Kidman alla voce, da Fredrik Thordendal alla chitarra solista, da Tomas Haake alla batteria, che si un\u00ec nel 1990, e da M\u00e5rten Hagstr\u00f6m alla chitarra ritmica, che entr\u00f2 a far parte del progetto nel 1993. La band non ha avuto membri fissi al basso sino al 2004, quando tale ruolo \u00e8 stato preso definitivamente da Dick L\u00f6vgren.\nI Meshuggah hanno riscosso successo a livello internazionale con la pubblicazione dell'album \"Destroy Erase Improve\", caratterizzato dell'insolita fusione tra diversi stili musicali come il math rock, thrash metal, progressive metal. Con l'uscita di \"Nothing\", i Meshuggah hanno iniziato a far uso di chitarre da otto corde accordate a semitoni bassi. La rivista \"Rolling Stone\" ha definito i Meshuggah come una delle band pi\u00f9 importanti del panorama hard rock e heavy metal internazionale, mentre la rivista \"Alternative Press\" li ha definiti come la band djent pi\u00f9 importante, nonch\u00e9 la fautrice del genere.\n\"Nothing\" e gli album successivi sono entrati nelle classifiche degli album pi\u00f9 venduti negli Stati Uniti d'America, stilata dalla rivista \"Billboard\", e nel 2006 e nel 2009 la band \u00e8 stata nominata per i Grammy Awards svedesi.\nTra i dischi dei Meshuggah di maggior successo vi \u00e8 \"obZen\" del 2008, giunto al 59\u00ba posto della \"Billboard 200\", con 50.000 copie vendute negli Stati Uniti nei primi sei mesi dall'uscita.\nDalla loro formazione, i Meshuggah hanno pubblicato otto album in studio, sei EP e due album dal vivo. La band ha partecipato a numerosi festival internazionali, tra cui l'Ozzfest e il Download Festival, e ha tenuto un tour mondiale per la promozione dell'album \"obZen\" tra il 2008 e il 2010.\nBiografia.\nFormazione e primi anni (1987\u20131989).\nI Meshuggah si formano nel 1987, con il cantante Jens Kidman, il chitarrista Johan Sj\u00f6gren, il bassista J\u00f6rgen Lindmark e il batterista Per Sj\u00f6gren. La parola \"meshuggah\" in lingua ebraica significa \"pazzo\". Il gruppo registra svariati demo prima che Kidman lasciasse la band, portandola allo scioglimento e formasse successivamente un'altra band, i Calipash, con il chitarrista Torbj\u00f6rn Granstr\u00f6m, il bassista Peter Nordin e il batterista Nicolas Lundgren. Granstr\u00f6m viene in seguito sostituito dal chitarrista Fredrik Thordendal, proveniente dai Metallien, gruppo con all'attivo solo qualche demo. Kidman, che suona anche la chitarra, e Thordendal decidono di riprendere il nome Meshuggah per la nuova band. Nel 1989 il gruppo pubblica un EP di tre canzoni, \"Meshuggah\", noto anche come \"Psykisk Testbild\". Questo vinile da 12\" viene pubblicato in sole 1000 copie, venduto tramite un'etichetta locale chiamata Garageland.\nIl contratto con la Nuclear Blast e \"Contradictions Collapse\" (1990\u20131994).\nDopo la sostituzione del batterista Nicolas Lundgren con Tomas Haake nel 1990, i Meshuggah firmano un contratto con l'etichetta heavy metal tedesca Nuclear Blast e registrano il loro debutto, \"Contradictions Collapse\". Il disco, originariamente intitolato \"(All This Because of) Greed\", viene pubblicato nel 1991. L'album riceve giudizi positivi, ma non ha successo commerciale. Kidman decide di concentrarsi sulla voce e il chitarrista ritmico M\u00e5rten Hagstr\u00f6m, che aveva gi\u00e0 suonato con Haake ai tempi del liceo, entra a far parte della band. Nel 1993, con questo nuovo assetto, il gruppo registra \"None\", Nello stesso periodo due incidenti bloccano l'attivit\u00e0 del gruppo: Thordendal, che lavora come operaio, si taglia la punta del dito medio della mano sinistra e Haake si ferisce a una mano. L'EP \"Selfcaged\" viene infatti registrato tra l'aprile e il maggio del 1994, ma a causa degli incidenti, l'uscita viene posticipata al 1995.\n\"Destroy Erase Improve\" (1995\u20131997).\nNel 1995, dopo un tour europeo organizzato dalla Nuclear Blast, la band ritorna in studio per registrare l'album \"Destroy Erase Improve\". Durante il tour promozionale dell'album, il bassista Peter Nordin accusa problemi all'orecchio causati dal nervo acustico, che lo costringono a lasciare il tour e tornare in Svezia. I Meshuggah decidono di continuare come band composta da quattro elementi, con Thordendal a coprire temporaneamente il ruolo di bassista. Gi\u00e0 in altri tempi, il gruppo suon\u00f2 con due chitarre, una delle quali (Hagstr\u00f6m) suonata un'ottava sotto tramite un pitchshifter. \"Destroy Erase Improve\" viene pubblicato nel maggio del 1995, supportato da un ottimo marketing della Nuclear Blast e giudizi positivi da parte dei critici musicali. Nella met\u00e0 del 1995, Nordin decide di lasciare definitivamente la band per motivi di salute e viene sostituito da Gustaf Hielm, che esordisce con il gruppo ad Amburgo.\nTra il 1996 e il 1997, Thordendal lavora sul proprio album solista \"Sol Niger Within\", uscito nel marzo 1997 in Scandinavia e nel mese seguente in Giappone. Nel maggio 1997 i Meshuggah si spostano a Stoccolma per chiudere con il loro management e con l'industria discografica in generale. Un nuovo EP, \"The True Human Design\" viene registrato e pubblicato nella fine del 1997. Contiene una canzone di studio, \"Sane\", una canzone ripresa dal vivo e due versioni del singolo \"Future Breed Machine\", dall'album \"Destroy Erase Improve\".\nL'album solista di Thordendal viene simultaneamente pubblicato negli Stati Uniti e i Meshuggah iniziano a lavorare a un nuovo album verso la fine dell'anno.\n\"Chaosphere\" e \"Nothing\" (1998\u20132002).\nIl bassista Gustaf Hielm entra ufficialmente nel gruppo nel gennaio 1998, dopo due anni come membro turnista per i concerti dal vivo. Nel frattempo, la Nuclear Blast rimasterizza \"Contradictions Collapse\" con l'aggiunta di canzoni dall'EP \"None\". Nel maggio del 1998, il titolo del loro nuovo album, \"Chaosphere\", viene annunciato e successivamente registrato. Dopo l'uscita dell'album, i Meshuggah tengono la loro prima performance negli Stati Uniti, al Milwaukee Metalfest e nel 1999 si uniscono agli Slayer nel loro tour americano. Il nuovo album e le performance dal vivo suscitano l'attenzione delle riviste specializzate di chitarra, batteria e di musica metal. Nella met\u00e0 del 1999, la band inizia a scrivere nuovo materiale. Nell'attesa di un nuovo album, una collezione di demo (dall'EP \"Meshuggah\"), remix e canzoni mai pubblicate dalle sessioni di \"Chaosphere\" viene pubblicata nell'album \"Rare Trax\". Nel 2001, per ragioni non rivelate, il bassista Hielm lascia la band.\nNel marzo del 2002, dopo un tour con i Tool, i Meshuggah registrano un demo di tre tracce con le partiture di batteria programmate in studio col \"Drumkit from Hell\", software alla cui creazione ha collaborato Tomas Haake, basato su campionamenti da lui suonati. L'album in attesa viene registrato nel mese di maggio nell'arco di cinque, sei settimane. Una decisione all'ultimo minuto per entrare a far parte dell'edizione del 2002 dell'Ozzfest costringe il gruppo a mixare l'album in due giorni e registrarlo in uno.\nL'album \"Nothing\" viene pubblicato nell'agosto del 2002 e riesce a vendere 6525 copie nella prima settimana e negli Stati Uniti raggiunge la posizione numero 165 nella Billboard 200. Alla fine del 2002 la band torna in tour negli Stati Uniti con i Tool, questa volta da headliner.\n\"Catch Thirtythree\" e \"obZen\" (2003-2008).\nNel febbraio 2004 il bassista Dick L\u00f6vgren entra ufficialmente nella band. I Meshuggah registrano successivamente l'EP \"I\", che contiene un unico brano da 21 minuti, pubblicato dalla Fractured Transmitter Records. Il 31 maggio 2005 viene pubblicato l'album \"Catch Thirtythree\", che debutta alla posizione numero 170 nella \"Billboard Top 200 chart\" nel giugno del 2005 vendendo settemila copie nella prima settimana e facendo guadagnare al gruppo una nomina svedese ai Grammy.\nNel dicembre del 2005, a 10 anni di distanza dalla prima uscita presso la Warner/Chappell Music Scandinavia, i Meshuggah hanno esteso nuovamente la propria cooperazione alla compagnia. Nel novembre del 2005, il gruppo si dichiara insoddisfatto della produzione di \"Chaosphere\" e \"Nothing\", registrati e mixati in tempi troppo brevi a causa degli allora imminenti impegni per il tour americano dell'Ozzfest\nA seguito di ci\u00f2, una versione remixata e rimasterizzata di \"Nothing\" con nuove parti di chitarra registrate viene pubblicata in un'edizione speciale il 31 ottobre 2006 dalla Nuclear Blast Records, che include un DVD video con filmati ripresi dal vivo al Download Festival e videoclip ufficiali dei singoli \"Rational Gaze\", \"Shed\" e \"New Millennium Cyanide Christ\".\nNello stesso anno, i Meshuggah tornano in studio per registrare il loro nuovo album, \"obZen\", pubblicato nel marzo 2008. L'album vende 11.400 copie nella prima settimana e raggiunge la posizione numero 59 nella \"Billboard Top 200 chart\". La pubblicazione \u00e8 seguita da un tour mondiale, iniziata negli Stati Uniti e proseguita in Europa, Asia e Australia. Nel maggio del 2008, i Meshuggah pubblicano il videoclip del singolo \"Bleed\", prodotto da Ian McFarland.\n\"Koloss\" e \"The Violent Sleep of Reason\" (2012-presente).\nIl 23 marzo 2012 esce, sotto la Nuclear Blast Records, il settimo album della band, intitolato \"Koloss\".\nNel 2016 pubblicano l'ottavo album \"The Violent Sleep of Reason\", che riscuote un buon successo."}
{"id": "540521", "revid": "125500542", "url": "https://it.wikipedia.org/wiki?curid=540521", "title": "Cooperazione Civile e Militare", "text": "Storia.\nAlla fine degli anni novanta, visto il coinvolgimento sempre pi\u00f9 accentuato dei civili nei conflitti e la crescita delle organizzazioni governative (GOs) e non governative (NGOs) nei Teatri Operativi, la NATO ha sentito la necessit\u00e0 di dotarsi di un\u2019interfaccia tra i contingenti militari e l\u2019ambiente civile. Questa esigenza nasceva al fine di coordinare i numerosi e diversi attori che operavano nel settore della realizzazione di progetti di infrastrutture di base, di sviluppo socio-economico e di formazione. La NATO ha cos\u00ec rivisto la propria dottrina introducendo la funzione CIMIC (Civil-Military Cooperation), tesa ad agevolare il coordinamento e la cooperazione tra la componente militare e le organizzazioni civili presenti in area di operazioni. Per lo svolgimento di questi compiti, l\u2019Alleanza Atlantica ha cos\u00ec deciso di dotarsi di unit\u00e0 e assetti dedicati. Tale sfida \u00e8 stata immediatamente raccolta dall\u2019Italia che, unitamente a Grecia, Portogallo e Ungheria, ha promosso, il 1\u00ba Gennaio 2002, la creazione del \u201cCIMIC Group South\u201d (CGS) nella sua attuale sede di Motta di Livenza a cui si \u00e8 affiancato il \u201cCIMIC Group North\u201d (CGN), paritetico reparto di stanza nei Paesi Bassi (poi trasformato in CIMIC Centre of Excellence).\nIl 26 febbraio 2004 i Paesi partecipanti hanno sottoscritto, innanzi al rappresentante di SHAPE (Supreme Headquarters Allied Power in Europe), il loro Memorandum of Understanding (MoU), documento che definisce i compiti e la struttura dell\u2019unit\u00e0 multinazionale e interforze. Nel 2005 il CGS fu nominato \u201cassigned Force to SACEUR\u201d (Supreme Allied Commander Europe). Nel 2006 la Romania sigla la letter of intent come quinta Participating Nation al MNCG. Dal 2009, a seguito di una modifica allo stesso MoU, ratificata durante l\u2019annuale Coordinating Committee e sottoscritta da SHAPE e dai Rappresentanti Nazionali di Grecia, Italia, Portogallo, Romania e Ungheria, il \u201cCIMIC Group South\u201d ha assunto la sua attuale denominazione di \u201cMultinational CIMIC Group\u201d (MNCG). La Slovenia ha firmato il MoU nel 2014 diventando la sesta nazione contributrice.\nMissione.\nIl MNCG rappresenta una capacit\u00e0 CIMIC che supporta la catena di comando a cui pu\u00f2 essere assegnata durante un\u2019operazione \u2013 da un Joint Headquarters (Livello Operativo) fino ad un Comando Brigata (Livello Tattico) \u2013 con la missione di incrementare l\u2019efficienza di un\u2019operazione militare e di fungere come forum di consultazione e centro di competenze sulla civil-military cooperation. Il MNCG dipende da un Coordinating Committee (CC) composto da un presidente, un segretario e i rappresentanti delle 6 nazioni partner. Il CC \u00e8 il principale organo multinazionale per orientamento, supervisione e decisioni su tutte le questioni relative al MNCG.\nIl MNCG pu\u00f2 essere impiegato ad operare nei seguenti scenari:\n- Operazioni ai sensi dell\u2019articolo 5 del trattato Nord Atlantico;\n- Operazioni multinazionali di risposta alle crisi, nonch\u00e9 operazioni di stabilizzazione condotte da NATO, ONU,\nOSCE, UE, coalizioni o altre organizzazioni internazionali, sotto il mandato del Consiglio di Sicurezza delle Nazioni Unite.\nDurante le operazioni, la funzione operativa CIMIC contribuisce al raggiungimento dell\u2019end state attraverso le tre core functions: il collegamento civile-militare, il supporto alla forza e sostegno agli attori non militari e all'ambiente civile.\nCome parte della missione assegnata, il MNCG:\n- fornisce una capacit\u00e0 militare essenziale;\n- migliora giorno per giorno la cooperazione e l\u2019addestramento in ambito multinazionale;\n- realizza un reciproco rafforzamento delle qualit\u00e0 CIMIC (per esempio le competenze linguistiche) e le capacit\u00e0\nCIMIC (per esempio le competenze relative alla negoziazione); - ottimizza l\u2019efficienza operativa e limita i costi\nDal 1 gennaio 2022 dipende dalla Brigata Informazioni Tattiche.\nCollegamenti con la NATO.\nIl Multinational CIMIC Group \u00e8 un reparto multinazionale e interforze, a guida italiana, affiliato al Supreme Headquarters Allied Powers in Europe (SHAPE) in Mons, Belgio, quale NATO Affirmed Force, pronto a supportare il Comandante militare in operazioni Joint e Combined nel delicato settore della civil-military cooperation. Il Comandante Supremo Alleato in Europa (SACEUR) conferisce, in funzione della situazione, il controllo operativo (OPCON) ai suoi Comandanti subordinati con cui il MNCG stabilisce relazioni lavorative in diversi campi, dall\u2019addestramento alle valutazioni, dalle esercitazioni alle operazioni.\nPer le operazioni ai sensi dell\u2019Articolo 5 del Trattato Nord Atlantico, l\u2019Headquarters del MNCG viene posto sotto OPCON di un Comandante subordinato, non appena il livello di prontezza \u00e8 raggiunto in relazione alle procedure previste della NATO.\nNelle operazioni che rientrano nella cosiddetta fattispecie \u201cNon-Article 5\u201d, l\u2019Headquarters del MNCG, ovvero i suoi assetti, vengono posti sotto OPCON di un Force Commander in funzione del processo di generazione delle forze. La struttura di Comando e Controllo, quindi, permette al MNCG di operare sotto il controllo operativo di un Joint Force Command (JFC) o di una Joint Task Force (JTF) ovvero di un altro Force Commander a livello operativo. La struttura del MNCG \u00e8 pensata per esercitare il C2 anche su tutte le CIMIC Unit dipendenti e appartenenti ad altri stati membri della NATO e altre unit\u00e0 di stati non appartenenti all\u2019Alleanza, che rispettino, d'altronde, i Force Standard del trattato Nord Atlantico in linea con quanto previsto dal Coordinating Committee. La NATO detiene la cosiddetta \u201cfirst priority\u201d nell\u2019impiego del MNCG qualora esistessero i presupposti operativi. In aggiunta, il MNCG ha dei legami di coordinamento con entrambi i JFC (Brunssum e Napoli) in termini di addestramento ed esercitazioni.\nIl reparto, inoltre, \u00e8 un costante contributore di personale e assetti per la NATO Response Force (NRF) e per la Very High Readiness Joint Task Force (VJTF).\nLa NATO Response Force \u00e8 una forza multinazionale altamente preparata e tecnologicamente avanzata formata da componenti terrestri, aeree, marittime e da forze per operazioni speciali che l\u2019Alleanza pu\u00f2 schierare rapidamente, ovunque sia necessario, a sostegno di un\u2019operazione prevista dall\u2019Articolo 5 del Trattato Atlantico o di un\u2019operazione di risposta a una situazione di crisi (Non-Article 5 Crisis Response Operation, NA5CRO). A seguito del NATO Summit in Galles (2014), la NATO ha deciso il potenziamento della forza di reazione rapida con nuove misure tese a rafforzare la prontezza e la capacit\u00e0 di risposta dell\u2019Alleanza. Fra queste, l\u2019istituzione di una Very High Readiness Joint Task Force (VJTF), schierabile in 5-7 giorni, di circa 20.000 militari (5.000 la sola componente terrestre), prima forza della NRF a intervenire in caso di necessit\u00e0.\nOperazioni.\nGli operatori del MNCG sono dispiegati in diverse zone del mondo: nei Balcani (Kosovo), nel Medio-Oriente (Libano e Afghanistan) e in Africa (Somalia, Gibuti e Niger). Inoltre, sono impiegati nell\u2019operazione EUNAVFORMED \u2013 Operazione Sofia, presso l\u2019HQ situato in Roma e nell\u2019Operazione ALTHEA presso il quartier generale del JFC di Napoli.\nIl reparto \u00e8 altres\u00ec capace di dispiegare dei Mobile Training Team (MTT) ovvero delle squadre a contatto di istruttori CIMIC qualora uno stato ne faccia richiesta. Ad oggi i Mobile Training Team sono stati impiegati in Azerbaijan, Georgia, Iraq, Libano, Portogallo, Ucraina, Turchia e negli Stati Uniti d\u2019America.\nIl MNCG fornisce inoltre assetti, quando richiesto, per le cosiddette \u201cHomeland Security Operations\u201d, dall\u2019Operazione \u201cStrade Sicure\u201d all\u2019Operazione \u201cSabina\u201d.\nIl MNCG, in aggiunta, ha una capacit\u00e0 unica denominata Remote CIMIC Support (RCS) cio\u00e8 l\u2019abilit\u00e0 di supportare le unit\u00e0 CIMIC, impiegate in operazioni militari, dalla Madre Patria, qualora l\u2019intero Comando si dovesse schierare all\u2019estero. Tale supporto si concretizza, nell\u2019ambito dell'analisi della dimensione civile dell\u2019area d\u2019interesse, attraverso la consulenza che i Subject Matter Expert \u2013 Specialisti Funzionali quali ingegneri, architetti, medici e altri professionisti di settore \u2013 forniscono agli operatori CIMIC, impiegati nelle aree di crisi, per lo sviluppo dei progetti a favore delle popolazioni dove le unit\u00e0 sono impiegate. Tale supporto \u00e8 garantito dagli operatori CIMIC formati nel corso degli anni, attraverso corsi, esercitazioni e impieghi in teatri operativi.\nDidattica.\nL\u2019attivit\u00e0 di formazione svolta presso il Multinational CIMIC Group \u00e8 frutto di un circolo virtuoso della didattica: insegnare in aula ci\u00f2 che si apprende in operazioni e applicare in operazioni ci\u00f2 che si \u00e8 appreso in aula. In questa ottica, e prefiggendosi obiettivi formativi standardizzati e di massimo livello, il MNCG svolge attivit\u00e0 formativa in ambito internazionale ed interforze attraverso un programma formativo finalizzato a consolidare ed implementare le conoscenze dei frequentatori (civili e militari) nello specifico settore di competenza. Ci\u00f2 avviene grazie a corsi in lingua inglese articolati su una fase a distanza ed una fase residenziale dove i partecipanti, oltre a frequentare lezioni frontali in aula, hanno la possibilit\u00e0 di partecipare ad una serie di panel discussion, syndicate e role-play organizzati per simulare le principali attivit\u00e0 svolte in situazioni operative dagli specialisti del CIMIC.\nNell\u2019ottica di mantenere un alto livello formativo, il MNCG si avvale sia dei propri istruttori, formati presso enti internazionali specializzati e successivamente proiettati nelle diverse missioni estere, sia della collaborazione di Accademici e guest speakers appartenenti alle principali Organizzazioni Internazionali Governative e Non-Governative.\nIl circolo virtuoso si avvale quindi delle lezioni apprese e identificate nei Teatri Operativi in cui gli operatori vengono impiegati e rappresenta la vera forza dell\u2019offerta formativa del Multinational CIMIC Group.\nOgni anno, circa duecento frequentatori, tra civili, militari, italiani e stranieri, accedono all\u2019offerta formativa del MNCG strutturata secondo differenti target audience ed obiettivi formativi. Nello specifico, l\u2019offerta formativa prevede i seguenti corsi:\n- NATO CIMIC Field Worker Course;\n- NATO CIMIC Staff Worker Course;\n- CIMIC Liaison Course;\n- CIMIC Tactical Operator Course;\n- CIMIC Functional Specialist Course;\n- CIMIC Mission Pre-deployment Course; - Intercultural Mediator Course.\n- Female Engagement Team Course.\nI corsi del MNCG sono aperti con differenti priorit\u00e0 e percentuali al:\n- personale del MNCG / personale militare e civile proveniente - dalle Participating Nation;\n- personale militare e civile facente parte dell\u2019Alleanza Atlantica; - personale facente parte di Organizzazioni Internazionali,\nOrganizzazioni Governative e Organizzazioni Non-Governative; - altro personale civile interessato alla civil-military cooperation.\nContatti con l'esterno.\nL'unit\u00e0 \u00e8 in grado di supportare enti esterni per lo svolgimento di corsi e cattedre con concorsi di subject matter expert nella civil-military cooperation, come ad esempio avviene in favore di comandi NATO, dei centri di eccellenza e delle universit\u00e0. Consolidati risultano i supporti forniti al CIMIC Training for US Civil Affairs &amp; USMA (US Military Academy in West Point), all\u2019Universit\u00e0 LUISS, alla NATO School di Oberammergau (NSO), al Center of Exellence for Stability Police Units (CoESPU) in Vicenza, al Centro Studi Post Conflict Operations (CSPCO) in Torino, al Multinational Peace Support Operations Training Center (MPSOTC) in Kilkis (GRC), al NATO Security Force Assistance (SFA) Center of Exellence in Cesano di Roma, al Peace Support Training Centre (PSTC) in Kingstone (CAN) e al CIMIC Center of Exellence (CCOE) presso L\u2019Aia.\nIn aggiunta, il MNCG contribuisce annualmente a supportare il Joint Rapid Reaction Force (JRRF) e l\u2019European Battle Group (EUBG) con la CIMIC Unit italiana.\nIl reparto ha continui contatti con autorit\u00e0, associazioni, organizzazioni e media locali non solo per attivit\u00e0 di rappresentanza o conviviali, ma anche coinvolgendo alcuni rappresentanti degli enti succitati nei corsi interni come role player al fine di avere un output quanto pi\u00f9 vicino alla realt\u00e0 a favore degli studenti. L\u2019obiettivo, quindi, \u00e8 quello di far conoscere le potenzialit\u00e0 dell\u2019ente anche aldil\u00e0 della sfera propriamente militare.\nUn esempio del forte legame con il territorio \u00e8 simboleggiato anche dalla partecipazione di 16 gonfaloni alla cerimonia di avvicendamento del Comandante di reggimento. I gonfaloni rappresentano le citt\u00e0 di: Vittorio Veneto (decorato di medaglia d\u2019oro al valor militare, croce al merito di guerra e croce al merito dell\u2019Esercito), Motta di Livenza (decorato di medaglia di bronzo al valor militare e croce al merito di guerra), Oderzo (decorato di croce al merito di guerra), Conegliano (decorato di croce al valor militare), Cessalto, Chiarano, Fossalta di Piave, Gorgo al Monticano, Mansu\u00e9, Maserada, Meduna di Livenza, Ormelle, Ponte di Piave, Povegliano, Portobuffol\u00e9 e San Stino di Livenza.\nIl Multinational CIMIC Group ha inoltre istituito due \u201cMemorandum of Working agreement\u201d (MoWA) con l\u2019Universit\u00e0 di Trieste (2017) e di Verona (2019) per la collaborazione ed il reciproco supporto in attivit\u00e0 di ricerca, sviluppo e didattica in materia di civil-military cooperation. In particolare, i protocolli d\u2019intesa hanno posto le condizioni per un confronto osmotico sempre pi\u00f9 stretto tra esperti e formatori, garantito dalla costante e genuina condivisione delle expertise acquisite nei rispettivi settori d\u2019impiego.\nSimboli.\nI simboli che rappresentano il MNCG sono quattro: grafico, infrastrutturale, religioso e storico.\nLo stemma del Multinational CIMIC Group, dal 2002 al 2009 CIMIC Group South, nasce dalla collaborazione con il CIMIC Group North, oggi trasformatosi in CIMIC Centre of Excellence (CCOE). Gli stemmi dei due reparti, in origine, risultavano infatti simili nella grafica e, in parte, nell\u2019uso dei colori. Oggi lo scudetto ospita nella parte superiore la scritta Multinational CIMIC Group, al di sotto della quale appare una stretta di mano, gesto eletto a simbolo dell\u2019aiuto umanitario e della cooperazione. Il colore verde esprime la speranza che l\u2019unit\u00e0 deve portare alle popolazioni civili nelle aree di crisi, teatro delle operazioni militari. Il bianco e azzurro ricalcano i colori della veste (sari) di Madre Teresa di Calcutta. Il motto del reparto \u00e8 \u201cMilites civisque alacriter\u201d e fa riferimento all\u2019obiettivo che il Multinational CIMIC Group si pone, ossia quello di ridurre la distanza tra la sfera militare e quella civile in maniera sinergica, rapida e volontaria.\nIl secondo simbolo del reparto \u00e8 rappresentato da una palazzina storica all\u2019interno delle stesse mura della Caserma \u201cMario Fiore\u201d, ovvero la cosiddetta \u201cVilla Veneta\u201d. La palazzina, che \u00e8 stata il primo nucleo dell\u2019attuale complesso militare, \u00e8 la parte residua di palazzo \u201cCondulmer\u201d (XVIII sec), che era, come scrive Lepido Rocco in \u201cMotta di Livenza e suoi dintorni\u201d, di proporzioni grandiose, di aspetto principesco e di stile classico. Il corpo centrale si trovava dove ora scorre il Livenza, appena a monte della passerella, in linea con la superstite \u201cpalazzina\u201d. Tutto il fabbricato era contornato da alta muraglia, sormontato da statue e chiusa da grandi e bellissimi cancelli di ferro. Nel dopoguerra la \u201cPalazzina\u201d fu sede della Scuola Media Statale fino a quando fu alienata, unitamente al terreno di pertinenza, a favore del Ministero della Difesa. La Caserma, quale \u00e8 oggi, non \u00e8 sorta come tale, ma \u00e8 il risultato di successive modificazioni, adattamenti e aggiunte di nuove costruzioni, tendenti ad adeguare nel tempo le infrastrutture gi\u00e0 esistenti alle esigenze e alla fisionomia del reparto.\nIl terzo simbolo \u00e8 la santa protrettice del reparto, Santa Teresa di Calcutta. La Santa \u00e8 stata una religiosa albanese, naturalizzata indiana, di fede cattolica, fondatrice della congregazione religiosa delle Missionarie della Carit\u00e0. Il suo lavoro, instancabile tra le vittime della povert\u00e0 di Calcutta, l\u2019ha resa una delle persone pi\u00f9 famose al mondo e le valse numerosi riconoscimenti, tra cui il Premio Nobel per la Pace nel 1979. \u00c8 stata proclamata beata da Papa Giovanni Paolo II il 19 ottobre 2003 e Santa da Papa Francesco il 4 settembre 2016. La vita di Madre Teresa \u00e8 stata dedicata all\u2019assistenza dei pi\u00f9 poveri, valorizzando la dignit\u00e0 presente in ogni persona, anche nelle condizioni di disagio pi\u00f9 estreme. Il suo obiettivo \u00e8 stato rovesciare la tradizionale asimmetria delle pratiche di assistenza che, spesso condotte con movimenti dall\u2019alto al basso, si rivelavano umilianti e demotivanti per chi riceveva il sostegno. Nella sua ottica, la relazione tra chi dona e chi riceve deve invece essere paritaria, basata sulla reciproca comprensione e rispetto, anche attraverso la condivisione di stili e condizioni di vita. Madre Teresa ha pi\u00f9 volte ribadito di amare tutte le religioni ed \u00e8 stata sempre considerata un simbolo di unione e aggregazione anche tra diversi culti. Per i motivi citati, la Santa \u00e8 stata scelta come simbolo e patrona del Multinational CIMIC Group. Agli operatori CIMIC viene chiesto di cooperare e supportare le popolazioni delle aree in cui vengono dispiegati e di creare un legame di comprensione e collaborazione nel rispetto delle tradizioni e della cultura di un determinato Paese al fine di supportare gli obiettivi del Comandante della Forza.\nInfine, il simbolo storico del reparto \u00e8 rappresentato dalla figura del Maggiore Mario FIORE, a cui \u00e8 stata intitolata la Caserma. Mario Fiore nasce a Napoli nel 1875 e, avviatosi alla carriera militare del Regio Esercito, con il grado di Capitano, partecipa alla guerra italo-turca in Libia negli anni 1911-12. Nel 1918, \u00e8 ufficiale superiore dell\u2019arma del Genio al comando del 79 \u030a battaglione Genio Zappatori, il cui quartier generale \u00e8 stabilito a Casa Rossi, tra Visnadello e Spresiano. Il compito consiste nel rafforzare le opere difensive dell\u2019argine ferroviario da Spresiano a Ponte della Priula, in una zona ai margini dei combattimenti cruenti e oggetto di sporadici colpi di cannone e di mitragliamenti eseguiti a volo radente da aerei nemici.\nLa situazione di relativa stasi cessa bruscamene la mattina del 15 giugno 1918, quando le fanterie austro-ungariche scattano all\u2019assalto e, in poche ore, travolgono tutte le difese nella zona da Giavera del Montello a Nervesa della Battaglia. Il 79 \u030a battaglione Genio \u00e8 chiamato ad arrestare l\u2019avanzata con truppe non preparate al combattimento di fanteria. Il 17 giugno 1918, verso le 15, dopo due giorni di aspra lotta, sprezzando le avanzate delle preparatissime truppe d\u2019assalto austro-ungariche, Mario Fiore non esita ad intervenire in prima persona per eliminare la minaccia rappresentata da una sezione di mitragliatrici infiltratesi vicino alla linea italiana; si lancia all\u2019attacco insieme ai suoi uomini, ma viene fermato da una micidiale raffica ravvicinata che lo uccide sul colpo. Nei giorni successivi, i suoi soldati, spinti dall\u2019esempio del loro comandante, non cederanno di un millimetro, meritandosi una citazione nel bollettino di guerra del 21 giugno 1918: \u201cIl 79 \u030a battaglione, combattendo a fianco della Fanteria, conferm\u00f2 ancora una volta lo spirito di sacrificio e il valore dell\u2019Arma del Genio\u201d.\nA Mario Fiore \u00e8 stata assegnata la massima ricompensa al Valor Militare, come ricorda la targa che ne indica la tomba all\u2019ingresso del cimitero di Camal\u00f2.\nNel suo diario furono ritrovate queste parole: \u201c... Certo chi combatte per la Patria; chi alla Patria offre tutta la sua sostanza e la sua vita, deve essere, in quegli estremi istanti, animato da un sentimento s\u00ec nobile e s\u00ec grande che non sappiamo immaginare... Essi, vanno incontro alla morte... la vita \u00e8 troncata, ma qualcosa rimane nei secoli: la loro opera, che affida i loro nomi all\u2019immortalit\u00e0!\u201d\nTradizioni.\nUna tradizione molto importante \u00e8 la CIMIC Units Commanders Conference (CUCC), ovvero la Conferenza dei Comandanti delle unit\u00e0 specializzate nella civil-military cooperation dei Paesi membri della NATO, deputata a fornire ai partecipanti una fondamentale occasione di confronto, aggiornamento e sviluppo, sia sul versante operativo che su quello concettuale. La CUCC \u00e8 un evento unico all\u2019interno dell\u2019Alleanza Atlantica che dal 2012 ha luogo in stretto coordinamento con l\u2019ACOS J9 di SHAPE, e che affronta sempre tematiche all\u2019avanguardia ed innovative, dando luogo a dibattiti, condivisioni di esperienze e idee su cui confrontarsi.\nIl personale italiano del Multinational CIMIC Group veste, da tradizione, il tipico fregio scudato (che rappresenta la funzione operativa da STANAG NATO) al cui interno sono raffigurate tutte le Armi dell\u2019Esercito Italiano, Forza Armata da cui dipende la CIMIC Unit italiana, proprio a simboleggiare la sinergia di tutte le esperienze che ivi confluiscono. Il fregio raffigura pertanto una granata infiammata attraversata da due cannoni di bronzo decussati abbassati con la culatta all\u2019ingi\u00f9. Il trofeo d\u2019armi \u00e8 attraversato da due lance decussate munite di banderuola bifida e sventolante, da due sciabole incrociate con punte rivolte in basso, da due fucili, da due saette poste sopra le asce e sotto la volata dei cannoni. Il fregio pluriarma \u00e8 portato anche dagli allievi dell\u2019Accademia Militare di Modena, della Scuola Sottufficiali dell'Esercito e dalla Banda dell'Esercito con la variante della corazza romana con elmo al centro del fregio. Le mostrine che sono apposte sul bavero, similarmente a quanto accade con gli enti menzionati, sono sostituite soltanto dalle stellette che simboleggiano l\u2019essenza dell\u2019essere militare, senza prevedere l\u2019indicazione di un\u2019Arma o di un Corpo specifico."}
{"id": "540522", "revid": "638792", "url": "https://it.wikipedia.org/wiki?curid=540522", "title": "Erika (Pok\u00e9mon)", "text": ""}
{"id": "540523", "revid": "2175", "url": "https://it.wikipedia.org/wiki?curid=540523", "title": "Charleroy", "text": ""}
{"id": "540530", "revid": "775372", "url": "https://it.wikipedia.org/wiki?curid=540530", "title": "Splinder", "text": "Splinder \u00e8 stata una piattaforma blog sviluppata in lingua italiana a partire dal 2001 dalla societ\u00e0 Tipic Inc, dal 2006 facente parte del Gruppo Dada e chiusa il 31 gennaio 2012.\nOltre a Splinder, Tipic Inc cre\u00f2 una versione per il mondo anglosassone, Motime, ma con scarso successo. L'annuncio della dismissione del sito \u00e8 stato dato il 21 novembre 2011.\nLa parola \"Splinder\" non ha un significato conosciuto.\nServizi e tecnologia.\nLa piattaforma offriva funzionalit\u00e0 di blog, multimedia, messaggistica istantanea, motore di ricerca, un servizio a met\u00e0 strada tra il blogging e il social networking. La tecnologia di sviluppo si basava soprattutto su software libero e protocolli aperti (Linux, PHP, XMPP ecc.).\nLa community.\nPermetteva l'utilizzo di una chat per comunicare con gli altri utenti, di un servizio di messaggi privati, di script che mostravano agli utenti registrati i visitatori del proprio profilo e, per alcuni anni, di una webmail con dominio splinder.com. La home page di Splinder ed altre pagine avevano lo scopo di porre in evidenza utenti e contenuti pubblicati.\nStoria.\nNacque da un'idea di Marco Palombi, che nel 2001 scriveva sul suo blog (chiamato appunto \"Splinder\") un post dal titolo \"The lonely net\" , la rete solitaria. La riflessione alla base era che visitando i siti si era sostanzialmente soli, e veniva spontaneo chiedersi cosa stessero facendo quelli che contemporaneamente stavano leggendo le stesse parole. Una prima intuizione fu quella di creare soluzioni di messaggistica istantanea e cio\u00e8 tecnologie che permettessero alle persone di comunicare facilmente e in maniera immediata. Passo successivo, con la stretta collaborazione di Francesco Delfino, poi chief technology officer di Tipic, fu quello di mettere insieme l\"instant messenger\" e i contenuti, cio\u00e8 il web; in particolare i blog. La combinazione di messaggistica istantanea e blog avrebbe permesso di risolvere il problema della \"lonely net\".\nL'idea si svilupp\u00f2 con l'incontro con Fabio Cabula e Andrea Santagata, che hanno contribuito insieme a Paolo Werbrouck, come cofondatori, all'ideazione del prodotto aziendale, alla definizione dei suoi requisiti funzionali e al lancio sul mercato.\nIl prodotto conosce l'apice del successo con l'ausilio di un team di ingegneri composto da: Stefano Falsetto, Eleonora Minucci, Damiano Mallozzi, Stefano Mallozzi, Gino Micacchi, Lorenzo Glielmi e Loreto Parisi.\nNell'ottobre 2006 Tipic venne acquistata da Dada Inc. del Gruppo Rcs.\nAnche a causa della concorrenza di altre piattaforme come Wordpress.com (lanciato a fine 2005) e Blogger (reso disponibile in italiano a fine 2006), per Splinder \u00e8 iniziato un periodo di declino. Questa parabola discendente, i cui primi segni hanno cominciato a scorgersi nel 2008, non ha subito inversioni di tendenza (ancora nel 2007 a volte raggiungevano le 2300 persone contemporaneamente online, mentre nel 2011 non si superavano quasi mai le 500 persone). Nel novembre 2011 Splinder ha annunciato la chiusura della piattaforma con decorrenza dal 31 gennaio 2012. Un'offerta per salvare il sito era stata avanzata da Banzai Media, ma rifiutata dalla dirigenza Splinder. Il 1\u00ba febbraio 2012 la piattaforma \u00e8 stata chiusa.\nDal 2019 esiste una nuova piattaforma blog di nome Splinder, dal logo simile; che, pur sostenendo di essere il ritorno della vecchia piattaforma (la pagina iniziale annuncia che \u00abLa prima piattaforma di blogging italiana \u00e8 tornata\u00bb), tuttavia non ha alcun legame con la vecchia (\u00abBasato su piattaforma WordPress / La Community Italiana di Blogging si appoggia alla community di Blog pi\u00f9 famosa al mondo\u00bb)."}
{"id": "540531", "revid": "1522738", "url": "https://it.wikipedia.org/wiki?curid=540531", "title": "Karnataka", "text": "Karnataka (in kannada \u0c95\u0ca8\u0cbe\u0cef\u0c9f\u0c95) \u00e8 uno Stato federato dell'India sud-occidentale.\nGeografia fisica.\nIl Karnataka confina a nord-ovest con il Maharashtra, a est con l'Andhra Pradesh e Telangana, a sud-est con il Tamil Nadu, a sud-ovest con il Kerala e a ovest confina con lo stato di Goa e si affaccia sul mar Arabico.\nIl Karnataka in prossimit\u00e0 della costa \u00e8 pianeggiante. A est di questa pianura costiera si elevano i Ghati occidentali che raggiungono nello Stato altezze superiori ai 1900 metri. Oltre i Ghati occidentali si estende l'altopiano del Deccan che copre la maggior parte del territorio del Karnataka. Il nord-est dello Stato \u00e8 drenato dal fiume Krishna e dai suoi affluenti. Tra essi i principali sono il Bhima e il Thungabhadra.\nQuest'ultimo forma un grande lago artificiale in corrispondenza della diga di Hospet. Tutti questi fiumi scendano dai Ghati e defluiscono verso il golfo del Bengala a est. Nel sud-est il fiume principale \u00e8 il Cauvery (Kaveri) che nel suo corso verso il golfo del Bengala forma spettacolari cascate. I fiumi che scendono verso il mar Arabico hanno un corso molto pi\u00f9 breve. Tra essi \u00e8 da ricordare il Sharavathi che forma le cascate del Jog (in inglese \"Jog Falls\") di 298 metri di altezza.\nCitt\u00e0 principali.\nLa capitale dello Stato e la metropoli pi\u00f9 grande \u00e8 Bangalore posta nell'estremo sud-est. A sud \u00e8 situata inoltre Mysore e sulla costa la citt\u00e0 portuale di Mangalore. Altro grosso agglomerato urbano \u00e8 quello delle citt\u00e0 di Hubli-Dharwad nel centro-nord.\nStoria.\nLo stato \u00e8 nato nel 1956 in attuazione del \"States Reorganisation Act\" con il nome di \"Mysore\". Lo stato \u00e8 nato con il proposito di raggruppare in un unico stato la popolazione di lingua kannada. Fu cos\u00ec che furono uniti allo stato di \"Mysore\" e quello di \"Coorg\" gi\u00e0 esistenti, territori provenienti dallo \"stato di Bombay\", dell\"'Hyderabad\" e dallo \"stato di Madras\". Lo \"stato di Mysore\" era a sua volta nato con l'indipendenza dell'India nel 1947 quando il regno di Mysore si un\u00ec all'Unione Indiana divenendone uno stato e il suo maharaja un governatore. Lo stato di \"Mysore\" ha cambiato il nome nel 1973 in quello attuale di Karnataka.\nSociet\u00e0.\nLingue e dialetti.\nIl kannada \u00e8 la lingua ufficiale dello Stato federato, parlata da circa i due terzi degli abitanti. Le pi\u00f9 importanti minoranze linguistiche sono quelle parlanti l'urdu (9%), il telugu (8%), il marathi (4,5%), il tamil (3,6%). Seguono il kodava, il takk, il konkani e il tulu che usano l'alfabeto kannada, sebbene anche il tulu abbia un proprio alfabeto.\nSuddivisione amministrativa.\nIl Karnataka \u00e8 diviso in 27 distretti, raggruppati in quattro divisioni amministrative. I distretti, con la popolazione risultante al censimento del 2001 e l'incremento di popolazione registrato nel decennio 1991-2001, risultano essere:"}
{"id": "540532", "revid": "123920607", "url": "https://it.wikipedia.org/wiki?curid=540532", "title": "Corrado Tedeschi (conduttore televisivo)", "text": "Biografia.\nFiglio di un ufficiale della Marina Militare, Tedeschi si mosse per i primi dieci anni della sua vita tra varie basi in giro per l'Italia, fra cui Augusta. Dopo aver tentato la carriera di calciatore, giocando nel ruolo di attaccante nelle giovanili della , studia da attore e si diploma all'accademia del Teatro Stabile di Genova. Nel frattempo si esibisce come animatore e presentatore in radio e televisioni private liguri con il soprannome di \"Dado\", fino a quando vince il concorso della Rai \"Un volto per gli anni 80\", ottenendo un ruolo brillante nel programma di Rai 1 \"Musica d'estate\" (1984).\nDopo un'apparizione come concorrente nel gioco preserale di Rete 4 \"M'ama non m'ama\" condotto da Marco Predolin, comincia la sua avventura nelle reti Mediaset come presentatore del gioco a quiz pomeridiano di Canale 5 \"Doppio slalom\". \u00c8 un grande successo che prosegue dal settembre del 1985 al giugno del 1990, quando lascia la conduzione a Paolo Bonolis, per prendere il posto di Marco Predolin ne \"Il gioco delle coppie\" trasmesso su Canale 5. Questo gioco a quiz ha anche una versione estiva, e si conclude nel 1992.\nDopo aver condotto diverse altre serate, specializzandosi in concorsi di bellezza, primo fra tutti Miss Italia del 1986 insieme a Marco Columbro su Italia 1, nel \"Raffaella Carr\u00e0 Show\" (1988) su Canale 5, si occupa dei collegamenti esterni. Conduce poi, sempre per la stessa rete, il telegiornale sportivo \"Studio Sport\" e dal 1996 al 1999 \"Italia 1 Sport\", mentre nella stagione 1995/1996 \u00e8 al fianco di Licia Col\u00f2 in \"Paese che vai\" in onda su Canale 5. Prende parte anche a \"Buona Domenica\" con Lorella Cuccarini, a \"Stranamore\", a \"Sabato al circo\". Nel 2000, sull'emittente privata Antenna Tre conduce la trasmissione sportiva \"Antenna 13\".\nIntanto il teatro da passione diventa sempre di pi\u00f9 la sua principale occupazione. Dopo numerose esperienze, nel 1999 diventa primo attore del Teatro Franco Parenti di Milano: da allora continua a dividersi fra teatro e televisione, dove ritorna alla Rai, da dove era partito, e conduce vari eventi tra i quali il \"Premio Stefania Rotolo\". Su Rai 3 nel 2001, 2002 e 2003 conduce \"Cominciamo bene estate\" insieme a Ilaria D'Amico e nella stagione 2001-2002 conduce sempre sulla stessa rete \"Giorno dopo giorno\".\nNel 2003 prende il posto di Toni Garrani alla conduzione, insieme alla giornalista Elsa Di Gati, di \"Cominciamo bene\" sino al 2005, quando al suo posto arriva Fabrizio Frizzi, mentre lui passa su Rai 1 per condurre insieme a Sonia Grey \"Sabato, domenica e... la tv che fa bene alla salute\". Nell'autunno 2010 affianca Francesca Senette alla conduzione di \"Tandem\".\nDall'11 giugno 2012 \u00e8 uno dei conduttori di Vero Capri, con i programmi \"Cucina\", \"Moda\", \"Salute\", \"Storie\", \"Casa\", \"Gossip\", \"Hobby\", \"Viaggi\" insieme a Marco Columbro, Laura Freddi, Marisa Laurito, Maria Teresa Ruta, Alba Parietti, Zuzzurro e Gaspare e Margherita Zanatta, sotto la direzione artistica di Maurizio Costanzo. Nell'autunno 2013 Tedeschi, assieme agli altri conduttori dell'emittente, abbandona Vero Capri a seguito della sua trasformazione in canale tematico in cui vengono trasmesse solo telenovela con chiusura dei programmi prodotti.\nMentre porta in tourn\u00e9e teatrale lo spettacolo \"L'uomo dal fiore in bocca\" di Pirandello, scopre di avere un tumore del colon, da cui si cura riprendendosi completamente. Nel 2013 porta in scena \"Trappola mortale\", con Ettore Bassi e Miriam Mesturino. Dal 21 agosto 2016 conduce \"Derby in terrazza\", approfondimento calcistico di e sull'emittente Primocanale.\n\u00c8 stato ospite ad \"Avanti un altro! Pure di sera\" nella puntata andata in onda domenica 11 aprile 2021.\nVita privata.\nHa due figli: Camilla, nata a Milano il 17 settembre 1996 e anch'essa attrice teatrale e cinematografica, e Jacopo, nato nel 1982 da un matrimonio precedente. \u00c8 tifoso della Sampdoria."}
{"id": "540537", "revid": "284805", "url": "https://it.wikipedia.org/wiki?curid=540537", "title": "Tuttinfamiglia", "text": "Tuttinfamiglia (talvolta scritto erroneamente Tutti in famiglia) \u00e8 stato un gioco televisivo a premi trasmesso su Canale 5 dal 12 novembre 1984 al 24 giugno 1989.\nIl primo conduttore fu Claudio Lippi dal 1984 al 1987, mentre dal 1987 al 1989 il gioco fu condotto dall'attore Lino Toffolo.\nStoria.\nIl programma era tratto dal celebre format delle reti ABC e CBS di \"Family Feud\" in onda dal 1976, in particolare la versione italiana era ispirata all'edizione statunitense prodotta nel 1982, a cura di Fatma Ruffini con la produzione affidata a Margherita Caligiuri.\nIl programma andava in onda dalle ore 11:15 alle ore 12:00, seguito da \"Bis\" alle ore 12:00 e da \"Il pranzo \u00e8 servito\" alle ore 12:35: Claudio Lippi e Lino Toffolo precedevano cos\u00ec gli storici conduttori Mike Bongiorno e Corrado. Durante l'estate il programma andava invece in onda alle ore 18:30, a cominciare dall'estate del 1985, quando esso venne prolungato per tutto il periodo estivo, nei mesi di luglio e agosto. Un'altra edizione estiva del programma and\u00f2 in onda nel 1988. Il programma condivideva infine lo studio (il N\u00b04 della Videotime) con: \"C'est la vie\", \"Doppio Slalom\", \"Help!\", \"Il gioco delle coppie\", e la seconda edizione di \"Tra moglie e marito\" pi\u00f9 lo spin-off \"Cari genitori\".\nRegolamento.\nIl gioco era costituito da varie prove nella quale partecipavano due famiglie, composte sempre da: padre, madre, zio, zia e cugini. Questi erano i giochi presenti nel programma:\nFunzionamento del tabellone a VD Wall.\nIn sala di regia era presente una pulsantiera, suddivisa in 2 parti: la parte inferiore e la parte superiore erano costituite in tutto da 27 tasti. Sulla parte inferiore venivano illuminati i 9 loghi della trasmissione, dove venivano poi caricate le diapositive sia per \"Gli argomenti o materie a scelta\" che per la fase finale del gioco (ovvero \"Il gioco della piramide\"); il collaboratore presente in sala di Regia, premeva un tasto dove era scritta la materia scelta dal concorrente e appariva il logo della materia trattata. Successivamente il collaboratore premeva un tasto dove compariva il bottino in gioco, e apparivano i milioni vinti dai concorrenti. Sulla parte superiore invece venivano illuminati alla sinistra i 9 numeri per il gioco del \"Tris\", mentre sulla parte destra dei pulsanti venivano illuminati i simboli del Tris, cio\u00e8 un simbolo della \"X\" e un simbolo del \"O\". Il collaboratore di Regia, premeva invece il tasto sinistro dove venivano caricate sulle diapositive i nove numeri (da 1 a 9), e poi premeva il tasto destro, dove sul caricatore delle diapositive venivano illuminati i simboli del \"Tris\". Il suo principio di funzionamento era simile al proiettore di diapositive.\nStudi televisivi.\nNei primi due anni di trasmissione (1984\u20131985) e 1985\u20131986, la scenografia dello studio era composta da: un grande tabellone formato da 9 visori, delle arcate rosa con bordi rossi che decoravano la scenografia, un pavimento circolare, e due pareti luminose che si coloravano di tonalit\u00e0 dal fucsia al blu mare. Una curiosit\u00e0: la scenografia era la stessa di \"Pentatlon\", gioco spettacolo condotto da Mike Bongiorno.\nNell'edizione successiva venne cambiato lo studio televisivo, che risultava essere meno spazioso rispetto al precedente, ed era costituito da: un nuovo tabellone con 9 visori e bordi grigi, una cornice nera che decorava il tabellone, una parete bianca con ai fianchi degli spigoli neri, un pavimento blu mare con il logo della trasmissione, dei sfondi quadrettati in stile tridimensionale nella parte inferiore del tabellone.\nNelle edizioni 1987\u20131988 e 1988\u20131989, con l'arrivo di Lino Toffolo, logo e scenografia dello studio vennero rinnovati: fu cambiato il tabellone \"gioco\" corredato da una cornice nera. Sulle pareti vi erano 2 arcate, e nella parte inferiore del tabellone vi era uno sfondo ad onde di mare. Alle spalle dei concorrenti, vi erano due pannelli con vari disegni. Il pavimento era rimasto lo stesso, ma con l'aggiunta del nuovo logo della trasmissione. Furono cambiate le postazioni dei concorrenti.\nCuriosit\u00e0.\nPer le edizioni dal 1984 al 1987 venne utilizzato il primo logo della trasmissione. Dal 1987 al 1989 venne utilizzato un nuovo logo. Inoltre, in tutte le edizioni, sul VD Wall di 9 caselle erano presenti nove loghi di \"Tuttinfamiglia\". La sigla \u00e8 rimasta la stessa in tutte le stagioni del programma. Nell'edizione 1986\u20131987 all'ultima conduzione di Claudio Lippi, venne aggiunto il logo della trasmissione collocato sul pavimento, mentre nelle ultime due edizioni il nuovo logo fu collocato ancora sul pavimento. A partire dal 1987 venne aggiunto un altro sacco colmo di denaro, e vennero sostituiti i \"$\" presenti sui sacchi fino a quel momento con \"\u20a4\"."}
{"id": "540539", "revid": "767487", "url": "https://it.wikipedia.org/wiki?curid=540539", "title": "Acid Drinkers", "text": "Gli Acid Drinkers sono un gruppo thrash metal polacco fondato nel 1986 a Pozna\u0144."}
{"id": "540541", "revid": "110157", "url": "https://it.wikipedia.org/wiki?curid=540541", "title": "Caryl Chessman", "text": "Condannato a morte nello Stato della California per rapina, sequestro e abuso sessuale, riusc\u00ec ad ottenere ben otto rinvii della pena di morte in dodici anni, ma venne infine giustiziato nella camera a gas, poich\u00e9 all'epoca il sequestro poteva essere un reato sufficiente. In carcere divenne un famoso scrittore e venne preso ad esempio dal movimento per l'abolizione della pena di morte.\nCarriera criminale.\nDopo aver trascorso molti anni tra riformatori per minori (due volte) e prigioni, e dopo essere stato rilasciato sulla parola dal carcere di Folsom, Caryl Whittier Chessman fu definitivamente arrestato all'et\u00e0 di 27 anni. Prima della vicenda carceraria che lo port\u00f2 alla morte, Chessman fu un criminale la cui carriera (come egli stesso ammette in \"Cella 2455\") aveva abbracciato rapine, furti con e senza scasso, probabilmente l'omicidio e svariati altri crimini. A segnare la sua giovinezza fu probabilmente la paralisi di sua madre Hallie e poi la sua morte per cancro, oltre che un'assoluta ribellione all'autorit\u00e0 costituita, manifestata continuamente negli anni.\nLa vicenda.\nNel periodo precedente al suo ultimo arresto, era in circolazione un rapinatore che utilizzava un lampeggiante rosso, allo scopo di spacciarsi per un poliziotto; si avvicinava a delle coppiette appartate in automobile, in luoghi isolati e le rapinava, commettendo a volte violenze sessuali. Gli identikit forniti parlavano di un uomo con i denti storti, alla guida di una Ford decappottabile nuova, di colore chiaro. Caryl Chessman venne arrestato dalla polizia assieme ad un suo amico, David Knowles, mentre erano in attesa di un terzo, Joe Terranova, presunto proprietario dell'auto, che si era recato nei bagni della stazione Richfield. Terranova non fu mai trovato e al processo il pubblico accusatore afferm\u00f2 che Chessman si fosse inventato il terzo personaggio. Dopo alcuni anni, invece, l'esistenza di Terranova fu confermata dall'FBI, che lo stava ricercando. Nell'auto in cui erano seduti Chessman e David furono trovati una serie di abiti femminili nuovi, un lampeggiante rosso e una pistola. Per giunta l'auto era una Ford nuova, che per\u00f2 era di colore scuro e non era decappottabile.\nLa polizia svegli\u00f2 una delle vittime in piena notte, chiedendole di affacciarsi alla finestra dell'appartamento in cui viveva, e la donna identific\u00f2 Chessman come suo assalitore, pur a qualche piano di distanza e al buio. Chessman non corrispondeva alla descrizione fisica che era stata data del rapinatore. Molte critiche sono state sollevate per le modalit\u00e0 con cui fu disposta la condanna a morte di Chessman; al tempo, la versione Californiana della legge del \"Piccolo Lindbergh\", prevedeva infatti la pena di morte per ratto con uso di violenza. Il bandito \"della luce rossa\" (che i giudicanti ritennero essere Chessman) fu accusato di aver infranto questa legge per aver spostato di pochi metri le sue vittime, che poi stupr\u00f2. Chessman fu condannato all'ergastolo per 17 capi d'accusa, a due condanne a morte, mentre la sua detenzione (che comunque sarebbe durata fino al 2009), escluse queste pene.\nAppelli legali.\nFino alla fine dei suoi giorni Chessman afferm\u00f2 la propria innocenza, tanto da lasciare detto ad una delle guardie - poco prima dell'esecuzione - di riferire queste parole: \"Non sono io il bandito della luce rossa\".\nChessman tent\u00f2 ripetutamente di dimostrare che il suo processo fu condotto in maniera impropria e che egli stesso fu trattato in modo non conforme alla Costituzione, circostanza aggravata dal fatto che la relazione del processo fu eseguita dopo la morte del relatore incaricato. La revisione di tale atto ordinata dalla Corte Suprema degli Stati Uniti, bench\u00e9 avesse dimostrato le ragioni del detenuto, si limit\u00f2 tuttavia ad una modifica della suddetta trascrizione, senza istituire il processo ex novo, che Chessman chiedeva.\nNel 1959, due giornalisti investigativi iniziarono a occuparsi della sua vicenda, dopo l'ottavo rinvio della pena di morte.\nIndagarono sui fatti sopra elencati e scoprirono una foto di Chessman in cui erano visibili le conseguenze di un pestaggio ad opera della polizia per costringerlo a firmare una confessione. Il referto presentato dal medico al processo diceva invece che Chessman non aveva subito percosse. La documentazione di questi fatti fu presentata all'allora governatore della California, che rifiut\u00f2 di riconoscere un possibile errore giudiziario.\nNei dodici anni della prigionia di Chessman a San Quintino, negli Stati Uniti si attiv\u00f2 il primo grande movimento di opinione contro la pena di morte. Le persone e i giornali che a gran voce avevano reclamato giustizia, invocando la morte di un criminale recidivo, chiedevano ora clemenza, se non l'assoluzione. Da tutto il mondo si ebbero appelli per la revisione del processo Chessman: tra i firmatari, Eleanor Roosevelt, Pablo Casals, Aldous Huxley, Ray Bradbury, William Inge, Norman Mailer, Dwight MacDonald, Christopher Isherwood e Robert Frost. In una delle sue ultime lettere, indirizzata proprio al governatore Edmund J. Brown, Chessman disse che sarebbe stato disposto anche a morire senza pi\u00f9 lottare, se ci\u00f2 fosse potuto servire ad eliminare la pena di morte dagli statuti californiani. Ironia della sorte, Brown, che respinse la domanda di sospensione affermando di \u201cavere le mani legate\u201d, era un riconosciuto oppositore alla pena di morte.\nEsecuzione.\nRespinto il suo ennesimo appello per una revisione del processo, un estremo tentativo per un decreto di \"habeas corpus\" e la domanda di grazia inoltrata dai sostenitori della sua causa (che egli non chiese mai poich\u00e9 non volle ammettere nemmeno indirettamente la propria colpevolezza), Caryl Chessman fu alla fine messo a morte il 2 maggio 1960, alle 10 del mattino. Proprio in quel momento dall'ufficio del giudice Goodman, informato che la rivista \"Argosy\" aveva scoperto nuove prove a favore del condannato, arrivava una chiamata per l'ennesima sospensione (di un'altra ora) dell'esecuzione, ma ormai troppo tardi. Sarebbe stato impossibile infatti aprire la camera a gas senza danni per i presenti, cos\u00ec alle 10:12 di quello stesso giorno, Chessman fu dichiarato morto.\nOpere.\nDurante la sua detenzione, Chessman scrisse ben quattro libri, oltre a preparare appelli, lettere giudiziarie e studiare legge (doveva difendersi da solo). Il suo racconto \"Quel ragazzo \u00e8 un killer!\" fu confiscato all'autore dal custode di San Quintino, Harley O. Teets, nella convinzione che fosse \"opera della prigione\". Il manoscritto (redatto nel 1954) torn\u00f2 all'autore nel 1957 e fu pubblicato nel 1960."}
{"id": "540542", "revid": "149485", "url": "https://it.wikipedia.org/wiki?curid=540542", "title": "Sari (Iran)", "text": "S\u0101r\u012b () \u00e8 una citt\u00e0 dell'Iran di circa 260.000 abitanti (568.214 abitanti, includendo l'area metropolitana, nel 2006). \u00c8 il capoluogo della provincia di Mazandaran e dello shahrest\u0101n di Sari, \u00e8 situata a nord dei monti Elburz, 30\u00a0km a sud della costa meridionale del Mar Caspio. La citt\u00e0 prende nome da Sarouye, figlio di Farkhan il Grande, re del Tabaristan.\nStoria.\nLe origini di S\u0101r\u012b sono molto antiche, ma si sa per certo che fu la prima capitale della provincia del Mazandaran (allora nota come Tabaristan) forse gi\u00e0 a partire dall'epoca sasanide e fino all'VIII o al IX secolo d.C. Fu l'ultima parte dell'Iran a sottomettersi all'islam in seguito all'invasione araba. Alcuni secoli dopo il trasferimento della capitale ad \u0100mol, S\u0101r\u012b fu saccheggiata, prima dai Mongoli e pi\u00f9 tardi da Tamerlano. Nel 1937 le \u00e8 stato nuovamente assegnato il titolo di capoluogo di provincia."}
{"id": "540551", "revid": "767487", "url": "https://it.wikipedia.org/wiki?curid=540551", "title": "L'alba dei morti viventi", "text": "L'alba dei morti viventi (\"Dawn of the Dead\") \u00e8 un film del 2004 diretto da Zack Snyder.\nLa pellicola horror \u00e8 il remake del film \"Zombi\" di George Romero del 1978.\n\u00c8 stato presentato fuori concorso al 57\u00ba Festival di Cannes. Ken Foree, attore protagonista del film originale di Romero, ha un cameo nel ruolo di un sacerdote televisivo.\nTrama.\nDopo aver terminato un lungo turno di notte, l'infermiera Ana torna alla sua abitazione periferica, che condivide col marito Luis. Quando i due sono sotto la doccia insieme, non sentono un bollettino di emergenza del notiziario televisivo. Il mattino seguente Vivian, una ragazzina del vicinato, irrompe in condizioni orribili nella casa e assale Luis mordendogli ferocemente il collo. Luis muore rapidamente dissanguato ma resuscita e attacca Ana, che riesce a fuggire attraverso la finestra del bagno. Fuori di casa, Ana osserva l'intera periferia sotto attacco e tenta di scappare in macchina ma finisce con lo schiantarsi e perdere i sensi.\nAl suo risveglio, Ana incontra il sergente di polizia Kenneth Hall, il venditore di elettrodomestici Michael, il farabutto Andre e Luda, sua moglie incinta. Il gruppo tenta il rifugio in un centro commerciale vicino ma anche all'interno vengono attaccati da alcuni zombie. Una volta eliminati i morti viventi, il gruppo di Ana si imbatte negli uomini della sicurezza sopravvissuti, C.J., Bart e Terry, che non felici della visita li costringono a cedere a loro le armi. Sul tetto del palazzo i protagonisti vedono in lontananza un altro sopravvissuto, Andy, rimasto isolato sopra il suo negozio di armi.\nIl giorno seguente giunge al supermercato un camion di sopravvissuti. Con gli zombi alle calcagna e il gruppo maggiore dei nuovi arrivati, i protagonisti si ritrovano costretti ad accoglierli. Questi nuovi arrivati sono Norma, Steve, Tucker, Monica, Glen, Frank e sua figlia Nicole. Una donna anziana e obesa \u00e8 troppo malata per camminare ed identificarsi e muore nonostante i soccorsi ricevuti. Come accaduto a Luis, per\u00f2, la donna obesa ritorna rapidamente in vita e attacca ferocemente il gruppo di sopravvissuti prima di essere eliminata da Ana, che le trapassa la testa. A seguito di ci\u00f2, i protagonisti realizzano che i morti viventi trasmettono il loro morbo mortale tramite morsi e ferite. Andre si prende cura di Luda, che rivela di essere stata graffiata da un incontro ravvicinato con uno zombie; anche Frank \u00e8 stato morso e viene quindi tenuto in isolamento fino alla morte, per essere poi fucilato da Kenneth una volta trasformatosi.\nNel corso del tempo, si sviluppano nuove amicizie tra i sopravvissuti: Kenneth comunica con Andy tramite cartelloni, Ana inizia ad innamorarsi di Michael e Nicole di Terry. Quando manca la corrente nel supermercato, C.J., Bart, Michael e Kenneth si recano nei sotterranei per attivare il generatore di riserva; qui trovano un cane ma vengono improvvisamente attaccati da un gruppo di zombi che fanno a pezzi Bart, mentre gli altri riescono ad eliminare i morti viventi bruciandoli. Nel frattempo, ai piani superiori Luda muore per gli stenti legati sia al morbo infettivo sia al terribile travaglio che la vedr\u00e0 partorire in condizione gi\u00e0 mutata di zombie.\nRecatasi a sincerarsi delle condizioni della donna, Norma constata con orrore la situazione ed inorridita spara a Luda, sotto gli occhi di Andre; al termine di una colluttazione, entrambi si sparano ed uccidono a vicenda. Gli altri sopravvissuti giungono poco dopo nella stanza e trovano con altrettanto orrore la neonata zombie di Luda, alla quale sparano all'istante.\nI sopravvissuti, consci di non poter resistere molto altro tempo all'interno del centro commerciale, pianificano di recarsi al porto del Lago Michigan, dove raggiungeranno un isolotto con lo yacht di Steve. Per il viaggio, nel quale dovranno andare incontro all'orda di zombi, i protagonisti fortificano due furgoni nel garage. Prima di partire, per\u00f2, vogliono prelevare anche Andy, valido membro che sta ora morendo di fame. Usando il cane, soprannominato \"Chips\", i protagonisti riescono a caricare del cibo su di lui per portarlo al negozio di Andy. Il piano sembra funzionare, gli zombi non sono interessati al cane, ma uno di loro viene attirato dalla porticella per cani. Quando la situazione appare compromessa Nicole, che si \u00e8 affezionata a Chips, raggiunge il negozio con un camion, ma cos\u00ec facendo rimane intrappolata e attaccata da Andy, che \u00e8 stato infettato. Kenneth, Michael, Tucker, Terry, e C.J. raggiungono il negozio tramite le fogne e salvano Nicole eliminando Andy. Prendono munizioni dal negozio prima di rientrare al supermercato. Durante il rientro per\u00f2, Tucker si spezza la gamba e C.J. gli spara per risparmiargli il dolore di essere mangiato vivo.\nInseguiti da numerosi zombie, non riescono pi\u00f9 a chiudere l'entrata e decidono di evacuare subito. I sopravvissuti montano nei furgoni fortificati e si avventurano nella notte infestata dagli zombi. Durante il tragitto, in seguito a improvvisi sbalzi ed urti, Glen perde il controllo della sua motosega e uccide accidentalmente se stesso e Monica; il loro sangue imbratta il parabrezza del loro furgone mandandolo a schiantarsi. C.J., Terry e Kenneth escono per raggiungere il furgone e aiutare coloro che non sono morti nello schianto. Vengono attaccati da uno Steve zombificato, che viene ucciso da Ana. Giunti al porto, C.J. si sacrifica facendosi esplodere per permettere agli altri di proseguire; Ana, Kenneth, Nicole, Terry e Chips giungono sullo yacht di Steve e si recano sull'isola. Michael, invece, rimane sul molo rivelando che nelle colluttazioni della notte \u00e8 stato morso; atteso che lo yatch si allontanasse a sufficienza, si punta una pistola alla testa e si spara.\nIl film si chiude con i filmati di una videocamera trovata nello yacht di Steve: nel primo viene mostrata una giornata ripresa tempo prima, poi inizia una nuova registrazione quando abborda il gruppo di Ana. Trovano una barca con una scatola contenente una testa di zombie ancora viva alla quale sparano, finiscono senza carburante ma raggiungono ugualmente l'isola sul lago. Improvvisamente, per\u00f2, vengono attaccati da un'orda di zombi. La camera viene fatta cadere e l'ultima immagine che riprende \u00e8 quella dei morti viventi che corrono addosso ai sopravvissuti, lasciando intendere che la sorte di Ana e dei pochi scampati sia segnata.\nDistribuzione.\nIl film \u00e8 uscito nelle sale statunitensi il 19 marzo 2004 mentre in Italia il 23 aprile 2004.\nOpere derivate.\nQuesto film ha ispirato la serie \"Dead Rising\", di cui il primo capitolo \u00e8 ambientato proprio nel Willamette Mall. Rispetto alla pellicola cinematografica sono presenti diversi personaggi con cui interagire durante il gioco. Dal film \"La notte dei morti viventi\" \u00e8 stato tratto un seguito a fumetti di David Hine e German Erramouse, in Italia pubblicato da Panini Comics, intitolato \"La notte dei morti viventi - Dopo l'apocalisse\"."}
{"id": "540553", "revid": "49981", "url": "https://it.wikipedia.org/wiki?curid=540553", "title": "Alfonsina Storni Martignoni", "text": ""}
{"id": "540555", "revid": "38120", "url": "https://it.wikipedia.org/wiki?curid=540555", "title": "Megres", "text": ""}
{"id": "540559", "revid": "638792", "url": "https://it.wikipedia.org/wiki?curid=540559", "title": "Shigeru", "text": ""}
{"id": "540564", "revid": "3115", "url": "https://it.wikipedia.org/wiki?curid=540564", "title": "Stewart Brand", "text": "Brand fu inoltre cofondatore della comunit\u00e0 virtuale The Whole Earth 'Lectronic Link (The WELL) con Larry Brilliant. Brand \u00e8 celebre anche come l'editor di brillanti pensatori, ora noti al grande pubblico, all'inizio delle loro carriere. Ha fatto parte del gruppo di futurologi che hanno partecipato alla preparazione del film \"Minority Report\".\nA lui si deve il riconoscimento di aver coniato il termine \"personal computer\" nel suo libro \"Two Cybernetic Frontiers\", un'intuizione che nel 1974 era vera e propria avanguardia.\nBiografia.\nOrigini e formazione.\nI genitori lo iscrissero cos\u00ec alla Phillips Exeter Academy. Prosegu\u00ec gli studi in biologia alla Stanford University, dove si laure\u00f2 nel 1960. Nell'esercito americano fu paracadutista e istruttore; fu qui, come disse in seguito, che acquis\u00ec le sue capacit\u00e0 organizzative. Di nuovo civile, nel 1962, studi\u00f2 design al San Francisco Art Institute, fotografia al San Francisco State College e partecip\u00f2 ad uno studio approvato sull'LSD allora legale, a Menlo Park. Brand ha sempre vissuto in California da quegli anni. Attraverso ricerche e viaggi nelle riserve indiane, il biologo artista Brand ha familiarizzato con i Nativi Americani dell'America occidentale. I nativi americani sono rimasti uno dei suoi principali interessi culturali, spesso riemersi in vari modi nel lavoro di Brand lungo gli anni.\nLe prime attivit\u00e0.\nDalla met\u00e0 degli anni sessanta, ha fondato un'associazione insieme all'autore Ken Kesey e i \"Merry Pranksters\", e ha poi prodotto a San Francisco, il Trips Festival, un tentativo pionieristico di mescolare rock e spettacoli luminosi.\nNel 1966, Brand inizi\u00f2 una campagna pubblica per condurre la NASA a rilasciare le controverse immagini della Terra vista dallo spazio. Pensava che le immagini del nostro pianeta sarebbero divenute un simbolo potente. Nel 2003 Brand ha spiegato in un'intervista che l'immagine \u201cdiede il senso della Terra come di un'isola, circondata da un sacco di spazio inospitale. Ed \u00e8 cos\u00ec grafica, questa piccola icona blu, bianca, verde e marrone, che ricorda un gioiello in un vuoto nero senza speranza.\u201d Era durante questa sua campagna che incontr\u00f2 Richard Buckminster Fuller, che si offr\u00ec di aiutarlo. Nel tardo 1968, Brand assisteva l'ingegnere elettrico Douglas Engelbart con The Mother of All Demos, una celebre presentazione di molte tecnologie rivoluzionarie, incluso il mouse, al Fall Joint Computer Conference di San Francisco.\nBrand ritenne che, data la conoscenza, l'informazione e gli strumenti, gli esseri umani avrebbero ridisegnato il mondo che avevano creato (e stavano creando) in qualcosa di sostenibile dal punto di vista ambientale e sociale. Il fatto che i suoi amici fossero costruttori, progettisti e ingegneri di certo influenz\u00f2 il suo ragionamento.\nIl \"Whole Earth Catalog\".\nNel 1968 con strumenti molto essenziali e l'aiuto dei suoi collaboratori riusc\u00ec a mettere insieme il primo numero del Whole Earth Catalog. Quel primo enorme \"Catalog\", e i suoi successori degli anni settanta e oltre, ricordavano tutto quello che poteva rilevarsi uno \u201cstrumento\u201d utile: libri, mappe, attrezzi da giardino, abbigliamento specializzato, attrezzi da falegname e da muratore e da boscaiolo, tende, strumenti per l'idraulica, giornali specializzati, i primi sintetizzatori e personal computer\u00a0\u2013 la lista fu lunga e quasi infinita. Brand chiedeva \"commenti\" dai migliori esperti dei vari settori, ma come se scrivessero a un amico. L'informazione si completava con il luogo in cui trovare o acquistare ogni cosa. La pubblicazione del \"Catalog\" coincise con l'onda dello sperimentalismo, dell'anticonvenzionalismo e del \"fai da te\" che si leg\u00f2 alla \"controcultura\".\nL'influenza del \"Whole Earth Catalog\" sul movimento culturale del ritorno alla terra proprio degli anni settanta ed i movimenti comunitari propri di molte citt\u00e0 fu vasto e sentito negli Stati Uniti, in Canada ed oltre. Un'edizione del 1972 fu venduta in 1.5 milioni di copie e vinse negli Stati Uniti il National Book Award. Fu qui che molte persone conobbero le possibilit\u00e0 dell'energia alternativa (solare, eolica, idrica su piccola scala, geotermica) proprio grazie al \"Catalog\". (vedi anche energia rinnovabile.)\nIl \"CoEvolution Quarterly\".\nPer seguire il lavoro e pubblicare articoli completi nel campo delle scienze naturali e sulle scoperte in numerosi campi delle arti e delle scienze sociali con un occhio alla scena contemporanea, Brand cre\u00f2 il \u201cCoEvolution Quarterly\u201d nel 1974, dedicato soprattutto al lettore avveduto e colto. Brand rivel\u00f2 il suo obiettivo e la speranza soprattutto quando trascrisse, nel numero 4 di \u201cCoEvolution Quarterly\u201d, un intervento dello storico della tecnologia Lewis Mumford, \u201cLa prossima trasformazione dell'uomo,\u201d che conteneva l'affermazione: \u201c\u2026 l'uomo ha dentro di s\u00e9 ancora abbastanza risorse per alterare la direzione della civilt\u00e0 moderna, per questo noi non dobbiamo pi\u00f9 guardare all'uomo come ad una vittima passiva del proprio sviluppo tecnologico.\u201d\nIl contenuto del \u201cQuarterly\u201d spesso ha attraversato le acque inquiete del futurismo o i vicoli incerti della vita modena. Oltre a dar voce a ingnoti autori con qualcosa di interessante da dire, Brand present\u00f2 articoli di autori e pensatori degni di grande nota, tra i quali Lewis Mumford, Howard T. Odum, Witold Rybczynski, Karl Hess, Christopher Swan, Orville Schell, Ivan Illich, Ursula K. Le Guin, Gregory Bateson, Amory Lovins, Hazel Henderson, Gary Snyder, Lynn Margulis, Peter Calthorpe, Sim Van der Ryn, Paul Hawken, John Todd, J. Baldwin, Kevin Kelly (futuro editor di \"Wired\"), e Donella Meadows. Negli anni successivi, Brand scrisse e cur\u00f2 numerosi libri su temi che andavano dai media basati sui computer alla storia della vita degli edifici o alle idee sulle colonie spaziali.\nLe esperienze politiche e le altre attivit\u00e0 culturali.\nTra il 1977 e il 1979, Brand divenne \"special advisor\" nell'amministrazione del Governatore della California Jerry Brown. Nel 1985, Brand e Larry Brilliant fondarono The WELL (\"Whole Earth 'Lectronic Link\"), un prototipo di comunit\u00e0 virtuale ad ampio raggio per partecipanti intelligenti ed informati di tutto il mondo. Nel 1990 The WELL ha vinto il premio Best Online Publication Award della Computer Press Association. Nel 1986, Brand fu scienziato in visita al Media Laboratory at MIT. Quindi divenne organizzatore di conferenze private per aziende come Royal Dutch/Shell, Volvo, e AT&amp;T. Nel 1988, divenne cofondatore della Global Business Network, che si occupa di esplorare futuri globali e strategie operative formate ai valori e alle forme che Brand ha sempre concepito come vitali. GBN ha ottenuto un ruolo di primo piano nell'evoluzione e nell'applicazione del pensiero e nella pianificazione di scenari e degli strumenti complementari. Brand ha anche partecipato al consiglio direttivo Santa Fe Institute (fondato nel 1984), un'organizzazione dedicata a \"promuovere una comunit\u00e0 di ricerca scientifica multidisciplinare per ampliare i confini della scienza.\" Ha anche continuato a promuovere la difesa delle foreste.\nNel 2003 disse in un'intervista: \u201cquesta [Terra] \u00e8 tutto quello che abbiamo e dobbiamo farla funzionare bene. Non abbiamo un esemplare di riserva.\u201d Comunque, pi\u00f9 recentemente ha iniziato, nel 2005, a criticare lo stesso movimento ambientale che aveva inizialmente promosso. Un suo articolo inititolato Environmental Heresies apparve nel maggio May 2005 sulla rivista del MIT \"Technology Review\" mostrando il suo punto di vista su quelli che egli considera come cambiamenti necessari nel movimento ambientalista.\nAlcuni recenti aforismi di Brand (sui quali egli stesso ha lavorato) sono: \"Il sempre pi\u00f9 ristretto intervallo di attenzione della civilt\u00e0 non si sposa bene con il ritmo dei problemi ambientali\", \"La salute embientale richiede pace, prosperit\u00e0, e continuit\u00e0,\" \"La tecnologia pu\u00f2 far bene all'ambiente\", e (forse il pi\u00f9 famoso), \"L'informazione vuol essere libera. L'informazione vuole anche essere costosa. L'informazione vuol essere libera perch\u00e9 \u00e8 diventata cos\u00ec facile da distribuire, copiare e ricombinare \u2013 troppo poco costosa per poterla misurare. Vuole essere costosa perch\u00e9 pu\u00f2 essere incredibilmente utile a chi la riceve. La tensione non sparir\u00e0 mai. Porta al dibattito stringente e senza fine sul prezzo, il copyright, la \"propriet\u00e0 intellettuale\", il diritto morale alla distribuzione, perch\u00e9 ogni volta che arrivano nuovi strumenti la tensione cresce, non diminuisce.\u201d (Discorso alla prima Hackers' Conference poi stampato nel maggio 1985 su \"Whole Earth Review\". Divenne anche parte del suo libro \"The Media Lab: Inventing the Future at MIT\", pubblicato nel 1987.)\nAttivit\u00e0.\nPubblicazioni e progetti.\nStewart Brand ha fondato le seguenti istituzioni:"}
{"id": "540568", "revid": "57342", "url": "https://it.wikipedia.org/wiki?curid=540568", "title": "Emancipazione", "text": "L'emancipazione, nel senso pi\u00f9 esteso del termine, si riferisce a tutte quelle azioni che permettono a una persona o a un gruppo di persone di accedere ad uno stato di autonomia attraverso la cessazione della dipendenza (dell'assoggettamento) da una qualche autorit\u00e0 o podest\u00e0.\nPu\u00f2 assumere vari significati a seconda del contesto in cui la si pone:"}
{"id": "540572", "revid": "1655", "url": "https://it.wikipedia.org/wiki?curid=540572", "title": "Long now", "text": ""}
{"id": "540575", "revid": "26921", "url": "https://it.wikipedia.org/wiki?curid=540575", "title": "Caldaja", "text": ""}
{"id": "540580", "revid": "2044650", "url": "https://it.wikipedia.org/wiki?curid=540580", "title": "Mariano Izco", "text": "Carriera.\nIn Argentina.\nIzco comincia la sua carriera nel 2000 con la maglia del San Telmo, allora militante nella Primera B Metropolitana. Colleziona 93 presenze, segnando 4 reti in quattro anni.\nNel luglio 2004 firma per il Club Almagro militante nella Primera Divisi\u00f3n (Argentina), venendo schierato in campo in 6 occasioni. Non trovando spazio, il calciatore decide di lasciare la squadra a fine stagione.\nNell'estate del 2005 passa al Club Atl\u00e9tico Tigre in Primera B Nacional, dove colleziona 27 presenze e un gol. L'esperienza di Izco al Club Atl\u00e9tico Tigre dura una stagione.\nIn Italia.\nCatania.\nNell'agosto del 2006 il Catania, neopromosso in Serie A, acquista il suo cartellino per una cifra pari a 90.000$. Debutta in massima serie il 26 novembre 2006 contro il fornendo l'assist a Fabio Caserta per il 2-0 finale e l'11 febbraio del 2007 successivo subentra, al 79\u00ba minuto, a Giuseppe Colucci, nel derby pareggiato 1-1 in trasferta contro il Messina. Nella stagione seguente segna anche il primo gol per il Catania in Coppa Italia, all'andata dei quarti di finale a Udine, con un gran tiro da fuori area; nello stesso anno contribuisce alla salvezza dei siciliani, raggiunta all'ultima giornata. Nel campionato 2008-2009, con l'arrivo di Walter Zenga sulla panchina etnea, Izco diviene titolare del centrocampo del Catania e in un paio di occasioni ha ricoperto anche il ruolo di terzino destro.\nNella stagione 2009-2010 segna il suo primo gol in Serie A il 20 dicembre 2009 contro la Juventus nella trasferta dell'Olimpico di Torino (1-2 per il Catania); il suo gol consegna la vittoria alla squadra etnea, che non vinceva in casa dei bianconeri dal 1963.\nNella Serie A 2010-2011, nel derby perso col 3-1 a novembre, colpisce una traversa.\nIl 29 agosto 2011 prolunga il contratto col Catania fino al 30 giugno 2014. Il 4 marzo 2012 realizza il suo secondo gol in Serie A con la maglia del Catania, nella partita pareggiata 2-2 a San Siro contro l'Inter.\nIl 2 maggio 2012 gioca da titolare la 151\u00aa partita in Serie A, salendo cos\u00ec al primo posto della classifica \"all-time\" di presenze in massima serie del Catania, migliorando il record appartenente a Giuseppe Vavassori.\nNell'annata seguente 2012-2013 contribuisce al nuovo record di punti in cadetteria stabilito dai rossoazzurri.\nDiventa definitivamente capitano della squadra nella stagione 2013-2014, in seguito all'addio di Marco Biagianti. Il 16 febbraio 2014 segna, dopo solo 40 secondi di gioco, il suo primo gol al Massimino in Serie A che vale l'1-0 contro la , partita terminata 3-1. Il 4 maggio successivo, segna la sua prima doppietta in Serie A al Massimino contro la Roma, partita terminata 4-1.\nChievo.\nIl 31 luglio 2014 viene acquistato per tre milioni di euro dal Chievo, con cui firma un contratto triennale. Esordisce con la maglia gialloblu in occasione della partita di Coppa Italia, persa, contro il Pescara. Segna il suo primo goal con i veneti alla terza giornata contro il in casa al 4' minuto, partita poi persa per 2-3. Durante il match subisce un infortunio che lo costringe ad operarsi e stare fuori molto tempo. Torna in campo il 23 novembre nella partita contro l', partendo da titolare e giocando tutti i novanta minuti. Segna il suo secondo gol stagionale con il Chievo il 15 febbraio 2015 nella partita vinta 2-1 contro la nel 2' minuto del primo tempo. \nIl 12 agosto 2015 durante la partita amichevole contro il subisce una lesione al legamento crociato anteriore del ginocchio, che lo terr\u00e0 fermo per parecchio tempo.\nIl 30 giugno 2017 scade il contratto che lo lega alla societ\u00e0 clivense, facendo terminare cos\u00ec la sua avventura in giallobl\u00f9.\nCrotone.\nIl 23 luglio successivo viene annunciato via Facebook, nella propria pagina ufficiale, il suo ingaggio dal Crotone, squadra al secondo anno in Serie A. L\u00ec ritrova anche Walter Zenga (tecnico subentrato), suo allenatore ai tempi del Catania. Con 5 presenze raccolte, a fine stagione i calabresi retrocedono in Serie B e nell'estate successiva diventa svincolato.\nCosenza e Juve Stabia.\nIl 22 febbraio 2019 firma un contratto con il militante nel campionato cadetto italiano, fino al termine della stagione. Debutta il giorno dopo nei minuti finali della vittoriosa trasferta a Perugia subentrando a Gianluca Litteri. Tuttavia, colleziona solo tre presenze, ed a fine stagione \u00e8 nuovamente libero. \nIl 2 agosto 2019 firma un contratto annuale, con la societ\u00e0 neopromossa in Serie B.\nRitorno al Catania.\nIl 9 settembre 2020 firma un contratto annuale con il , tornando cos\u00ec nella citt\u00e0 etnea dopo 6 anni.\nStatistiche.\nPresenze e reti nei club.\n\"Statistiche aggiornate al 14 dicembre 2021.\""}
{"id": "540581", "revid": "38120", "url": "https://it.wikipedia.org/wiki?curid=540581", "title": "Mizar (I Cavalieri dello zodiaco)", "text": ""}
{"id": "540582", "revid": "38120", "url": "https://it.wikipedia.org/wiki?curid=540582", "title": "Alcor (I Cavalieri dello zodiaco)", "text": ""}
{"id": "540584", "revid": "834", "url": "https://it.wikipedia.org/wiki?curid=540584", "title": "Syd", "text": ""}
{"id": "540587", "revid": "599013", "url": "https://it.wikipedia.org/wiki?curid=540587", "title": "Bud", "text": ""}
{"id": "540588", "revid": "287204", "url": "https://it.wikipedia.org/wiki?curid=540588", "title": "Orologio Long Now", "text": "L'Orologio Long Now, traducibile in italiano con \"Orologio del lungo presente\" e detto anche Orologio dei 10.000 anni, \u00e8 un orologio meccanico progettato per segnare il tempo per i prossimi 10.000 anni. \u00c8 stato realizzato dalla Long Now Foundation.\nIl progetto \u00e8 stato concepito da Danny Hillis nel 1986 ed il prototipo ha iniziato a funzionare il 31 dicembre 1999, giusto in tempo per il capodanno del 2000. A mezzanotte l'indicatore della data \u00e8 passato da 01999 a 02000, e la campana ha rintoccato due volte per annunciare il termine del secondo millennio. Il prototipo alto circa due metri \u00e8 ora esposto allo Science Museum di Londra.\nProgettazione.\nI principali principi di progettazione e i requisiti per l'orologio sono:\nOvviamente non si pu\u00f2 garantire la vita di un orologio per 10.000 anni, ma di alcuni orologi si possono garantire i limiti (per esempio, un orologio che segna gli anni a quattro cifre non potr\u00e0 mostrare correttamente la data dopo l'anno 9999). Ci si pu\u00f2 aspettare che con attenzione e manutenzione continua l'Orologio Long Now possa mostrare correttamente il tempo per 10.000 anni.\nSi pu\u00f2 discutere a lungo sulla possibilit\u00e0 che l'orologio possa davvero ricevere cure e manutenzione continue per cos\u00ec tanto tempo. Hillis ha scelto l'obiettivo di 10.000 anni per stare proprio all'interno di un limite di plausibilit\u00e0. Ci sono artefatti tecnologici, come frammenti di pentole e contenitori, a partire da 10.000 anni nel passato, quindi esistono dei precedenti di artefatti umani che sono durati abbastanza a lungo, anche se nessun artefatto umano \u00e8 stato seguito continuamente per pi\u00f9 di qualche secolo.\nConsiderazioni sull'energia.\nSono state prese in considerazione molte fonti energetiche per alimentare l'orologio, ma la maggior parte sono state scartate perch\u00e9 non corrispondevano ai requisiti. Per esempio, l'energia atomica e l'energia solare avrebbero contraddetto i principi di trasparenza e longevit\u00e0. Alla fine Hillis ha deciso di scegliere il caricamento meccanico umano di un peso in caduta. Questo potrebbe sembrare qualcosa di bizzarro, ma il progetto dell'orologio contempla la manutenzione umana.\nConsiderazioni sulla misurazione del tempo.\nIl meccanismo di misurazione del tempo per un orologio cos\u00ec resistente deve essere semplice e robusto tanto quanto accurato. Le opzioni considerate ma rifiutate come sistemi di misurazione hanno incluso:\nOrologi completi.\nLa maggior parte di questi metodi sono inaccurati (l'orologio diventa sempre meno preciso) ma adeguati (l'orologio continua a funzionare). Altri sono accurati ma non trasparenti.\nEventi esterni che l'orologio potrebbe misurare o che potrebbero correggerlo.\nMolti di questi metodi sono accurati (alcuni cicli esterni sono molto uniformi su lunghi periodi di tempo) ma non utili (l'orologio si potrebbe fermare nel caso non registrasse bene gli eventi esterni. Altri hanno problemi differenti.\nLa conclusione di Hillis \u00e8 stata che nessun sistema da solo pu\u00f2 soddisfare i criteri. Come compromesso l'orologio user\u00e0 un timer imprevedibile ma accurato per correggere un timer prevedibile ma poco accurato, creando un ciclo con un blocco di fase.\nNel progetto attuale un oscillatore lento, basato su un pendolo torsionale, tiene il tempo senza grande precisione, ma con costanza. A mezzogiorno la luce del sole, orologio accurato ma (a causa delle condizioni meteo) imprevedibile, viene concentrata su un segmento di metallo con l'uso di una lente. Il metallo si deforma e la forza derivante dalla deformazione reimposta l'orologio a mezzogiorno. Questa combinazione pu\u00f2, in via di principio, produrre prevedibilit\u00e0 ed accuratezza sul lungo termine.\nMostrare ora e data.\nProbabilmente molte delle unit\u00e0 mostrate sul quadrante dell'orologio, come le ore e le date del calendario avranno poco significato tra 10.000 anni. Comunque tutte le culture umane hanno un sistema per contare giorni, mesi (in qualche forma) ed anni. Ci sono anche cicli naturali pi\u00f9 lunghi come i 26.000 anni della precessione dell'asse terrestre. D'altra parte, l'orologio \u00e8 un prodotto del nostro tempo e appare adeguato rispettare in qualche modo il nostro sistema di misurazione del tempo, per quanto arbitrario possa apparire. Alla fine, \u00e8 parso utile mostrare tanto i cicli naturali quanto quelli dettati dalle culture attuali.\nNel centro verr\u00e0 posto un campo stellare, che indica sia il giorno siderale che i 26.000 anni di precessione dello zodiaco. Attorno ci sar\u00e0 un quadrante che mostra la posizione del sole e della luna nel cielo, come anche la fase lunare e l'angolo della luna. Pi\u00f9 all'esterno ci sar\u00e0 il quadrante delle effemeridi, con l'anno secondo l'attuale sistema del calendario gregoriano. L'anno verr\u00e0 indicato con cinque cifre, in un formato del tipo \"02000\" invece del pi\u00f9 comune \"2000\" (per evitare problemi nel corso dei prossimi 10.000 anni com'era stato per l'anno 2000 con il millennium bug). Hillis e Brand ritengono, se sar\u00e0 possibile, di aggiungere un meccanismo che genera solo l'energia sufficiente per tener conto del tempo; se un visitatore vuol vedere che ore sono, deve conferire l'energia necessaria a mano, per far funzionare il meccanismo.\nCalcoli temporali.\nLe opzioni considerate per le parti dell'orologio che convertono l'energia (ad esempio di un pendolo) in unit\u00e0 di tempo (ad esempio i bracci dell'orologio) hanno incluso i campi dell'elettronica, dell'idraulica, della fluidodinamica, e della meccanica.\nIl problema con i sistemi convenzionali a serie di ingranaggi che sono stati utilizzati con i meccanismi tipici degli ultimi mille anni \u00e8 che gli ingranaggi necessitano di avere un rapporto matematico preciso tra la fonte di energia e il quadrante. L'accuratezza aumenta secondo la scala di tempo considerata. Ad esempio per un breve periodo di tempo il numero di 29,5 giorni per mese lunare pu\u00f2 essere sufficiente, ma su 10.000 anni il numero 29,5205882 \u00e8 una scelta pi\u00f9 avveduta.\nCon gli ingranaggi si riesce a raggiungere questa precisione, ma bisogna fare attenzione; gli ingranaggi degradano nel tempo in accuratezza ed efficienza per gli effetti dannosi dell'attrito (praticamente diventano pi\u00f9 piccoli); quindi vanno pi\u00f9 veloci e i calcoli non sono pi\u00f9 corretti). Invece questo orologio usa logica binaria digitale, implementata meccanicamente in una sequenza di addizionatori binari impilati (o come li chiama Hillis, loro inventore, serial bit adder). In pratica, la conversione logica \u00e8 un computer digitale semplice (pi\u00f9 precisamente un analizzatore digitale differenziale) implementato con ruote meccaniche e leve invece della solita elettronica. Il calcolatore usa una rappresentazione dei numeri a 28 bit e ogni bit rappresenta una leva meccanica o un pin che pu\u00f2 essere in una delle due posizioni. Questa logica binaria pu\u00f2 essere usata solo per tenere conto del tempo assoluto, come un cronometro; per convertire il tempo da assoluto a locale (ad esempio un'ora del giorno) un eccentrico sottrarre o aggiunge dalla serie di eccentrici che vengono mosse dagli addizionatori.\nAltro vantaggio del calcolatore digitale sopra gli ingranaggi in serie \u00e8 che i primi possono evolvere. Ad esempio, il rapporto dei giorni rispetto agli anni dipende dalla rotazione della terra, che diminuisce ad un ritmo notevole, difficile da prevedere. Questo potrebbe diventare abbastanza veloce da far misurare in modo errato le fasi della luna con un errore di qualche giorno nel corso di 10.000 anni. Lo schema digitale consente l'aggiustamento dei numeri se la durata dei giorni si modifica in modo diverso da come previsto.\nLuogo.\nLa Long Now Foundation ha acquistato la cima di un monte vicino a Ely (Nevada), nel Parco Nazionale di Great Basin National Park, con lo scopo di dare una sede all'orologio nella versione definitiva, quando verr\u00e0 costruito. Sar\u00e0 inserito in una serie di stanze (il meccanismo pi\u00f9 lento e sar\u00e0 visibile per primo) tra pareti di calcare bianco, circa 1000 piedi al disopra di Snake Range. Il sito \u00e8 asciutto, remoto e senza valore economico e questo dovrebbe proteggere l'orologio da corrosione, vandalismo e sviluppo. Hillis ha scelto questa parte del Nevada perch\u00e9 qui vivono un gran numero di pini che la Fondazione ritiene abbiano circa 5000 anni.\nSupporto.\nIl progetto \u00e8 supportato da Long Now Foundation, insieme ad altri progetti a lungo termine, insieme a The Rosetta Project (per la salvaguardia dei linguaggi del mondo) e il Long Bet Project.\nAlexander Rose \u00e8 stato il primo collaborare di Hillis nella costruzione del primo prototipo. Gli altri membri del team di progettazione sono stati David Munro, Elizabeth Woods e Chris Rand. Il musicista Brian Eno ha dato all'orologio il suo nome (e coniato il termine \"long now\"); ha anche collaborato con Hillis alla creazione della campana e alla scrittura della musica. Le diverse elaborazioni musicali sono state pubblicate su un CD."}
{"id": "540589", "revid": "1305887", "url": "https://it.wikipedia.org/wiki?curid=540589", "title": "Alcor (disambigua)", "text": ""}
{"id": "540591", "revid": "287204", "url": "https://it.wikipedia.org/wiki?curid=540591", "title": "Punizione", "text": ""}
{"id": "540597", "revid": "767487", "url": "https://it.wikipedia.org/wiki?curid=540597", "title": "Atleta di Taranto", "text": "L'Atleta di Taranto \u00e8 il soprannome dato ad un uomo vissuto nella citt\u00e0 magnogreca di Taranto, presumibilmente nel V secolo a.C., campione di molti Giochi panatenaici nella specialit\u00e0 del Pentathlon.\nStoria.\nLa scoperta.\nLe notizie su quest'uomo sono poche e confuse, ma la storia di questo campione comincia a costruirsi il 9 dicembre 1959, data in cui a Taranto, all'altezza del civico 9 di via Genova, in occasione della costruzione delle fondamenta di un edificio, fu rinvenuta una tomba gloriosa e pluridecorata, nella quale l'uomo veniva indicato come una vera leggenda dell'epoca per aver vinto quattro Giochi panatenaici in una delle specialit\u00e0 pi\u00f9 difficili e poliedriche, il pentathlon.\nIl fisico.\nDalla struttura ossea, perfettamente intatta al suo ritrovamento, \u00e8 stato possibile risalire alla sua dieta alimentare, alla sua et\u00e0 e allo stile della sua acconciatura: si trattava di un uomo sui 30 anni e di corporatura robusta, alto circa 170 cm (una statura eccezionale per quell'epoca), per un peso di 77 kg. Evidenti erano anche i segni della sua potenza nel lancio del disco, nel salto in lungo, nel lancio del giavellotto, nella corsa e nella lotta, le discipline sportive tipiche del Pentathlon. I suoi capelli erano ricci e scuri come i suoi occhi.\nLa dieta alimentare.\nLa sua dieta alimentare era costituita principalmente da cereali e frutta, ricchi di carboidrati, come erano anche soliti usare i suoi colleghi, ma che lui accompagnava ad una buona dose di fonti proteiche, come il pesce azzurro di piccola taglia quali acciughe, sarde, sgombri, crostacei ed ostriche, talvolta anche carne.\nLe ipotesi sulla sua morte.\nLe ipotesi sulla morte dell'atleta sono principalmente due. Secondo la prima, in quanto campione, ebbe presumibilmente pochi rivali nelle sue discipline sportive, che lo condussero allo stremo delle sue forze e alla morte all'et\u00e0 di 35 anni. La seconda ipotizza un possibile avvelenamento tramite arsenico, quando l'atleta aveva circa 27 anni, assassinato molto probabilmente per interesse sportivo.\nLa tomba.\nAlla sua morte, quando \"la sua bell'anima sal\u00ec all'Olimpo\", fu adagiato in un sarcofago monumentale per il meritato eterno riposo, seppellendolo come lui desiderava con le sue quattro anfore panatenaiche, raffiguranti ognuna le sue precedenti gloriose vittorie. Al ritrovamento della tomba per\u00f2, ne furono rinvenute solo tre, in quanto la quarta and\u00f2 perduta. Ora la sua tomba troneggia in una sala del Museo nazionale archeologico di Taranto.\nNell'agosto 2008, l'Atleta di Taranto \u00e8 stato esposto a Pechino durante le Olimpiadi."}
{"id": "540602", "revid": "767487", "url": "https://it.wikipedia.org/wiki?curid=540602", "title": "Agiez", "text": "Agiez (, toponimo francese) \u00e8 un comune svizzero di 291 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540605", "revid": "205250", "url": "https://it.wikipedia.org/wiki?curid=540605", "title": "Javier Cercas", "text": " \nLavora anche come opinionista per il quotidiano spagnolo \"El Pa\u00eds\", e per anni \u00e8 stato insegnante universitario di filologia. La sua opera \u00e8 principalmente narrativa, e si caratterizza per la mescolanza di vari generi letterari, l'uso del cosiddetto \"romanzo non-fiction\" e l'unione di cronaca e saggio con la finzione. Ha anche realizzato varie traduzioni di opere di altri autori. A partire dal suo romanzo di successo \"Soldados de Salamina\", le sue opere sono state tradotte in pi\u00f9 di venti paesi e in pi\u00f9 di trenta lingue.\nBiografia.\nInfanzia e adolescenza.\nFiglio di un veterinario di campagna e cugino di primo grado del politico Alejandro Cercas, Javier Cercas \u00e8 nato a Ibahernando, un paesino della provincia di C\u00e1ceres, in Estremadura. Nel 1966, all'et\u00e0 di quattro anni, si trasfer\u00ec con la famiglia a Gerona, dove comp\u00ec gli studi. Fino all'et\u00e0 di quindici anni torn\u00f2 tutte le estati al paese natale, conservando con i luoghi natii un rapporto strettissimo, che dura tuttora. Nel corso dell'adolescenza cominci\u00f2 a interessarsi alla letteratura e al cinema, ed era solito consumare droghe leggere. Alcuni membri della sua famiglia, incluso suo padre, erano falangisti, ma nonostante ci\u00f2 Cercas inizi\u00f2 a farsi una propria opinione sulla guerra civile spagnola, leggendo molto riguardo all'argomento.\nGiovinezza e maturit\u00e0.\nNel 1985 si laure\u00f2 in Filologia ispanica all'Universit\u00e0 autonoma di Barcellona, e in seguito prese il dottorato nella stessa disciplina all'Universit\u00e0 di Barcellona. Lavor\u00f2 anche per due anni presso l'Universit\u00e0 dell'Illinois (Urbana-Champaign) nel Midwest, negli Stati Uniti d'America. Qui scrisse il suo primo romanzo. Dal 1989 cominci\u00f2 a lavorare come professore di letteratura spagnola all'Universit\u00e0 di Girona, e al contempo scrisse articoli e recensioni per alcuni periodici. \u00c8 infine un collaboratore abituale dell'edizione catalana di \"El Pa\u00eds\" e del supplemento del sabato.\nDopo aver vissuto molti anni a Barcellona, Cercas torn\u00f2 a Gerona con sua moglie e suo figlio nel 1999. Fino al 2000 Javier Cercas era un autore poco conosciuto. Questo si desume anche dal fatto che in un'antologia degli autori spagnoli pubblicata quell'anno, intitolata \"P\u00e1ginas amarillas\", il suo nome non era presente all'interno di una lista che comprendeva molti scrittori della sua generazione. Nonostante ci\u00f2, un suo amico, il rinomato scrittore cileno Roberto Bola\u00f1o, riconobbe in lui un talento fuori dal comune e lo esort\u00f2 a continuare a scrivere.\nConsolidamento letterario.\nNel 2001 pubblic\u00f2 il romanzo \"Soldados de Salamina\", che ne fece uno scrittore universalmente riconosciuto, ricevendo critiche eccellenti da autori del calibro di Mario Vargas Llosa, John Maxwell Coetzee, Doris Lessing, Susan Sontag e George Steiner. Le numerose vendite di questo romanzo gli permisero di dedicarsi esclusivamente all'attivit\u00e0 di scrittore, lasciando l'incarico di professore universitario. Dal libro fu anche tratta due anni dopo una versione cinematografica, diretta dal regista spagnolo David Trueba.\nIl suo romanzo seguente, \"La velocit\u00e0 della luce\", pubblicato nel 2005, lo rivalut\u00f2 ulteriormente come scrittore, e oltre a essere considerato il romanzo dell'anno da \"El Pa\u00eds\", ottenne vari premi letterari. Nei suoi romanzi successivi, \"Anatom\u00eda di un istante\" (2009), \"Le leggi della frontiera\" (2012), \"L'impostore\" (2014) e \"Il re delle ombre\" (2017), Cercas ha mantenuto un forte interesse per i temi storici della guerra civile spagnola e della transizione spagnola successiva alla fine del Franchismo.\nLa sua opera \u00e8 stata tradotta in pi\u00f9 di venti lingue. Egli stesso svolge anche l'attivit\u00e0 di traduttore, traducendo opere di autori catalani contemporanei, nonch\u00e9 le opere di H. G. Wells.\nStile ed influenze.\nLa narrativa di Cercas si caratterizza per l'uso del \"romanzo non-fiction\", in cui si mischiano fatti realmente accaduti con altri fittizi, senza che il limite che separa il reale dall'immaginario risulti sempre ben chiaro. Per lo scrittore, tutto il romanzo \u00e8 autobiografico, ma deve anche condurre a una catarsi, ossia a una forma di salvezza. Questa maniera di concepire la letteratura, che Cercas applica nello strutturare e raccontare le sue storie, \u00e8 stata apprezzata da molti, per\u00f2 ha anche generato critiche da parti di altri autori, come lo scrittore F\u00e9lix de Az\u00faa o il giornalista Arcadi Espada, i quali difendono la necessit\u00e0 di una maggiore nitidezza e distinzione tra finzione e realt\u00e0. Le sue opere tendono a essere generalmente ambientate in ambienti urbani, al tempo presente o in un passato non troppo lontano, e posseggono un tono piacevole e a tratti umoristico.\nIn quanto al processo di scrittura, secondo lo stesso Cercas, nonostante i suoi romanzi siano tutti molto diversi tra di loro, cominciano tutti con una domanda, e il libro altro non \u00e8 che una ricerca della risposta a quella domanda, che alla fine, o non si trova, oppure \u00e8 contenuta nella stessa domanda. Cercas afferma inoltre che al momento di iniziare a scrivere un nuovo romanzo, lui ha solo una vaga idea di come sar\u00e0, e questa idea va definendosi a mano a mano che si sviluppa. Il suo modello principale sono \u00abi romanzi facili da leggere e difficili da capire\u00bb, come nel caso del \"Don Chisciotte della Mancia\", il suo romanzo preferito. Lo stesso Cercas ha infine riconosciuto nello scrittore argentino Jorge Luis Borges uno dei suoi principali modelli e stimoli per scrivere, avendolo iniziato a leggere all'et\u00e0 di 14 anni, e ha riconosciuto che per lui i due autori letterari pi\u00f9 importanti sono Borges e Franz Kafka.\nIdeologia politica.\nI romanzi e le cronache di Cercas sono soliti possedere un forte contenuto politico, per il quale Cercas pu\u00f2 essere definito un autore di tendenze di sinistra, sebbene fortemente critico dello stato attuale della sinistra nel suo paese. \u00c8 inoltre un fervente oppositore della dittatura di Francisco Franco, e proprio per questo ha polemizzato con vari intellettuali, giornalisti e politici, riguardo alle responsabilit\u00e0 durante la guerra civile spagnola, la dittatura di Franco e la transizione spagnola. Tra questi, ha polemizzato con Jos\u00e9 Ignacio Wert e Gregorio Mor\u00e1n. Cercas si dichiara ateo e anticlericale, ma \u00e8 molto interessato alla politica del Vaticano.\nCercas, che ha vissuto per quasi tutta la sua vita in Catalogna, si considera, per sua stessa ammissione, un \u00ababitante dell'Estremadura catalanizzato o un catalano che non riesce a smettere di essere dell'Estremadura (o al contrario)\u00bb. In Catalogna esiste un forte nazionalismo, che a volte porta con s\u00e9 il desiderio di rendersi indipendente dalla Spagna. Cercas rifugge il nazionalismo in generale, poich\u00e9 lo considera un mero fatto passionale, a differenza dell'indipendentismo, che \u00e8 un tema politico, appena accennato, e al quale sarebbe disposto ad aderire se gli fosse dimostrato che l'indipendenza della Catalogna o dei Paesi Baschi possono portare reali benefici ai suoi abitanti. Questo antinazionalismo gli ha provocato dispute con altri scrittori e storici catalani, come Joan B. Culla, e lo ha portato a criticare apertamente i manifestanti nazionalisti simpatizzanti per l'ETA. Inoltre, si \u00e8 mostrato favorevole a un'Europa federale o confederata."}
{"id": "540609", "revid": "767487", "url": "https://it.wikipedia.org/wiki?curid=540609", "title": "Paul Is Dead (film)", "text": "Paul Is Dead \u00e8 un film scritto e diretto nel 2000 da Hendrik Handloegten e interpretato da Sebastian Urzendowsky (accreditato come Sebastian Schmidtke). La storia \u00e8 basata sulla leggenda della morte di Paul McCartney (una teoria del complotto popolare nel mondo della musica).\nTrama.\nTobias, studente e grandissimo appassionato dei Beatles, ha scoperto nei dischi della \"band\" una serie di indizi che lo portano a pensare che Paul McCartney sia morto e sia stato sostituito da un sosia. Ora Tobias deve trovare il modo di far sapere al mondo la sua scoperta..."}
{"id": "540611", "revid": "110157", "url": "https://it.wikipedia.org/wiki?curid=540611", "title": "Arnex-sur-Orbe", "text": "Arnex-sur-Orbe (, toponimo francese) \u00e8 un comune svizzero di 630 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nArnex-sur-Orbe \u00e8 servito dall'omonima stazione, sulla ferrovia Losanna-Vallorbe.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540625", "revid": "767487", "url": "https://it.wikipedia.org/wiki?curid=540625", "title": "Bofflens", "text": "Bofflens (toponimo francese) \u00e8 un comune svizzero di 188 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540626", "revid": "1266208", "url": "https://it.wikipedia.org/wiki?curid=540626", "title": "Vigor Trani Calcio", "text": "L'A.S.D. Vigor Trani Calcio, nota come Vigor Trani o Trani, \u00e8 una societ\u00e0 calcistica italiana con sede nella citt\u00e0 di Trani. Milita nel campionato di Eccellenza Puglia.\nLa Vigor \u00e8 discendente della storica Polisportiva Trani, principale societ\u00e0 calcistica della citt\u00e0 pugliese; la Polisportiva \u00e8 esistita dal 1938 al 1997 e negli anni sessanta disput\u00f2 due campionati di Serie B (si ricorda il derby vinto per 1-0 contro il nel 1964-1965) e nei diversi periodi storici vari campionati in Serie C.\nStoria.\nL'Unione Sportiva Trani (1929-1932).\nLe prime societ\u00e0 sportive tranesi di una certa importanza furono la Trani Sport, societ\u00e0 aristocratica praticante il canottaggio, e l'Unione Sportiva Tranese, societ\u00e0 fondata nel 1910. Gli studenti che fondarono il sodalizio inizialmente ebbero come obiettivo l'organizzazione di gare podistiche fino al diffondersi del foot-ball. Da quest'ultima, il 29 gennaio 1929, nacque ufficialmente l'Unione Sportiva Trani. I soci della precedente societ\u00e0 e i nuovi ingressi vararono nella sede di via Cavour lo statuto sociale, scelsero i colori della nuova societ\u00e0 - optando per il bianco e l'azzurro del gonfalone cittadino - e inoltrarono al Direttorio la richiesta per l'omologazione del campo da gioco, in modo da permettere l'iscrizione ai campionati federali. Il campo fu omologato il 13 febbraio seguente e il 3 marzo il Trani gioc\u00f2 la sua partita d'esordio nel campionato regionale di Terza Divisione, vincendo per 3 reti a 2 contro il Barletta. Il 26 maggio, in seguito allo spareggio vinto a Molfetta contro il Bitonto (6-0), il Trani fu promosso in Seconda Divisione. Il campionato successivo ebbe il medesimo esito e - in seguito alla disputa di un mini girone comprendente Reggina, e Paganese - fu conquistata la seconda promozione consecutiva, questa volta in Prima Divisione, allora terza serie nella scala gerarchica dei campionati ed equiparabile alla contemporanea Serie C.\nIl primo campionato giocato in terza serie fu concluso al quarto posto, immediatamente dietro a sodalizi blasonati quali Cagliari, e Foggia, grazie anche al rendimento del bomber Cesare Lanza che segn\u00f2 20 reti in 21 partite. Nel campionato 1931-1932 il Trani riusc\u00ec a confermarsi parzialmente, chiudendo all'undicesima posizione in graduatoria.\nNell'estate del 1932, sommersa dai debiti l'Unione Sportiva Trani cessa di esistere.\nL'Associazione Sportiva Trani (1932-1935) e la parentesi della Cavour (1935-1938).\nIn seguito al fallimento dell'Unione Sportiva, nacque un dibattito su quale societ\u00e0 avrebbe dovuto rappresentare la Trani \"calcistica\". Il 15 ottobre 1932 due sodalizi inoltrarono domanda alla Federazione: il NUF Trani e la Associazione Sportiva Trani, fondata dai dirigenti del precedente sodalizio e dunque erede designata. Fra i calciatori si contano alcuni atleti della scomparsa societ\u00e0 ed altri militanti in formazioni minori del panorama tranese. Le societ\u00e0 facenti richiesta furono iscritte al campionato regionale di Terza Divisione. I derby furono vinti tutti e due col medesimo punteggio (1-0) dall'AS Trani, che concluse il torneo al terzo posto in classifica, dietro la formazione riserve del Foggia e la Societ\u00e0 Sportiva Armando Diaz di Bisceglie. Il Nuf invece termin\u00f2 in coda alla graduatoria in concomitanza con l'Unione Sportiva Savoia di Molfetta - che tuttavia fu ammessa d'ufficio al campionato superiore - e termin\u00f2 la sua esistenza. L'Associazione Sportiva Trani ebbe modo invece di disputare altri due campionati; il successivo fu concluso analogamente all'antesignano al terzo posto.\nNel campionato 1934-1935 la squadra, a causa di problemi strutturali, impiantistici e tecnici, perse cinque partite, pareggiandone e vincendone una. Il torneo non fu portato a termine a causa dei disordini provocati dai tifosi durante il match contro il Santo Spirito, con tanto di aggressione al direttore di gara, che comportarono la radiazione del sodalizio l'11 aprile del 1935.\nIn seguito alla scomparsa dell'Associazione Sportiva Trani nessun sodalizio ne eredit\u00f2 la tradizione sportiva. La cittadina pugliese fu rappresentata dunque da formazioni minori precedentemente affiliate alla federazione. La principale fu la Cavour Trani che tesser\u00f2 gli atleti della fallita societ\u00e0 acquisendone anche i colori sociali. Prese parte al campionato di Seconda Divisione, arrivando seconda nel 1935-1936 e conquistando la promozione in Prima Divisione, divenuto il primo livello regionale. Nel campionato 1936-1937 arriv\u00f2 penultima, salvandosi grazie alla radiazione del Barletta e del Giovinazzo. La societ\u00e0 venne radiata in seguito agli incidenti susseguitisi alla partita contro il Molfetta, del campionato di Prima Divisione 1937-1938.\nLa Societ\u00e0 Sportiva Trani (1938-1949).\nDopo tre anni di inattivit\u00e0, il 1\u00ba settembre del 1938 nasce la Societ\u00e0 Sportiva Trani, sodalizio destinato a ereditare la tradizione sportiva dei principali sodalizi tranesi. Fu inserita nel campionato di Prima Divisione, partecipata soprattutto dalla formazioni B delle squadra iscritte alla Serie C, il nuovo campionato nazionale di terzo livello nato appena tre anni prima. La formazione B del Trani fu iscritta al campionato di Seconda Divisione. Il torneo, a causa delle innumerevoli sconfitte inanellate nel girone di ritorno, viene chiuso all'undicesimo posto.\nAgli albori del campionato 1939-1940 vengono rinnovati i quadri societari e tecnici. Il nuovo presidente Giustino Leo cambia allenatore e allestisce una rosa competitiva. Il Trani chiude il campionato al secondo posto in classifiche dietro alla formazione B del - impossibilitata ad ottenere il salto di categoria - conquistando la prima promozione in Serie C. La partecipazione al campionato di Terza Serie nazionale implic\u00f2 la possibilit\u00e0 di partecipare per la prima volta alla Coppa Italia, dalla quale il Trani fu estromesso nelle qualificazione in seguito alla sconfitta per 1-3 patita dopo i tempi supplementari contro il Molfetta. I campionati 1940-1941 e 1941-1942 furono chiusi al nono posto. Al successivo torneo, chiuso in decima posizione, segu\u00ec una pausa di due anni (1943-1945) dei campionati a causa dello scoppio della seconda guerra mondiale. Al ritorno in campo corrispose un undicesimo posto nel campionato 1945-1946.\nIl campionato di Serie C 1946-1947 fu il peggiore della storia del Trani: una vittoria soltanto a fronte di sei pareggi e 19 sconfitte relegarono la squadra in penultima posizione, prima solo del Franco Baldassarre di Altamura ritiratosi a campionato in corso. Il ritorno nei campionati regionali fu anonimo e la Societ\u00e0 Sportiva Trani cominci\u00f2 un lento declino.\nLa Polisportiva Trani (1949-1997).\nDalla fusione alla Serie B.\nVisto il lento declino della Societ\u00e0 Sportiva Trani e la conseguente ascesa del Cral San Giorgio, secondo club cittadino per importanza, il sindaco della citt\u00e0 pugliese, Pasquale Plantulli Lambert, propone di unire le due societ\u00e0 in modo da ottenere un sodalizio che potesse degnamente rappresentare le citt\u00e0 di Trani nei campionati nazionali. L'incontro fra il primo cittadino e i presidenti delle due societ\u00e0, rispettivamente Enrico Lopane per la SS e Giuseppe Abruzzese per il Cral San Giorgio, si svolge negli uffici della Pro Loco siti in via Cavour il 29 maggio del 1949. Nell'occasione vennero varati i punti fondamentali del progetto, la cui realizzazione pratica fu affidata dal sindaco ad un comitato composto da ex dirigenti e atleti. Il nascente sodalizio prese il nome di Polisportiva Trani, poich\u00e9 inizialmente prevedeva al suo interno sezioni praticanti diverse discipline. Il 29 giugno successivo si svolsero i festeggiamenti per celebrare la nascita della nuova societ\u00e0.\nDopo un primo anno di transizione nel campionato regionale di Prima Divisione, la Polisportiva conquista due promozioni consecutive: nel 1950-1951 con la guida tecnica di Michele Sinesi e nel successivo campionato di Promozione grazie al trainer Ambrogio Alfonso, ottenendo il diritto di partecipare al nuovo campionato di IV Serie. Dopo quattro tornei discreti - nel 1952-1953 il miglior piazzamento, terzo posto in classifica - il format del campionato viene rinnovato, nel 1957; la IV Serie prende il nome di Campionato Interregionale e divisa in due branchie, Prima e Seconda Categoria. Il Trani viene inserito nei quadri della Seconda Categoria 1957-1958. L'anno seguente le due branchie del Campionato Interregionale vengono unificate. La Polisportiva conclude il torneo 1958-1959 al decimo posto in classifica venendo ammessa al neonato campionato di Serie D, sfiorando per due volte la promozione nei successivi due tornei, chiusi entrambi al secondo posto.\nNel 1961-1962 la squadra, sotto le direttive del mister Ambrogio Alfonso - che dieci anni prima vinse il campionato di Promozione - vince il girone E conquistando la promozione in Serie C. L'ascesa non si ferma e al secondo anno di permanenza in terza serie, vince il girone C con due punti di vantaggio sul Chieti, conquistando la loro prima promozione in Serie B. L'allenatore di questa storica stagione fu Vincenzo Marsico. L'esordio del Trani nel campionato cadetto avviene il 13 settembre 1964, in trasferta contro il Palermo (3-0 a favore dei siciliani). L'inizio \u00e8 in sordina, ma nonostante ci\u00f2, il 15 novembre, arriva la vittoria casalinga contro il Napoli (1-0). Tuttavia, i pugliesi riusciranno a salvarsi grazie ad una serie di vittorie fra le mura amiche, inanellate nel girone di ritorno. La permanenza in Serie B viene sancita il 2 maggio 1965, in concomitanza con la storica vittoria al Comunale contro il (1-0). I \"galletti\" retrocederanno al termine della stagione. Nell'ultimo match del torneo - vittoria casalinga per 1-0 contro il -, giocato il 20 giugno, i calciatori ed i tifosi festeggiano la salvezza, conquistata grazie a 35 punti, ed al quindicesimo posto in classifica. Il Trani debutta nel successivo campionato con un pareggio casalingo contro il , il 5 settembre 1965. La prima vittoria arriva alla tredicesima giornata contro il Palermo. L'andazzo del torneo sar\u00e0 differente rispetto alla stagione antesignana e nel girone di andata racimoler\u00e0 pochi punti. Seguir\u00e0 un leggero tentativo di ripresa in seguito ad importanti vittorie casalinghe con (3-1), (2-1) e Monza, il quale non sar\u00e0 sufficiente ad evitare la retrocessione. L'ultimo match casalingo in serie cadetta \u00e8 una vittoria contro il Genoa. Il 19 giugno, la sconfitta in terra labronica col Livorno relega il Trani all'ultimo posto in classifica e dunque alla retrocessione.\nLa ripartenza dalla Serie C, i campionati regionali e il Trofeo Jacinto.\nLa Polisportiva Trani riparte dal campionato di Serie C, venendo inserito nel girone C, insieme al Bari, che a fine campionato torner\u00e0 nella serie cadetta. Dopo soli due campionati di terza serie avverr\u00e0 la retrocessione in Serie D. La societ\u00e0 rifonda i propri quadri amministrativi e tecnici e grazie alla guida tecnica dell'allenatore Sergio Ballarin - cugino di Aldo e Dino, calciatori del Grande Torino periti nella tragedia aerea di Superga - vinse il girone H del campionato di Serie D 1970-1971. Il campionato 1971-1972, quello del ritorno in Serie C, viene chiuso con un terzo posto, dopo un lungo testa a testa con Brindisi e Lecce. L'anno successivo il Trani ritorna fra i dilettanti, terminando il torneo in penultima posizione davanti al solo Potenza. Nel 1974 tocca il punto pi\u00f9 basso della sua storia recente, retrocedendo nel campionato regionale di Promozione.\nNel 1978 il Trani, dopo quattro anni di anonimato, ritorna a disputare un campionato nazionale. I pugliesi militeranno in Serie D e, a partire dal 1981, nel Campionato Interregionale per altri dieci anni, fino a centrare il salto nella nuova Serie C2 - al termine di un lungo testa a testa con il Corato - al termine del torneo 1987-1988, con Rodolfo Conte in panchina. Fu conquistato anche il Trofeo Jacinto, in finale contro il (2-1), torneo partecipato dalle dodici formazioni vincitrici dei rispettivi gironi e antesignano dell'odierno scudetto di Serie D che decretava cos\u00ec il Trani campione d'Italia interregionale.\nLa Serie C2 e il fallimento.\nNel primo campionato di Serie C2 della sua storia il Trani giunge quarto nel girone C, a sette punti dalla Fidelis Andria, a breve portavoce del calcio ofantino nella serie cadetta. Nel 1991-1992 il miglior risultato, un terzo posto maturato al termine di un lungo duello con e Potenza; decisiva la sconfitta dei pugliesi in trasferta all'ultima giornata, con la gi\u00e0 retrocessa Campania Puteolana (3-2). I buoni risultati conseguiti sul campo furono il risultato di scelte tecniche azzeccate; in quest'ultima stagione al timone della squadra ci fu Pino Raffaele. Il buon momento del Trani terminer\u00e0 nella stagione 1995-1996, anno della nuova retrocessione in Serie D a causa di una delle peggiori stagioni della sua storia: ultimo posto con soli 13 punti racimolati a fronte dei 31 del Marsala, penultimo in classifica. Ad evitare la debacle non saranno sufficienti tre allenatori e ben 40 calciatori impiegati. a questa retrocessione ne seguir\u00e0 un'altra l'anno dopo. Il presidente Savino Sapienza - subentrato a inizio anno ad Abruzzese - non iscrive la squadra, ponendone fine alla sua esistenza.\nUn breve periodo di inattivit\u00e0 (1997-1999) e la Fortis Trani (1999-2013).\nIl calcio tranese nel biennio 1997-1999 non ebbe nessun rappresentante ereditario della tradizione sportiva della fallita Polisportiva. Tuttavia, proprio come accadde per la Cavour nella seconda met\u00e0 degli anni trenta, una formazione dilettantistica tent\u00f2 di portare su di s\u00e9 l'attenzione e la passione dei delusi tifosi del Trani: l'Ursus Trani. Tale sodalizio poteva contare sull'apporto del presidente Vincenzo Povia - gi\u00e0 nei ranghi del Trani che negli anni sessanta pass\u00f2 dalla Serie D alla Serie B nel giro di pochi anni - e di alcuni imprenditori locali. Militante in Prima Categoria, l'Ursus pass\u00f2 dal suo vecchio terreno di gioco, il Monsignor Addazzi, al Comunale, ma non riusc\u00ec nell'intento di catalizzare le attenzioni degli appassionati della cittadina pugliese.\nDue anni dopo, nel 1999, nasce la Fortis Trani, grazie ad un gruppo di nove imprenditori, spinti nell'impresa da Nicola Di Leo; un tempo portiere del Trani con trascorsi in Serie A. Per evitare di partire dal nulla, a giugno dello stesso anno, la cordata rileva il titolo sportivo di Promozione Puglia della Libertas Barletta. Il gruppo di imprenditori, malgrado il forte desiderio di riportare il Trani nelle categorie superiori, entra in rotta di collisione e, dopo due promozioni e due discrete stagioni in Serie D, la squadra tranese viene lasciata retrocedere fino all'anonimato del campionato di Promozione. Il ritorno in Eccellenza avviene solo nel campionato 2008-2009, dopo la vittoria dei play-off regionali.\nStagione 2009-2010.\nNella stagione Campionato italiano di calcio di Eccellenza 2009/2010 disputa,con il nuovo Presidente Antonio Flora, il campionato di Eccellenza Puglia a girone unico, si classifica seconda e successivamente vince gli spareggi promozione nella finale play-off contro l'U.S.D. Noto. Contro la compagine netina, nella gara di andata giocata in terra sicula, i biancoazzurri riescono a strappare un prezioso pareggio, grazie ad una rete firmata da un'astuta zuccata del centrale Alessandro Sabini. A Trani, la formazione allenata da Giacomo Pettinicchio, forte di un numerosissimo pubblico, conquista a seguito dei tempi supplementari la tanto agognata Serie D, dopo sei lunghissimi anni di permanenza in campionati regionali. Finisce 3-1.\nStagione 2010-2011.\nIl campionato incomincia nel migliore dei modi. La squadra del presidente Antonio Flora risulta compatta, affamata di risultati, una vera e propria corazzata. Tant'\u00e8 che dopo sole 12 giornate, la Fortis Trani \u00e8 seconda in classifica, a pochi punti dalla capolista Arzanese. Ma \u00e8 un successo momentaneo. La famiglia Flora, dopo aver sostenuto da sola il peso economico della squadra, decide di cedere a costo zero l'intera Societ\u00e0 ad Alberto Altieri, ed il primo dicembre 2010 la rosa viene smantellata della maggior parte di quei calciatori che si erano resi autori di quella sontuosa cavalcata. La nuova societ\u00e0 stenta a raccogliere risultati, a cominciare proprio dalla prima partita a Francavilla in Sinni. La sconfitta per 2-0 rispecchia l'intero andamento stagionale. L'unico fuoco di paglia \u00e8 ad Ischia, dove il Trani riesce a conseguire un insperato successo. 3-0 il risultato finale. La vittoria in terra campana, tuttavia, \u00e8 solo l'inizio di una profonda crisi di risultati. Dopo la parentesi ischitana, i biancoazzurri incassano ben quattro sconfitte consecutive. Ma non sono solo le notizie dai campi a preoccupare, \u00e8 gravosa anche la situazione societaria. Alberto Altieri si ritrova a dover affrontare una complicata situazione. La citt\u00e0 si mobilita e non ci sta a perdere nuovamente la prima squadra cittadina. A riscuotere particolare successo \u00e8 l'iniziativa \"Un caff\u00e8 per la Fortis Trani\", grazie alla quale viene saldato met\u00e0 del bilancio in passivo. Nel frattempo arriva la penultima giornata di campionato ed il destino play-out sembra quasi imminente. Mister Pettinicchio, per\u00f2, riesce comunque a salvare la Fortis sul campo, racimolando la bellezza di sei punti nelle ultime due partite.\nStagione 2011-2012.\nAlberto Altieri, come d'accordi, lascia la presidenza della Fortis. Ad occuparsene \u00e8 Paolo Abruzzese che, in questo modo, si mette per la terza volta al timone della prima squadra cittadina. Convoca alla sua corte Mister Franco Dellisanti e, senza troppe ambizioni, afferma di voler condurre un campionato tranquillo. All'esordio, in Coppa Italia contro il Martina Franca, la Fortis perde 3-2. La prima sconfitta in campionato \u00e8 quella con il (3-0). La squadra biancazzurra schiera 37 atleti diversi e stagna costantemente nella zona centrale della classifica, pur riuscendo a collezionare tre vittorie lontano dalle mura amiche del Comunale di Trani. Con la vittoria contro il Gaeta il 25 aprile 2012, la squadra conquista la salvezza aritmetica con due giornate d'anticipo. Un risultato migliore di quello dell'anno precedente, quando i play-out si erano evitati solo all'ultima giornata.\nStagione 2012-2013 e lo scioglimento.\nIl Trani stenta a trovare risultati. La nuova squadra, organizzata dal d.g. Ciccarone e dal d.s Strianese, raccoglie soltanto 8 punti in 12 giornate. Una media da piena retrocessione. L'amara sconfitta per 2-0 incassata dal Grottaglie porta il Presidente Paolo Abruzzese all'esonero del direttivo, mostratosi non capace di assemblare una squadra degna della categoria. Viene cos\u00ec rifondata una nuova formazione. Le vicissitudini di una stagione travagliata portano la Fortis a classificarsi penultima ed a retrocedere in Eccellenza.\nLa societ\u00e0 non si iscrive al successivo campionato, e la neo U.S.C. Trani acquisisce il titolo sportivo del Terlizzi, militante nel girone pugliese di Eccellenza, partecipando dunque alla stagione di Eccellenza Puglia 2013-2014. Il 23 giugno 2014 la squadra ottiene la nuova denominazione di \"A.S.D. Vigor Trani\".\nIl 1\u00ba febbraio 2018 la Vigor Trani conquista sul terreno di Monopoli, contro la squadra Citt\u00e0 di Fasano, la prima Coppa Italia Regionale, dopo la fase nazionale, la Vigor si trova a disputare il 2 maggio 2018 la finale di Coppa Italia Dilettanti a Firenze contro il St. Georgen.\nStrutture.\nStadio.\nLa U.S.C. Trani gioca le partite casalinghe all'interno dello stadio Comunale di Trani in via Beato Annibale M. di Francia. Lo stadio \u00e8 composto dalla gradinata costruita nei primi anni sessanta e dalla tribuna coperta, inaugurata nel 2009 (e sorta sulle ceneri dell'antica tribuna, poi abbattuta, molto pi\u00f9 capiente) dopo un'attesa estenuante durata circa vent'anni per progetti errati da parte di Renzo Piano che comportarono numerose revisioni. Il settore riservato agli ospiti, infine, \u00e8 la curva sud.\nLa struttura \u00e8 una delle poche in Italia a non avere ancora un impianto di illuminazione (unico impianto con trascorsi in Serie B senza illuminazione) e ci\u00f2 ha pi\u00f9 volte generato forti ostacoli per chi ha deciso di mettersi alla guida della societ\u00e0 adriatica, costituendo altres\u00ec motivo di polemica della tifoseria con l'amministrazione comunale.\nIl Campo Sportivo \u00e8 sorto nel 1929, quando il comune prese in fitto un terreno di 30000 metri quadri, piantati a vigneto e uliveto, di propriet\u00e0 del barone Gianbattista Bianchi. Inizialmente fu costruita una tribuna provvisoria in legno, sul lato destro del campo, dove ora c'\u00e8 la gradinata e dall'altra parte un terrapieno per i \"popolari\" e in seguito venne costruita la tribuna in muratura e cemento dalla parte opposta. il Comune, poi, acquist\u00f2 il suolo del Campo Sportivo nel 1953, divenendone proprietario.\nNel 1990 iniziarono i lavori per la costruzione di una nuova tribuna, a stralcio di un progetto complessivo che interessava tutta l'area dello stadio, redatto da Renzo Piano. I lavori si fermarono per lungo tempo, per poi riprendere nel 2001 ed essere completati qualche anno fa.\nStatistiche e record.\nStatistiche individuali.\nDi seguito i primatisti di presenze e reti.\nTifoseria.\nStoria.\nEra la met\u00e0 degli anni settanta quando sugli spalti del Comunale comparve il primo gruppo organizzato e ben identificato di fede biancazzurra, gli \"Ultras Trani\". Col passare degli anni ci fu la nascita di un universo piuttosto variegato di gruppi e sigle. A quei tempi, a sostenere in maniera compatta ed organizzata la squadra di calcio erano, per lo pi\u00f9, gruppi di persone direttamente riconducibili a quartieri popolari della citt\u00e0. In alcuni casi i tifosi seppero sostenere la squadra non soltanto dagli spalti ma anche con importanti contributi economici. Alcuni campionati furono condotti al termine grazie alle questue dei tifosi ed alle raccolte di fondi per la citt\u00e0.\nNella stagione 1987-1988 venne fondata la \"Giovent\u00f9 Biancazzurra\". La nascita del gruppo coincise con la promozione del Trani in Serie C2.\nAttualmente i gruppi del tifo organizzato attivi sono: gli \"Irascibili\", i \"1929\" ed i \"GBA Ultras\".\nGemellaggi e rivalit\u00e0.\nLa rivalit\u00e0 storica \u00e8 con i tifosi dell'Andria, esistente, in ambito calcistico, gi\u00e0 dagli anni trenta del secolo scorso. Altre rivalit\u00e0 degne di nota sono con Bisceglie, Molfetta, Nard\u00f2, Potenza.\nRapporti di amicizia molto sentiti si hanno con Monopoli e Mola oltre al rispetto reciproco con il Licata.\nSciolto nel 2015 \u00e8 invece il gemellaggio con il Matera che nacque nel 1987 quando al Comunale di Trani venne ospitato un derby di campionato proprio fra il Matera ed il Potenza. Un altro gemellaggio del passato, risalente anch'esso a fine anni '80, \u00e8 quello con il Chieti.\nAltre amicizie risalenti allo stesso periodo, oggi non pi\u00f9 esistenti, furono con stabiesi e maceratesi."}
{"id": "540628", "revid": "1372005", "url": "https://it.wikipedia.org/wiki?curid=540628", "title": "Schweinfurt", "text": "Schweinfurt (: ; \"Schweifert\" nel dialetto locale) \u00e8 una citt\u00e0 extracircondariale tedesca della Baviera, nel distretto della Bassa Franconia.\nGeografia fisica.\nSituata sulla riva destra del Meno, sorge a a nord est da W\u00fcrzburg e a nord di Gerolzhofen. \nDopo W\u00fcrzburg ed Aschaffenburg \u00e8 la terza citt\u00e0 pi\u00f9 popolosa della Bassa Franconia.\nOrigini del nome.\nIl toponimo in lingua tedesca, che nei secoli \u00e8 rimasto fedele al suo etimo originario, significa letteralmente \"guado dei maiali\", ma \u00e8 da intendersi nel senso di maiali selvatici, quindi \"guado dei cinghiali\". La prima attestazione del nome, \"Suinuurde\", \u00e8 dapprima mutata in \"Suinfurte\" ed attraverso le evoluzioni \"Swinvordi\", \"Sweinvort\" e \"Sweinfurt\" \u00e8 giunta alla denominazione attuale. Del resto, anche il nome latino della citt\u00e0, \"Porcivadum\", corrisponde al significato originario, cio\u00e8 quello di \"guado attraversabile dai maiali selvatici\"."}
{"id": "540632", "revid": "124570606", "url": "https://it.wikipedia.org/wiki?curid=540632", "title": "Garzanti", "text": "La Garzanti \u00e8 una casa editrice italiana, fondata a Milano nel 1939. Oggi fa parte del gruppo GEMS.\nStoria.\nOrigini.\nLe origini della Garzanti risalgono al 1938, quando il forlivese Aldo Garzanti rilev\u00f2 la casa editrice Fratelli Treves a prezzo irrisorio grazie alle leggi fasciste in quanto i fratelli Treves erano ebrei, fondata a Milano da Emilio Treves nel 1861. Il passaggio ufficiale di propriet\u00e0 avvenne nell'aprile 1939. Nacque cos\u00ec la \"Aldo Garzanti editore gi\u00e0 Fratelli Treves\". La casa editrice fu notevolmente danneggiata dalla seconda guerra mondiale: in particolare, i bombardamenti del 1943 ne devastarono anche gli archivi.\nNel 1948 esce la \"Piccola Enciclopedia Garzanti\" (PEG) in due volumi, la prima piccola enciclopedia per le famiglie, alla quale avevano lavorato durante la guerra un gruppo di studiosi clandestini, coordinati da Rinaldo De Benedetti. Nel 1951 esce anche la \"Enciclopedia Scientifica e Tecnica Garzanti\", in due volumi. Nel 1949 viene fondato, sempre da Rinaldo De Benedetti il mensile \"L'Illustrazione Scientifica\", alla quale collaboravano come grafico impaginatore Bruno Munari e per le copertine il pittore Fulvio Bianconi. Era l'antesignano di quello che sarebbe stata poi \"Le Scienze\", ma qui gli autori erano quasi tutti italiani a esclusione di due articoli al mese che venivano presi da \"Scientific American\", rivista che entrava per la prima volta in Italia, essendo proibita dal fascismo. In quegli stessi anni Rinaldo De Benedetti fonda la Collana di Psicanalisi, che affida ad Antonio Miotto. Questa disciplina che era stata vietata dal fascismo entra in Italia per la prima volta. Nel 1949-50 venne iniziate la nuova collana saggistica/enciclopedica \u00abSaper tutto\u00bb, che proseguir\u00e0 con molti titoli fino al 1969.\nGi\u00e0 nel 1952 la guida della casa editrice fu assunta da Livio Garzanti, che alla morte del padre nel 1961 ne divenne presidente. Egli arricch\u00ec il catalogo con i titoli di Carlo Emilio Gadda, Goffredo Parise, Paolo Volponi, Mario Soldati e soprattutto Pier Paolo Pasolini, oltre ad autori stranieri e poeti. Garzanti inizi\u00f2 inoltre pubblicazioni anche in campi diversi da quello pi\u00f9 tipicamente letterario, in cui era specializzata la Treves, in particolare saggi di storia, letteratura italiana (Cecchi-Sapegno), filosofia (Geymonat) e psicanalisi (Miotto).\nAnni sessanta - ottanta.\nTra gli anni sessanta e gli ottanta la Garzanti entra nel mondo dei dizionari con i grandi vocabolari di inglese, francese e italiano; nascono le collane Elefanti, tascabili di narrativa e saggistica, e I Grandi Libri, dedicata ai classici della letteratura. Nel 1962 esce l'\u00abEnciclopedia universale\u00bb, capostipite della fortunata serie di enciclopedie tematiche che diverr\u00e0 nota come \"Le Garzantine\", opere di agile consultazione in formato tascabile. Da segnalare anche la \"Storia della letteratura italiana\" diretta da Emilio Cecchi e Natalino Sapegno (1965-69).\nAl 1971 risale la pubblicazione dell'\u00abEnciclopedia Europea\u00bb, opera destinata alla vendita rateale. In questo periodo, in cui erano dunque attivi nella casa editrice pi\u00f9 settori (Varia, Scolastica e Linguistica, Grandi Opere), si avvicendano alla direzione editoriale della Varia Piero Gelli, Ernesto Ferrero e Gianandrea Piccioli, che svolger\u00e0 tale funzione sino al termine del 2002.\nAnni novanta.\nLa UTET acquista nel 1995 il 51% di Garzanti Editore; il rimanente capitale sociale viene acquistato dalle Messaggerie italiane. Nel 1998, dopo la dismissione della tipografia di Cernusco sul Naviglio e il passaggio della rete di vendita alla Pro Libro, la Garzanti Editore modifica l'assetto delle sue tre divisioni: \"la Linguistica\", coi dizionari, \"le Grandi Opere\" e \"il catalogo di scolastica\" passarono al Gruppo De Agostini, mentre dalla cessione a Messaggerie del catalogo di \"Varia\", \"Grandi Libri\" e \"Garzantine\" nasce Garzanti Libri.\nAnni duemila.\nNel 2001 si avvia il processo di liquidazione della Garzanti Editore S.p.A. conclusosi con la costituzione della Garzanti Editore S.r.l. che mantiene la propriet\u00e0 dei Marchi Garzanti e fa capo allo stesso azionariato della liquidata.\nAlla fine del 2002, dopo il pensionamento di Gianandrea Piccioli, Messaggerie Italiane affida la casa editrice a Stefano Mauri, che ne diventa amministratore delegato; Renzo Guidieri \u00e8 il direttore generale e Oliviero Ponte di Pinodirettore editoriale. Il risanamento e rinnovamento comincia nel 2003 con la pubblicazione in edicola in abbinamento a \u201cIl Giornale\u201d della collezione delle \"Garzantine\"; seguono analoghe iniziative nel 2005 con \u201cSorrisi e Canzoni\u201d e nel 2008 con \u201cIl Corriere della Sera\u201d. Nel 2006 viene costituito il Gruppo editoriale Mauri Spagnol (GeMS), che vede al suo interno anche Garzanti Libri; nel 2014 Garzanti Libri acquisisce l'intera quota azionaria di Garzanti Editore entrando cos\u00ec in pieno possesso del marchio e cambiando ragione sociale in Garzanti S.r.l.\nNel 2004 Fabio Mauri diventa presidente; nel 2009, alla morte di Fabio Mauri, Gherardo Colombo diventa presidente. . Nl 2010 Elena Campominosi subentra a Renzo Guidieri e alla fine del 2012 la direzione editoriale passa a Paolo Zaninoni con Elisabetta Migliavada sua vice e direttrice della Narrativa."}
{"id": "540634", "revid": "2122884", "url": "https://it.wikipedia.org/wiki?curid=540634", "title": "Eleonora De Angelis", "text": "Biografia.\nEleonora \u00e8 la voce ricorrente di numerose attrici come Jennifer Aniston, Cameron Diaz, Juliette Lewis, Thandie Newton, Halle Berry, T\u00e9a Leoni e Angelina Jolie.\n\u00c8 nota soprattutto per aver prestato la voce a Jennifer Aniston nella maggior parte dei suoi ruoli e a Sarah Michelle Gellar nel ruolo di Karen Davis in \"The Grudge\" e \"The Grudge 2\", nel ruolo di Kathryn Merteuil in \"Cruel Intentions - Prima regola non innamorarsi\", Joanna Mills in \"L'incubo di Joanna Mills\", Krista Ora in \"Southland Tales\" e Trista in \"The Air I Breathe\"; \u00e8 stata anche la doppiatrice di Cameron Diaz nel ruolo di Natalie Cook in \"Charlie's Angels\" e di Eva Green in \"Casino Royale\" e \"Sin City - Una donna per cui uccidere\".\nEleonora De Angelis \u00e8 anche la doppiatrice di Silvia Marty nel ruolo di Ingrid Mu\u00f1oz in \"Paso adelante\", di Anna Torv nel ruolo dell'agente dell'FBI Olivia Dunham in \"Fringe\", di Elisha Cuthbert nel ruolo di Danielle in \"La ragazza della porta accanto\" e di Kim Raver in \"Squadra emergenza\".\nDal 2009 al 2014 ha doppiato anche il personaggio di Elizabeth Burke nella serie poliziesca \"White Collar\", personaggio interpretato dall'attrice statunitense Tiffani Thiessen.\nProveniente da una famiglia di doppiatori, \u00e8 figlia di Manlio, sorella di Vittorio e nipote di Gualtiero."}
{"id": "540635", "revid": "767487", "url": "https://it.wikipedia.org/wiki?curid=540635", "title": "Bretonni\u00e8res", "text": "Bretonni\u00e8res (toponimo francese) \u00e8 un comune svizzero di 258 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBretonni\u00e8res \u00e8 servito dall'omonima stazione, sulla ferrovia Losanna-Vallorbe.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "540640", "revid": "1793900", "url": "https://it.wikipedia.org/wiki?curid=540640", "title": "Universit\u00e0 della California, Davis", "text": "L'Universit\u00e0 della California a Davis, comunemente chiamata UC Davis, \u00e8 un'universit\u00e0 pubblica situata a Davis, in California, circa 25km a ovest di Sacramento. \u00c8 stata fondata nel 1905 da alcuni professori provenienti dall'Universit\u00e0 della California a Berkeley, ed \u00e8 nota per le ricerche in campo agroalimentare, biotecnologico, zootecnico, nonch\u00e9 nel campo dell'ingegneria sismica. Gli studenti sono pi\u00f9 di 30.000 e il campus copre 21km2."}
{"id": "540641", "revid": "78273", "url": "https://it.wikipedia.org/wiki?curid=540641", "title": "Parco nazionale Isola del Coco", "text": ""}
{"id": "540642", "revid": "77023", "url": "https://it.wikipedia.org/wiki?curid=540642", "title": "Hedger", "text": ""}
{"id": "540643", "revid": "22475", "url": "https://it.wikipedia.org/wiki?curid=540643", "title": "Pok\u00e9mon RossoFuoco e VerdeFoglia", "text": ""}
{"id": "540650", "revid": "580197", "url": "https://it.wikipedia.org/wiki?curid=540650", "title": "$", "text": ""}
{"id": "540652", "revid": "38120", "url": "https://it.wikipedia.org/wiki?curid=540652", "title": "Orion (I Cavalieri dello zodiaco)", "text": ""}
{"id": "540655", "revid": "767487", "url": "https://it.wikipedia.org/wiki?curid=540655", "title": "Coppa Intertoto UEFA 1996", "text": "La Coppa Intertoto UEFA 1996 vede vincitrici il Guingamp, il Karlsruhe e il Silkeborg, i quali accedono alla Coppa UEFA 1996-1997. Di seguito sono riportati i risultati della competizione:\nFase a gruppi.\nLe squadre che si assicurano un posto alle semifinali sono indicate in grassetto.\nSemifinali.\n\"Andata 27 e 28 luglio, ritorno il 31 luglio.\"\nFinali.\n\"Andata 6 agosto, ritorno 20 agosto.\""}
{"id": "540656", "revid": "33689", "url": "https://it.wikipedia.org/wiki?curid=540656", "title": "Siegfried", "text": ""}
{"id": "540662", "revid": "122971621", "url": "https://it.wikipedia.org/wiki?curid=540662", "title": "Giacomo Buranello", "text": "Biografia.\nDi famiglia di umili origini, fu seguito negli studi dalla madre che si appassion\u00f2 con lui alle letture riguardanti il Risorgimento italiano. Buranello scrisse da studente del Liceo scientifico Gian Domenico Cassini nel suo diario, quando era ancora influenzato dalle idee mazziniane: \u00abIeri ho concluso che occorre sacrificarsi, che il sangue dei Martiri segna la strada pi\u00f9 sicura alle idee; il nostro Risorgimento era fatto inevitabile gi\u00e0 dopo i primi tentativi falliti e soffocati nel sangue [...] Occorre trasformare il pensiero e i sentimenti in azione [...] Ma prima di giungere al sacrificio supremo bisogna prepararsi, perch\u00e9 tale sacrificio possa effettuarsi ed abbia maggiore efficacia\u00bb..\nDivenuto studente di ingegneria con Walter Fillak, ader\u00ec al PCI. Fu compagno di studi di Giorgio Issel al \"Liceo scientifico Gian Domenico Cassini\" di Genova. Dopo l'iscrizione alla Facolt\u00e0 di ingegneria, nel marzo 1941 fu richiamato alla leva e fu inviato, con il grado di sergente, presso il 15\u00ba reggimento genio Chiavari, continuando nell'Esercito l'attivit\u00e0 di propaganda che aveva iniziato da studente della facolt\u00e0. Per questo motivo nell'ottobre del 1942 Buranello, con Walter Fillak ed altri membri del Comitato antifascista di Sampierdarena, venne arrestato e incarcerato a Roma, nel carcere di Regina Coeli. Con la caduta del regime fascista venne scarcerato e riprese subito la lotta.\nI GAP.\nDopo l'armistizio dell'8 settembre 1943, assunse il comando dei GAP genovesi che il 28 ottobre 1943 a Sampierdarena ferirono gravemente il capomanipolo della MVSN Manlio Oddone (che morir\u00e0 per le ferite il 31 ottobre) con cinque colpi di rivoltella. Nel dicembre del 1943 uccise nell'attuale Galleria Garibaldi una spia dell'OVRA che stava per farlo catturare e che gi\u00e0 un anno prima l'aveva fatto arrestare proprio assieme a Fillak. Il 13 gennaio 1944 una squadra GAP, di cui faceva parte anche Buranello, uccise in via XX Settembre un ufficiale tedesco e ne fer\u00ec un secondo. Quest'ultima uccisione provoc\u00f2 la reazione tedesca che port\u00f2 le autorit\u00e0 italiane a convocare il Tribunale speciale e a condannare a morte otto antifascisti detenuti in carcere per \"attivit\u00e0 antinazionale\". La fucilazione venne eseguita il 14 gennaio 1944 da militari tedeschi, dopo che il plotone di carabinieri designato inizialmente ad eseguire la condanna a morte si rifiut\u00f2 di eseguire l'ordine. \nOrmai noto alle forze dell'ordine, su direttiva del Partito Comunista fu inviato sulle montagne dell'entroterra ligure, dove comand\u00f2 un distaccamento partigiano alle Capanne di Marcarolo.\nLa cattura.\nA Genova si stava preparando un imponente sciopero nelle fabbriche per il 1\u00ba marzo, concomitante con gli scioperi di Torino e Milano, cosicch\u00e9 il comandante partigiano fu rimandato in citt\u00e0 per dare supporto armato agli scioperanti. Ma lo sciopero fall\u00ec e, il 2 marzo 1944, mentre si trovava nel bar Delucchi in via Brigata Liguria, incapp\u00f2 in un controllo di polizia. Tre agenti di polizia lo riconobbero e gli si avvicinarono; uno di essi gli chiese i documenti, ma Buranello, utilizzando la pistola che portava con s\u00e9, da sotto l'impermeabile apr\u00ec il fuoco contro i poliziotti, uccidendo sul colpo il vicebrigadiere Armando Graziano e ferendo gravemente il maresciallo Cosimo Gravina. Buranello si lanci\u00f2 fuori del locale inseguito dal terzo agente, ma la fuga gli fu preclusa per l'intervento di un ufficiale della Guardia Nazionale Repubblicana Stradale che, intuita la situazione, insegu\u00ec Buranello con la macchina, tagliandogli la strada. Portato in questura, Buranello venne torturato per molte ore, ma non disse niente sui compagni, sui recapiti e sulla struttura dei GAP. Vista la tenacia del prigioniero, fu deciso di processarlo sommariamente e condannarlo a morte. \nAll'alba del 3 marzo fu giustiziato davanti al plotone di esecuzione al forte di San Giuliano a quasi 23 anni.\nOnorificenze.\nRiconoscimenti.\nNegli anni settanta fu intitolata a Buranello l'Aula Magna della Facolt\u00e0 di Ingegneria di Genova e una strada nel quartiere operaio di Sampierdarena.\nIl 17 Giugno 2021 l'Universit\u00e0 di Genova ha assegnato la sua prima \"Laurea alla Memoria\" a Giacomo Buranello in Ingegneria. "}
{"id": "540669", "revid": "201394", "url": "https://it.wikipedia.org/wiki?curid=540669", "title": "War and Pain", "text": "War and Pain \u00e8 l'album di debutto della band canadese thrash metal Voivod, prodotto nel 1984 dalla Metal Blade."}
{"id": "540671", "revid": "484362", "url": "https://it.wikipedia.org/wiki?curid=540671", "title": "Distretto della Bassa Franconia", "text": "La Franconia Inferiore (in tedesco \"Unterfranken\") \u00e8 uno dei sette distretti in cui \u00e8 diviso lo Stato libero di Baviera, in Germania. Assieme ai distretti dell'Alta Franconia e della Media Franconia forma la regione storica della Franconia.\nIl distretto venne formato nel 1817, con il nome di \"Untermainkreis\" (Circondario del Basso Meno) e rinominato \"Unterfranken und Aschaffenburg\" (Bassa Franconia e Aschaffenburg) nel 1837. Nel 1933 il \"Gauleiter\" nazista Otto Hellmuth cambi\u00f2 il nome del distretto in \"Mainfranken\". Dopo il 1945 venne riadottato \"Unterfranken\".\nLa Franconia Inferiore \u00e8 la zona nord occidentale della Franconia ed \u00e8 suddivisa in cinque citt\u00e0 extracircondariali (\"kreisfreie St\u00e4dte\") e sette circondari (\"Landkreise\"). Come tutti i distretti bavaresi, anche la Franconia Inferiore forma un distretto (\"Bezirk\") con funzioni di ente territoriale di autogoverno."}
{"id": "540677", "revid": "38120", "url": "https://it.wikipedia.org/wiki?curid=540677", "title": "Titis", "text": ""}
{"id": "540678", "revid": "62748", "url": "https://it.wikipedia.org/wiki?curid=540678", "title": "Dead poets society", "text": ""}
{"id": "540686", "revid": "38120", "url": "https://it.wikipedia.org/wiki?curid=540686", "title": "Hercules (Disney)", "text": ""}
{"id": "540697", "revid": "124248821", "url": "https://it.wikipedia.org/wiki?curid=540697", "title": "Brad Paisley", "text": "Biografia.\nBrad Paisley inizia ad amare la musica country grazie a suo nonno materno che all'et\u00e0 di 8 anni gli regala la sua prima chitarra e inizia a insegnargli a suonare.\nA 12 anni Brad scrive la sua prima canzone e a 13 inizia a fare da supporter aprendo i concerti di grandi cantanti country come Ricky Skaggs e George Jones al \"Capital Music Hall\" di Wheeling in Virginia Occidentale.\nPaisley si diploma alla John Marshall High School di Glen Dale in West Virginia, inizia a frequentare il West Liberty State College (West Virginia), ed in seguito riceve una borsa di studio per la Belmont University di Nashville, Tennessee (dal 1993 al 1995). Mentre \u00e8 al college incontra Frank Rogers, un compagno di studi che diventer\u00e0 poi il suo produttore. Paisley incontra anche Kelley Lovelace, che diventer\u00e0 il suo coautore.\nDopo la laurea a Belmont, Paisley firma un contratto con la EMI Music Publishing e scrive il successo \"Another You\" per David Kersh e altre canzoni per Tracy Byrd e David Ball. Il suo debutto come cantante \u00e8 con l'etichetta Arista Nashville e la canzone \"Who Needs Pictures\" (pubblicata il 22 febbraio 1999). Nel maggio dello stesso anno fa la sua prima apparizione al Grand Ole Opry. Sette mesi dopo, la sua canzone \"He Didn't Have to Be\" va al primo posto in classifica (il brano \u00e8 dedicato a Lovelace e a suo figlio adottivo).\nNel 2000, Paisley comincia a farsi sentire anche dal pubblico americano non strettamente country quando il produttore Todd Baker riesce a farlo partecipare allo speciale di TLC \"Route 66: Main Street America\". In questo show si vedono Brad e la sua band esibirsi in rare versioni acustiche di \"Route 66\". La versione internazionale e la versione home video del programma terminano con una completa versione acustica del pezzo eseguita dal vivo al Rainbow Bridge di Riverton (Kansas).\nSempre nel 2000 Paisley vince il Country Music Association (CMA) Horizon Award e il trofeo come miglior cantante emergente della Academy of Country Music. Riceve la sua prima nomination per il Grammy Award un anno dopo. Il 17 febbraio 2001, dopo quaranta apparizioni allo show, viene annoverato nella Opry Hall of Fame.\nNel 2002 vince il premio \"Video dell'anno\" del CMA con \"I'm Gonna Miss Her (The Fishin' Song)\". Molte celebrit\u00e0 appaiono nel video, tra cui Little Jimmy Dickens, Kimberly Williams, Dan Patrick, e Jerry Springer.\nPaisley duetta con Alison Krauss nel video di \"Whiskey Lullaby\" dall'album \"Mud on the Tires\".\nPaisley fa uscire il suo terzo album, \"Mud on the Tires\" (2003), dopo \"Who Needs Pictures\" (1999) e \"Part II\" (2001). L'album contiene il successo \"Celebrity\" il cui video \u00e8 una parodia di reality show come \"Fear Factor\" e \"American Idol\" e vi partecipano celebrit\u00e0 come Jason Alexander, Jim Belushi, Little Jimmy Dickens, Trista Rehn, e William Shatner. La title track, \"Mud on the Tires\", raggiunge il primo posto nella classifica di Billboard nel 2004.\nNel 2005, dopo il \"Two Hats and a Redhead Tour\" con Reba McEntire e Terri Clark, pubblica \"Time Well Wasted\", con 15 nuove canzoni. L'album contiene \"Alcohol\", due duetti - \"When I Get Where I'm Going\" con Dolly Parton e \"Out in the Parking Lot\" con Alan Jackson - e una bonus track, \"Cornography\". Il 6 novembre 2006 \"Time Well Wasted\" vince il Country Music Association (CMA) Award come \"Miglior Album\".\nNel 2007 il \"Bonfires &amp; Amplifiers Tour\" tocca 28 stati ed \u00e8 sponsorizzato dalla cioccolata Hershey's.\nIl nuovo album di Brad, \"5th Gear\", viene pubblicato negli USA il 19 giugno 2007. \"Ticks\" \u00e8 il primo singolo estratto dall'album, e velocemente raggiunge il numero 1 nelle classifiche di Country Music. Recentemente ha girato il video per il secondo singolo dal titolo \"Online\" diretto dalla star Jason Alexander di \"Seinfeld\". Nel video compaiono anche William Shatner (\"Star Trek\" e \"Boston Legal\"), Estelle Harris (che fa la parte della madre del personaggio di Alexander in Seinfeld), e Patrick Warburton (\"Regole d'onore\" e noto per aver interpretato David Puddy in Seinfeld). Anche i supporter di Brad (Kellie Pickler &amp; Taylor Swift) fanno una piccola apparizione. Il video \u00e8 stato girato ad un concerto nello stato di Washington con lo stesso Jason Alexander nella parte di Brad.\nPaisley usa chitarre personalizzate di Crook Telecaster Guitars e amplificatori Dr. Z per il suo suono particolare e molto personale.\nNel 2006 come riconoscimento del suo contributo allo speciale televisivo \"Route 66: Main Street America\" Brad \u00e8 stato chiamato a partecipare con due pezzi originali alla colonna sonora del film \"Cars - Motori ruggenti\" della Disney-Pixar.\nAttualmente possiede un aereo, un Learjet 45, ed ha acquistato pi\u00f9 di 100 acri di terreno nella Contea di Williamson appena fuori Franklin (Tennessee).\nBrad \u00e8 di origine Italiana, Scozzese, Irlandese e Tedesca.\nIl 13 maggio 2016 esce il suo nuovo singolo in collaborazione con Demi Lovato \"Without a fight.\"\nVita privata.\nNel 2000 Paisley inizi\u00f2 a frequentare l'attrice Kimberly Williams; Brad si era innamorato di lei anni prima, dopo averla vista ne \"Il padre della sposa\", film che all'epoca vide con la sua ragazza di allora (e che, abbastanza ironicamente, era stato di ispirazione per il suo pezzo e album \"Part II\").\nI due si sono sposati il 15 marzo 2003, e vivono a Franklin, nel Tennessee, con una seconda casa a Malib\u00f9. Il 22 febbraio 2007 \u00e8 nato William Huckleberry Paisley, primo figlio della coppia, mentre il 17 aprile 2009 \u00e8 nato il secondo, Jasper Warren Paisley.\nBrad Paisley \u00e8 anche apparso in 2 cameo nella sitcom in cui ha recitato sua moglie Kimberly Williams, \"La vita secondo Jim\", negli episodi 02x11 \"Il cognato\" e 02x14 \"Qualcuno da amare\".\nPremi.\nBrad Paisley ha vinto i seguenti premi."}
{"id": "540704", "revid": "834", "url": "https://it.wikipedia.org/wiki?curid=540704", "title": "Dnb", "text": ""}
{"id": "540710", "revid": "365417", "url": "https://it.wikipedia.org/wiki?curid=540710", "title": "Alberto Brandi", "text": "Biografia.\nNegli anni ottanta inizia a collaborare con alcune radio e televisioni private della Lombardia dove si occupa di calcio. Nel 1991 diventa giornalista della nascente Redazione Sportiva R.T.I.. Nei primi anni si alterna con altri colleghi nella conduzione di Studio Sport e \"Italia 1 Sport\". Dal 1996 conduce il programma che lo rende noto al grande pubblico: \"Guida al campionato\", rotocalco calcistico domenicale di Italia 1, poi trasmesso anche il sabato in seconda serata, che conduce per 10 stagioni sino al 2006, al fianco di vari comici, tra i quali Gene Gnocchi, Max Pisu, e di Maurizio Mosca. In occasione dei Mondiali di Francia 1998 conduce la trasmissione \"Italia 1 Sport Speciale Mondiali\" insieme ad altri giornalisti e del Campionato europeo di calcio 2000 conduce la trasmissione \"Italia 1 Sport Speciale Euro 2000\", alternandosi alla conduzione con la partecipazione di Massimo De Luca. Commenta anche diverse partite di Champions League e Coppa Uefa/Europa League.\nDurante questo periodo della sua vita si trasferi' a Perugia per iscrivere le sue figlie alla sculla Materna di Madonna alta.\nDalla stagione 2008/2009 conduce \"Controcampo\", che ha ereditato da Sandro Piccinini, insieme a Federica Fontana, presente in tutte le edizioni di \"Guida al campionato\" dal 2002, Enrico Bertolino e Paolo Casarin; nella stagione 2007-2008 il posto di Federica Fontana viene preso da Laura Barriales, e partecipa al programma anche Giacomo Valenti. Nella stagione successiva, Cristina Chiabotto prende il posto di Federica Fontana. Quest'ultima per la stagione 2009-2010 lascia il posto all'ex velina Melissa Satta. Dalla stagione 2010-2011 \u00e8 presente Alessia Ventura, fidanzata del calciatore Filippo Inzaghi. Dal 2009 al 2010, inoltre, ha condotto gli studi pre e postpartita della UEFA Champions League su Premium Calcio. Nel settembre 2010 diventa coordinatore delle attivit\u00e0 extra televisive della redazione sportiva di Mediaset diventando responsabile del sito \"SportMediaset.it\", ruolo ricoperto fino a novembre 2014.\nNella stagione 2011-2012 conduce \"Controcampo Linea Notte\", spazio d'approfondimento calcistico in onda su Italia 1, insieme a Giuseppe Cruciani e Diego Abatantuono. Dal 2012 conduce Speciale Champions League con svariati opinionisti.\nDal 3 novembre 2014 \u00e8 il nuovo direttore della redazione di Sport Mediaset al posto di Claudio Brachino, che conduce il programma televisivo della seconda serata di Canale 5 Top Secret e di Premium Sport, la testata sportiva di Mediaset Premium. Nel 2018 torna in televisione come ospite del programma \"Balalaika - Dalla Russia col pallone\" per i Mondiali 2018. Nel 2019-2020 conduce su Canale 5 \"Pressing Champions League\" poi trasformatosi in \"Champions League Live\", l\u2019ex \"Speciale Champions League\"."}
{"id": "540719", "revid": "767487", "url": "https://it.wikipedia.org/wiki?curid=540719", "title": "Keel (gruppo musicale)", "text": "I Keel sono un gruppo heavy metal formatosi a Los Angeles nel 1983. La band nacque da un'idea di Ronnie Keel, uscente dal progetto degli Steeler, band dove in origine milit\u00f2 per un periodo anche il noto chitarrista Yngwie Malmsteen.\nBiografia.\nInizi.\nRon Keel originariamente venne all'attenzione del pubblico nei primi anni 80 quando fond\u00f2 gli Steeler, gruppo che vide tra le file dei suoi musicisti anche un giovane Yngwie Malmsteen ai suoi esordi. Dopo aver pubblicato con il gruppo un disco omonimo nel 1983, Ron decise di sciogliere la formazione per dare vita ad un nuovo progetto, che prender\u00e0 il nome di \"Keel\", trascinando con s\u00e9 il batterista Bobby Marks, che gi\u00e0 aveva fatto parte di una delle ultime formazioni della sua band precedente. La prima formazione dei Keel nacque a Boston, ed era composta dai chitarristi Marc Ferrari e David Michael-Phillips, Kenny Chaisson al basso e dal batterista Bobby Marks (ex Steeler e London). David Michael-Phillips (vero nome \"David Henzerling\") proveniva dalla band The Schoolboys, che successivamente far\u00e0 strada sotto il nome di Icon dopo la sua dipartita. Mentre Kenny Chaisson era fratello del bassista degli Steeler e Badlands Greg Chaisson. In questo primo periodo il gruppo incise le prime due demo dei brani \"\"Lay Down The Law\" e \"Speed Demon\"\". Questa prima incarnazione dei Keel suon\u00f2 un solo show al Perkin's Palace (The Raymond Theater) di Pasadena, nell'aprile di quell'anno, davanti a 1500 persone. Nel backstage durante quell'evento erano presenti anche Tony Iommi e Geezer Butler dei Black Sabbath, Lita Ford e Carmine Appice. Appice ebbe modo di notare Michael-Phillips e lo reclut\u00f2 dato che stava cercando dei nuovi musicisti per il suo nuovo progetto che prender\u00e0 il nome di King Kobra. Dopo solo un mese di vita, Ron Keel decise quindi di sciogliere la band poich\u00e9 venne invitato dal produttore Spencer Proffer a partecipare ad un'audizione per entrare nei Black Sabbath. Realmente Ron Keel aveva registrato dei brani, originariamente composti dalla band canadese Kick Axe, per passare alla valutazione da parte dei Sabbath. Fu il produttore Spencer Proffer (che gestiva anche i Kick Axe e i Sabbath) ad invitare Ron a cantare questi brani, ma i veterani di Birmingham non furono soddisfatti della sua performance. Keel quindi non ebbe mai modo di partecipare ad un'audizione o registrare del materiale con il gruppo britannico, ed in seguito ammise che non fu arruolato poich\u00e9 la band desiderava il ritorno di Ozzy Osbourne alla voce. Tuttavia il ruolo di cantante venne infine assegnato a David Donato, che dur\u00f2 pochi mesi, poi sostituito da Ray Gillen. Ron Keel amareggiato, decise quindi di riprendere il progetto Keel, riassemblando la vecchia formazione, mentre Michael-Phillips, che nel frattempo aveva raggiunto i King Kobra, venne sostituito da Bryan Jay.\nIl successo.\nDopo aver trovato una formazione stabile, riuscirono a procurarsi un accordo con l'etichetta Shrapnel Records, con cui pubblicarono il debutto \"Lay Down the Law\" nello stesso 1984. Il disco attir\u00f2 l'attenzione del noto bassista/cantante dei Kiss Gene Simmons, che divenne il loro mentore, e fece loro concludere un contratto con un'affiliata della A&amp;M, la Gold Mountain Records. Dopo questo, il batterista Bobby Marks lasci\u00f2 la band, e a sostituirlo temporaneamente successero diversi batteristi; prima Fred Coury (che un anno dopo entrer\u00e0 nei London, e poi nei Cinderella); poi Barry Brandt degli Angel, e infine Steve Riley, ex Steppenwolf, e in futuro membro di W.A.S.P. e L.A. Guns. Riley inizi\u00f2 a registrare il secondo album ma lasci\u00f2 la formazione poco dopo per raggiungere i W.A.S.P. venendo sostituito nei Keel da Dwain Miller. Con questa formazione, che rimarr\u00e0 invariata per circa quattro anni, i Keel pubblicarono l'album \"The Right to Rock\", realizzato il 26 marzo 1985, che si afferm\u00f2 come uno tra i loro dischi di maggior successo. Venne prodotto da Gene Simmons, che compose anche qualche brano contenuto nel disco. Da questo album venne estratta la \"title track\" di cui venne girato un videoclip trasmesso du MTV che ottenne un discreto successo. Il singolo permise al gruppo di vincere il titolo di \"best new band\" dal giornale musicale Metal Edge nel 1986. Il disco conteneva anche la famosa cover dei Rolling Stones \"\"Let's Spend the Night Together\", e venne riproposta anche la traccia \"Speed Demon\"\", gi\u00e0 contenuta nel debutto. Dopo essere stati assicurati alla MCA Records tramite Simmons, passarono alla pubblicazione del terzo album \"The Final Frontier\" il 30 aprile 1986, prodotto anche questa volta dal bassista dei Kiss e nel quale anche Ferrari inizi\u00f2 a contribuire alle composizioni. Con questo lavoro il gruppo si spost\u00f2 gradualmente su strade pi\u00f9 commerciali, introducendo brani pi\u00f9 assimilabili e varie power ballad. Esso infatti includeva il noto brano \"Because the Night\", una reinterpretazione di Patti Smith scritta assieme a Bruce Springsteen. Il disco inoltre vedeva ospiti d'eccezione come Joan Jett (ex The Runaways), Gregg Giuffria (Angel, Giuffria, House of Lords), Jaime St. James (Black 'N Blue), Mitch Perry (ex Steeler, M.S.G. e Heaven) e Michael Des Barres (Silverhead). La band suon\u00f2 poi al fianco dei Dio in Gran Bretagna e dei Krokus negli Stati Uniti. Nello stesso anno pubblicarono solo in Giappone l'EP/raccolta \"Tears of Fire\" per celebrare il successo del tour nel paese asiatico. Nel 1987 parteciparono alla colonna sonora del film ' (in italiano ') diretto da Penelope Spheeris, con il brano \"Rock N' Roll Outlaw\" (cover dei Rose Tattoo) prodotto da Kevin Beamish, da cui venne girato anche un videoclip. Faranno parte della colonna sonora del film anche W.A.S.P., Megadeth e Steve Vai. L'omonimo \"Keel\" (1987), fu probabilmente l'album che riusc\u00ec a riscuotere maggior successo visto il cambio di sonorit\u00e0 ancora pi\u00f9 morbide e commerciali. Interruppero la collaborazione con Gene Simmons, che sar\u00e0 sostituito dal noto Michael Wagener, con cui la band mir\u00f2 ad alleggerire ulteriormente le sonorit\u00e0, seguendo il filone di heavy metal melodico con atmosfere AOR. Il singolo estratto fu \"Somebody's Waiting\". Anche in ques'album figurava la partecipazione di Jaime St. James in qualit\u00e0 di corista. Il disco conteneva un brano scritto in collaborazione con il bassista dei Dio Jimmy Bain intitolato \"Calm Before the Storm\". La traccia irrealizzata del disco, \"Proud to Be Loud\", scritta da Marc Ferrari, venne in seguito inclusa nell'album dei Pantera intitolato \"Power Metal\", che Ferrari contribu\u00ec a produrre nel 1988. A seguito della pubblicazione dell'omonimo, i Keel vennero invitati ad aprire il primo show del tour di \"Girls Girls Girls\" dei M\u00f6tley Cr\u00fce e riuscirono ad aggiudicarsi l'importante ruolo di gruppo spalla ai Bon Jovi in occasione del tour del pluripremiato \"Slippery When Wet\", tuttavia fallirono nel tentativo di conquistare nuovo pubblico. Dopo questa serie di date, Ferrari e Jay delusi dallo scarso successo, abbandonarono la band nel 1988 venendo sostituiti rispettivamente da Scott Warren e Tony Palamucci. Marc Ferrari nel frattempo form\u00f2 la band \"Ferrari\", ma presto il cantante del gruppo, Oni Logan lo abbandon\u00f2 per entrare nei Lynch Mob, gruppo fondato dall'ex chitarrista dei Dokken George Lynch. A causa di problemi legali con l'omonimo marchio italiano produttore di automobili, il nome della band venne cambiato in Cold Sweat. Firmarono per la MCA Records pubblicando l'album \"Break Out\" nel 1990. L'anno successivo, dopo lo scioglimento di questo progetto, Ferrari fond\u00f2 i Medicine Wheel.\nI Keel si misero al lavoro per la pubblicazione di un quinto album, e decisero di registrare del materiale suonato in due date live tutto esaurito al Roxy Theatre di Hollywood. L'album \"Larger than Live\" (1989), era composto in parte da nuovo materiale ed in parte da quelle esecuzioni live registrate nel 1987. Nell'album sono presenti le reinterpretazioni \"\"Rock and Roll Outlaw\" dei Rose Tattoo e \"Fool For A Pretty Face\"\" degli Humble Pie. Jaime St. James e Kevin DuBrow, rispettivamente cantanti dei Black 'N Blue e dei Quiet Riot, parteciparono come voci aggiuntive nella reinterpretazione degli Humble Pie. Il nuovo tastierista Scott Warren abbandon\u00f2 la band poco dopo la registrazione del disco, sostituito da Jesse Bradman, gi\u00e0 membro dei Night Ranger, ma anche delle band di Eddie Money e di Aldo Nova. Il dopo la realizzazione del videoclip finale di \"Dreams Are Not Enough\", Ron decise di sciogliere il gruppo nel 1989.\nDopo lo scioglimento.\nTony Palmucci entr\u00f2 nei Baton Rouge nel 1991 e pubblic\u00f2 col gruppo il disco \"Lights Out on the Playground\". Scott Warren raggiunger\u00e0 i Warrant, poi i Berlin e pi\u00f9 tardi i Dio. Ron Keel nel 1989 partecip\u00f2 ad un progetto composto interamente da ragazze, chiamato \"Fair Game\". Il gruppo era nato dalle ceneri di un'altra band chiamata No Game, ed era composto dalle chitarriste Tina Listo ed Eve Marie, la batterista Stephanie Leigh e la bassista Janna James. Bench\u00e9 fossero stati attivi nel circuito live, i Fair Game non pubblicarono mai alcun materiale. La Listo, sotto il suo vero nome Tina Wood, raggiunse le Phantom Blue nel 1996. La sorella del batterista dei M\u00f6tley Cr\u00fce Tommy Lee Athena Bass sostitu\u00ec Leigh dietro i tamburi prima che il gruppo annunciasse lo scioglimento nel 1992. Nel 2000 emerse una raccolta di materiale registrato dal gruppo per la Metal Mayhem Records, chiamata \"Beauty &amp; The Beast\".\nKenny Chaisson partecip\u00f2 come corista al debut album dei Tuff \"What Comes Around Goes Around\" nel 1991. Dopo questo, Ron Keel si lasci\u00f2 l'heavy metal alle spalle per un periodo, spostandosi a Nashville ed incidendo un album country come \"Ronnie Lee Keel\", intitolato \"'Western Country\". Dopo questo, milit\u00f2 per un periodo nel 1997 nella band giapponese dei Saber Tiger.\nReunion.\nNel luglio 1998 i Keel si riunirono a Phoenix composti da Ron Keel, Bryan Jay, Marc Ferrari, Kenny Chaisson e Dwain Miller per la realizzazione di una raccolta di tracce rare e inedite, tra cui \"Reason To Rock\", un brano risalente al 1987 che non era mai stato terminato. Il disco, dal titolo di \"\", sar\u00e0 edito nel 1998 per la D-Rock Records. L'album conteneva anche vecchie tracce come \"\"United Nations\", \"Lay Down the Law\" e \"Speed Demon\" oltre alla reinterpretazione degli Argent \"Hold Your Head Up\"\". L'album contiene anche la traccia \"\"Proud to Be Loud\", scritta da Ferrari e pensata in origine per far parte del disco omonimo dei Keel (1987). Questo venne poi scartato e Ferrari, in quel periodo collaboratore dei Pantera, assegn\u00f2 loro il brano che venne inserito nel loro disco \"Power Metal\" (1988). Il loro brano \"Speed Demon\"\" potr\u00e0 essere sentito per qualche istante nel film \"Men in Black II\" (2002), ed apparir\u00e0 nella compilation \"U.S. Metal Vol.IV\". L'ex chitarrista Tony Palmucci entr\u00f2 nella band solista del frontman dei Twisted Sister Dee Snider, con cui pubblic\u00f2 nel 2000 l'album \"Never Let the Bastards Wear You Down\". Nel 2007 viene pubblicata la raccolta \"The Ultimate Ron Keel Collection\" contenente materiale dei Keel, tracce irrealizzate di altri progetti di Ron Keel come i Lust, Saber Tiger e Steeler, e una traccia solista inedita, \"Long Time Coming\".\nI Keel annunciarono ufficialmente una nuova riunione nel novembre 2008, composti da Ron Keel, Marc Ferrari, Bryan Jay, Dwain Miller ed il nuovo bassista Geno Arce, che gi\u00e0 era membro degli Iron Horse con Ron Keel. Conclusero successivamente un accordo con la Chavis Records. Il quintetto debutt\u00f2 live al Club Vodka di Hollywood il 31 gennaio 2009 supportati dai DC4. Il 29 gennaio 2010 usc\u00ec l'album \"Streets of Rock 'N' Roll\" pubblicato tramite la label italiana Frontiers Records. Il disco, prodotto da Pat Regan (Rainbow, Deep Purple, Mr. Big, Warrant), vede la partecipazione di alcuni ospiti tra cui Jaime St. James dei Black 'N Blue, che gi\u00e0 aveva partecipato come corista nei tre dischi precedenti, e Paul Shortino, ex frontman dei Rough Cutt."}
{"id": "540724", "revid": "599013", "url": "https://it.wikipedia.org/wiki?curid=540724", "title": "Dejan Govedarica", "text": "Carriera.\nClub.\nInizi\u00f2 la propria carriera con il Proleter Zrenjanin, in cui milit\u00f2 per 3 anni prima di trasferirsi al Vojvodina.\nLasci\u00f2 il suo paese natio nel 1995 per trasferirsi al Volendam, nei Paesi Bassi. Milit\u00f2 nel club per due anni in cui totalizz\u00f2 37 presenze e 8 reti, facendosi notare per una tripletta nella vittoria della squadra per 5-2 contro l'Utrecht il 25 maggio 1997.\nA seguito della retrocessione del club, lasci\u00f2 i Paesi Bassi per trasferirsi in Italia, al Lecce, per 2 miliardi di lire; con i salentini gioc\u00f2 il campionato di Serie A 1997-1998, nel corso del quale mise a segno il gol del momentaneo 1-0 in occasione della storica vittoria dei salentini a San Siro contro il Milan per 2-1 il 19 ottobre 1997. La sua stagione fu comunque negativa, palesando limiti atletici che non gli consentirono di rendere nella massima serie italiana. Dai tifosi del Lecce venne soprannominato \"Cadaverica\" per via dei suoi limiti.\nDopo il mondiale, in ottobre rescisse il proprio contratto con i pugliesi per poi tornare nei Paesi Bassi, firmando con l'RKC Waalwijk. Disput\u00f2 quattro annate con il club prima di passare al N.E.C. e poi tornare in patria, al Vojvodina, ultima squadra in cui milit\u00f2 prima di ritirarsi dal calcio giocato nel 2005.\nNazionale.\nCon la nazionale jugoslava debutt\u00f2 nel 1994 contro il Brasile in amichevole. Due anni pi\u00f9 tardi segn\u00f2 la sua prima rete con la selezione jugoslava in occasione dell'amichevole vinta per 3-2 contro l'Argentina. partecip\u00f2 ai Mondiali 1998 (in cui gioc\u00f2, e male, solo una partita) e a Euro 2000, durante il quale segn\u00f2 un gol alla Spagna ed un autogol contro i Paesi Bassi. Dopo la competizione continentale non ha pi\u00f9 giocato in nazionale, con cui ha totalizzato 29 presenze e 2 reti."}
{"id": "540735", "revid": "16066", "url": "https://it.wikipedia.org/wiki?curid=540735", "title": "Molliccio", "text": ""}
{"id": "540738", "revid": "1782831", "url": "https://it.wikipedia.org/wiki?curid=540738", "title": "At the Heart of Winter", "text": "At the Heart of Winter \u00e8 il quinto album in studio del gruppo musicale black metal norvegese Immortal, pubblicato nel 1999 dalla Osmose Productions.\nIl disco.\nFu il primo album senza il chitarrista Demonaz, che contribu\u00ec invece per quanto riguarda i testi, incentrati sull'inverno e sulla guerra. Da questo album in poi sar\u00e0 il cantante e bassista Abbath a sostituirlo, introducendo forti elementi thrash metal con continui cambi di tempo tipici dei gruppi thrash tedeschi. \u00c8 stato inserito in 8\u00aa posizione nella lista \"Migliori album Black Metal secondo Decibel.\"\nEdizioni.\nL'album \u00e8 stato anche pubblicato in edizione limitata e in una versione su LP numerata a mano."}
{"id": "540740", "revid": "1784938", "url": "https://it.wikipedia.org/wiki?curid=540740", "title": "Philippe Sollers", "text": " \u00c8 considerato una delle figure di spicco della cultura francese contemporanea.\nBiografia.\nDopo avere esordito con il romanzo \"La sfida\" (1957), ha fondato la rivista \"Tel Quel\", (1960). Con il romanzo \"Le parc\" ha vinto nel 1961 il premio M\u00e9dicis. Ha sposato la psicoanalista Julia Kristeva. Ha passato gran parte della sua vita a Parigi, con lunghi soggiorni a Venezia.\nNel 1983, a seguito della chiusura di \"Tel Quel\" ha fondato la rivista \u00abL'Infini\u00bb. Nel corso degli anni settanta si \u00e8 orientato verso uno sperimentalismo sempre pi\u00f9 avanzato in campo linguistico e psicoanalitico. Ha pubblicato \"Leggi\" (1972), \"H\" (1972), e \"Paradiso\" (1980), opere che si distinguono per complessit\u00e0 e arditezza tecnica. In \"Paradiso\" mescola frammenti derivanti dalle pi\u00f9 disparate forme di comunicazione, dalla pubblicit\u00e0 alle filastrocche, nella ricerca di libert\u00e0 espressive pi\u00f9 alte. Ha scritto: \"Perch\u00e9 \"Paradiso\"? Perch\u00e9 anche se fossi all'inferno sarebbe questa la mia maniera d'essere. Perch\u00e9 ho l'impressione di essere capitato per caso dentro l'immenso umorismo del non essere. Che ancora prova la necessit\u00e0 inaudita di essere detto\". \nDel 1983 \u00e8 \"Donne\", con cui scandalizz\u00f2 gli ambienti culturali francesi, e che segn\u00f2 una svolta nella sua scrittura e nelle sue posizioni politiche: \u00e8 un romanzo erotico-filosofico, un trattato romanzesco sull'evoluzione della specie femminile alle soglie del XXI secolo. Nel 1992 l'Acad\u00e9mie fran\u00e7aise gli conferisce il Grand Prix de litt\u00e9rature Paul Morand\nNel dicembre 2007, Sollers \u00e8 stato a Villa Medici a Roma per parlare dei ritratti di Papi nell'arte: dal \"Ritratto di Papa Innocenzo X\" di Diego Vel\u00e1zquez allo \"Studio del Ritratto di Papa Innocenzo X di Velazquez\" di Francis Bacon (1953), dalla foto di papa Giovanni Paolo II ferito in Piazza San Pietro (maggio 1981) a quella di papa Benedetto XVI mentre suona il pianoforte in Valle d'Aosta (luglio 2006).\nStile e collocazione.\nSollers \u00e8 stato dagli anni '80 tra i dominatori della scena letteraria francese nell'ultimo trentennio del XX secolo. Provocatore, rivoluzionario nel pensiero, partito dall'hegelismo \u00e8 stato accusato di essersi perfino avvicinato a un papismo controriformista dopo una conversione al cattolicesimo che lo port\u00f2 al ripudio delle ideologie del Sessantotto.\nAlcuni testi sono fondamentali per esplicarne l'ideologia e il pensiero. Ne \"La guerre du go\u00fbt\" (1994) Sollers ricorda ironicamente di esser stato sempre bollato con etichette contraddittorie, come \"\u00abclassico, modernista, maoista, insignificante, pagliaccio, impostore, schizofrenico, paranoico, infantile, nullo, libertino, papista, voltairiano...\u00bb\"\nEgli si considera soprattutto un nemico delle mode culturali e delle cricche accademiche, ed \u00e8 stato descritto come capace di esaltare allo stesso tempo il marchese de Sade e l'enciclica \"Veritatis Splendor\" di papa Giovanni Paolo II. Legato a un concetto rigoroso dell'indipendenza e dell'autonomia dell'arte da ogni forma di potere, sciolse appunto \u00abTel Quel\u00bb appena avvert\u00ec i sintomi di nascita di una \"scuola sollersiana\".\nNel 2006 pubblic\u00f2 \"Une vie divine\". Al narratore, un professore di filosofia, \u00e8 affidato il compito di scoprire una filosofia mondana che non escluderebbe per\u00f2 la dimensione religiosa dell'umanit\u00e0. Attraverso la sua ricerca e le discussioni con le due donne della sua vita (una intellettuale e l'altra frivola) scopre che un solo pensatore \u00e8 stato abbastanza forte per fondare un progetto di filosofia del mondo: Nietzsche. In questo romanzo, Philippe Sollers cerca quindi di lottare contro il nichilismo contemporaneo della letteratura che vede come bloccata nella disgrazia e nella malinconia, alla quale egli contrappone promesse di vita e di felicit\u00e0. Romanzo politico e filosofico, \"Une vie divine\" \u00e8 uno scritto tra il serio e il faceto sulla possibilit\u00e0 di essere felici, presentantosi anche come uno scontro tra le filosofie di Nietzsche e Schopenhauer. Sollers vede anche s\u00e9 stesso e i suoi romanzi come una continuazione di quelli del XVIII secolo, ad esempio dei libri dei \"philosophes\" come Diderot e Voltaire; la sua rottura con la tradizione non \u00e8 onnicomprensiva. \nIl suo luogo ideale e letterario prediletto \u00e8 Venezia, luogo che unisce le persone che pi\u00f9 ammira in un personale pantheon: Lorenzo Da Ponte, Vivaldi, Tiepolo, Tintoretto, Tiziano, Veronese, Monteverdi, Casanova, Vivant Denon e la contessa Albrizzi."}
{"id": "540743", "revid": "11684", "url": "https://it.wikipedia.org/wiki?curid=540743", "title": "Vent\u00e0glio", "text": ""}
{"id": "540747", "revid": "287204", "url": "https://it.wikipedia.org/wiki?curid=540747", "title": "La velocit\u00e0 della luce", "text": "La velocit\u00e0 della luce (in spagnolo \"La velocidad de la luz\") \u00e8 un romanzo di Javier Cercas del 2005 pubblicato in Italia nel 2006 da Ugo Guanda Editore.\nTrama.\nIl protagonista e narratore della storia \u00e8 un giovane spagnolo aspirante scrittore, che nel corso della storia si scoprir\u00e0 essere un alter ego dello stesso Javier Cercas. Il suo racconto (narrato in prima persona) ha inizio in \"un appartamento buio e sudicio, a Barcellona, in calle Pujol, nei pressi di plaza Bonanova\"; appartamento che il protagonista divide con un vecchio amico d'infanzia, Marcos Luna, aspirante pittore. I due conducono una vita difficile in quanto sono costretti a mettere da parte le proprie aspirazioni artistiche per guadagnare, lavorando duramente, quel poco che gli permette di sopravvivere.\nUna notte per\u00f2, durante la primavera del 1987, un suo docente di letteratura, Marcelo Cuartero, lo convince ad accettare una borsa di studio del dipartimento di spagnolo dell'Universit\u00e0 dell'Illinois, presso cui di l\u00ec a poco inizier\u00e0 un lavoro come docente di letteratura spagnola a Urbana, nel Midwest degli Stati Uniti. Qui la sua situazione economica migliora e stringe dei rapporti d'amicizia con alcuni suoi colleghi e con altra gente del posto, il pi\u00f9 importante dei quali si riveler\u00e0 ben presto essere un certo Rodney Falk, un quarantunenne di Rantoul, veterano della guerra del Vietnam, tormentato da terribili sensi di colpa per le azioni commesse in guerra.\nDopo la morte del fratello, Rodney aveva deciso di chiedere il trasferimento dall'impiego d'ufficio che gli era stato assegnato in Vietnam ad una squadra di combattimento in prima linea, direttamente nel cuore dello scontro. Qui Rodney aveva cominciato a manifestare un mutamento della personalit\u00e0. Da convinto pacifista, catapultato involontariamente in guerra che non condivideva assolutamente, in seguito ad un incidente, si era scoperto esaltato dalla possibilit\u00e0 di togliere la vita ad altre persone. Il padre di Rodney, con cui il ragazzo si era tenuta in contatto per posta, non riesce per\u00f2 a comprendere del tutto i problemi del figlio, forse perch\u00e9, essendo stato anch'esso un soldato nella seconda guerra mondiale, pensa che non vi siano differenze rilevanti tra il Vietnam e la guerra da lui vissuta in prima persona nel 1945.\nForse a causa della solitudine, i due instaurano un forte rapporto d'amicizia e cominciano a fidarsi l'uno dell'altro. Passano interi pomeriggi bevendo e discutendo di romanzi. Un giorno per\u00f2, al ritorno da una breve vacanza, il protagonista non trova pi\u00f9 Rodney, fuggito da Urbana senza dire a nessuno se e quando sarebbe tornato. Il padre di Rodney consegna al protagonista tutte le lettere inviategli dal figlio durante la guerra e gli racconta tutto ci\u00f2 che sa di quella vicenda. Rimangono per\u00f2 dei buchi nella narrazione. Non tutto \u00e8 chiaro come vorrebbe che fosse.\nDue anni dopo il narratore torna in Spagna e, dopo una serie di romanzi passati quasi inosservati, pubblica finalmente \"Soldati di Salamina\" (un vero libro di Javier Cercas), un romanzo che si rif\u00e0 ad un episodio della guerra civile spagnola. Il libro ottiene molto successo in Spagna e viene tradotto in venti lingue. Rodney riappare e, venutone a conoscenza, passa a fargli visita in Spagna. Il narratore, gi\u00e0 da molto tempo ossessionato dall'idea di scrivere un libro sulla storia dell'amico, convince Rodney a rispondere a tutte le domande che ormai da diciassette anni lo tormentano senza trovare risposta. Il finale della storia \u00e8 pi\u00f9 tragico di quanto si aspettasse. I due si separano nuovamente.\nDopo un certo periodo di grandi riconoscimenti economici e sociali, incluse alcune infedelt\u00e0 coniugali, una notte, in seguito ad una dura discussione, la moglie e il figlio del narratore muoiono in un incidente stradale. Lo scrittore cade in un profondo stato di depressione e per un po' di tempo trascorre le giornate in totale isolamento. Il ricordo del vecchio amico \u00e8 forse l'unica speranza rimastagli per risollevarsi da quella condizione di morte apparente. Decide di tornare ad Urbana per poterlo rincontrare ma le cose non vanno come aveva previsto. Rodney si \u00e8 tolto la vita qualche mese prima. La moglie per\u00f2 riesce finalmente a convincere il narratore a scrivere un libro sulla sua storia."}
{"id": "540751", "revid": "71155", "url": "https://it.wikipedia.org/wiki?curid=540751", "title": "25 edition", "text": ""}
{"id": "540753", "revid": "729019", "url": "https://it.wikipedia.org/wiki?curid=540753", "title": "25 Edition", "text": "La Twenty Five Edition S.r.l. \u00e8 stata una casa editrice di giochi italiana.\nStoria.\n\u00c8 nata nel 1996 come casa produttrice di supporti per giochi di ruolo e giochi tridimensionali. Ha sede a Parma.\nNel marzo 1997 present\u00f2 a Lucca Games i suoi primi prodotti:\nSuccessivamente \u00e8 diventata licenziataria di varie case produttrici:\nIl 1\u00ba gennaio 2009 l'azienda si \u00e8 fusa con Magic Market Srl dando vita a Market &amp; Twenty Five Srl.\nNel 2015 25th edition e Magic Market hanno chiuso la propria attivit\u00e0"}
{"id": "540763", "revid": "339392", "url": "https://it.wikipedia.org/wiki?curid=540763", "title": "Robert Huffman", "text": ""}
{"id": "540764", "revid": "380654", "url": "https://it.wikipedia.org/wiki?curid=540764", "title": "King Booker", "text": ""}
{"id": "540767", "revid": "196390", "url": "https://it.wikipedia.org/wiki?curid=540767", "title": "Sesta Luna", "text": ""}
{"id": "540775", "revid": "1543377", "url": "https://it.wikipedia.org/wiki?curid=540775", "title": "Supergirl", "text": "Supergirl \u00e8 il nome di diversi personaggi dei fumetti DC Comics. Sono supereroine generalmente considerate la controparte femminile di Superman. La prima Supergirl \u00e8 apparsa su \"Superman\" n. 123 (1958) e fu creata dallo scrittore Otto Binder e dal disegnatore Al Plastino. Binder ha anche creato le controparti femminili di Capitan Marvel (Mary Marvel) e di Capitan America (Miss America).\nA causa di qualche discordanza di \"continuity\", durante gli anni sono apparse molte versioni differenti di Supergirl; ciononostante, l'incarnazione pi\u00f9 conosciuta \u00e8 Kara Zor-El, cugina di Superman, inviata anch'essa sulla Terra quando il loro pianeta natale Krypton esplose. Come suo cugino, Kara pu\u00f2 volare e possiede varie capacit\u00e0 superumane.\nNel 1985, la miniserie \"Crisi sulle Terre infinite\" ha presentato la morte di Supergirl e ha dato il via a un tentativo di riordinare la \"continuity\" dell'universo DC con un radicale \"reboot\", nel quale Superman era l'unico sopravvissuto del suo pianeta. Questo diede il via all'introduzione nei successivi vent'anni di numerose incarnazioni di Supergirl, nessuna delle quali era cugina di Superman, fino all'introduzione nel 2004 di Kara Zor-El nella serie \"Superman/Batman\" scritta da Jeph Loeb, con delle origini simili a quelle della Silver Age. Viene scoperta da Batman nella baia di Gotham City all'interno di una navicella spaziale."}
{"id": "540778", "revid": "38120", "url": "https://it.wikipedia.org/wiki?curid=540778", "title": "Super Boy", "text": ""}
{"id": "540779", "revid": "38120", "url": "https://it.wikipedia.org/wiki?curid=540779", "title": "Super boy", "text": ""}
{"id": "540780", "revid": "38120", "url": "https://it.wikipedia.org/wiki?curid=540780", "title": "SuperBoy", "text": ""}
{"id": "540781", "revid": "38120", "url": "https://it.wikipedia.org/wiki?curid=540781", "title": "Super-Boy", "text": ""}
{"id": "540782", "revid": "38120", "url": "https://it.wikipedia.org/wiki?curid=540782", "title": "Super-boy", "text": ""}
{"id": "540783", "revid": "38120", "url": "https://it.wikipedia.org/wiki?curid=540783", "title": "SuperGirl", "text": ""}
{"id": "540785", "revid": "38120", "url": "https://it.wikipedia.org/wiki?curid=540785", "title": "Super-Girl", "text": ""}
{"id": "540786", "revid": "38120", "url": "https://it.wikipedia.org/wiki?curid=540786", "title": "Super-girl", "text": ""}
{"id": "540787", "revid": "38120", "url": "https://it.wikipedia.org/wiki?curid=540787", "title": "Super girl", "text": ""}
{"id": "540788", "revid": "38120", "url": "https://it.wikipedia.org/wiki?curid=540788", "title": "Super Girl", "text": ""}
{"id": "540790", "revid": "729019", "url": "https://it.wikipedia.org/wiki?curid=540790", "title": "Emodialisi", "text": "L'emodialisi (dal greco \u03b1\u1f37\u03bc\u03b1, \"\u00e0ima\", \"sangue\", e \u03b4\u03b9\u03ac\u03bb\u03c5\u03c3\u03b9\u03c2, \"di\u00e0lysis\", \"scioglimento, separazione\", derivato di \u03b4\u03b9\u03b1\u03bb\u03cd\u03c9, \"dial\u1ef3\u014d\", \"distinguere\") \u00e8 una terapia fisica sostitutiva della funzionalit\u00e0 renale somministrata a soggetti nei quali essa \u00e8 criticamente ridotta (uremia), condizione che rappresenta lo stadio pi\u00f9 grave dell'insufficienza renale.\nCaratteristiche.\nIl procedimento rimpiazza le quattro funzionalit\u00e0 di base del rene:\nNell'emodialisi le prime due funzioni vengono svolte sottoponendo il sangue del paziente al principio fisico della dialisi. Esso viene fatto scorrere in un filtro in cui entra in contatto con una membrana semipermeabile attraverso cui passano solo (o almeno in maggior quantit\u00e0) le sostanze tossiche che si desidera rimuovere. Il filtro consente, oltre alla rimozione di sostanze, anche il reintegro di radicali alcalini, quindi il riequilibrio acido-base.\nL'ultima funzione in elenco riguarda la necessit\u00e0 di rimuovere i liquidi assunti attraverso l'alimentazione e non eliminati con la diuresi, che pu\u00f2 essere estremamente ridotta o assente (anuria) nei soggetti nefropatici in fase terminale. Il metodo utilizzato \u00e8 la ultrafiltrazione.\nTipologia.\nLe principali metodiche sostitutive della funzione renale (oltre al trapianto renale) sono:\nL'emodialisi, o dialisi extracorporea, \u00e8 la pi\u00f9 diffusa e viene prevalentemente svolta presso ambulatori attrezzati (centri dialisi). Quella peritoneale se opportunamente praticata ha eguale efficienza. Essa tuttavia viene praticata al domicilio, cosa che \u00e8 un pregio in quanto salvaguarda l'autonomia del paziente, ma richiede una assistenza da parte di un familiare o che il paziente sia autonomo ed abile a praticare il trattamento. Il costo delle due metodiche \u00e8 analogo con una lieve prevalenza della emodialisi, i cui costi variano in ragione della metodica e quindi materiale utilizzato. Ognuno dei due gruppi comprende diverse metodiche. I pi\u00f9 comuni sottotipi di emodialisi sono:\nUna metodica derivata dall'emodialisi che si usa pi\u00f9 spesso nelle unit\u00e0 di terapia intensiva \u00e8 la terapia sostitutiva continua (Continuous Artero Venous Haemofiltration o CAVH o Continuous Veno Venous Haemofiltration o CVVH). La terapia continua trova indicazione come terapia depurativa nelle forme di intossicazione acuta o di grave sovraccarico idrico, allo scopo di rimuovere dal sangue le sostanze tossiche circolanti facilitando cos\u00ec la detossificazione e nei casi di insufficienza renale acuta. In questi casi si ricorre a metodiche di trattamento specifiche, caratterizzate da (relative) bassa efficienza e lunga durata.\nDialisi extracorporea o emodialisi.\nPer effettuare il trattamento emodialitico il sangue del soggetto deve scorrere attraverso un apparecchio (apparecchio per dialisi o rene artificiale) che, con un opportuno sistema di pompe, fa circolare il sangue attraverso un filtro che lo depura e quindi lo restituisce al paziente. Pertanto il sangue deve essere estratto dal soggetto. Ci\u00f2, in casi di urgenza, avviene mediante il posizionamento di un catetere in un grosso vaso venoso (catetere venoso centrale), mentre nei pazienti in emodialisi cronica viene allestita una fistola artero-venosa, ossia una congiunzione creata chirurgicamente tra una vena e una arteria, di norma al braccio.\nAll'inizio della seduta dialitica il paziente viene connesso (con due aghi posizionati nella fistola o attraverso il catetere venoso) all'apparecchio per emodialisi, quindi gli viene iniettata una dose di eparina che evita che il sangue coaguli nel circuito extracoproreo. Solo in rari casi (ad esempio in pazienti che hanno subito recentemente un intervento chirurgico) la emodialisi si effettua senza eparina.\nLa seduta dura di norma 4 ore e viene eseguita tre volte per settimana. Il punto centrale del trattamento \u00e8 il \"filtro dializzatore\" (un elemento a doppio comparto nel quale viene impiegata una membrana semipermeabile di porosit\u00e0 adatta). Nel secondo comparto viene fatta fluire una soluzione acquosa arricchita dei soluti che \u00e8 necessario cedere al sangue e povera (o priva) di quelli da sottrarre. Questa soluzione viene chiamata \"soluzione dializzante\".\nPer consentire una adeguata depurazione, il flusso sanguigno viene indotto da una pompa con portate tipiche di 250 \u00f7 300 ml/min (in soggetti adulti) mentre la soluzione dializzante scorre tipicamente a 500 ml/min. La soluzione dializzante viene prodotta diluendo una soluzione concentrata con acqua depurata, utilizzata ed alla fine gettata \"(single pass)\" per un quantitativo di almeno 120 litri per ogni seduta dialitica. In passato sono state tentate tecniche ad anello chiuso, per ridurre i consumi, ma si sono praticamente estinte per motivi tecnici e di efficienza clinica.\nRiequilibrio elettrolitico e acido-base.\nLa concentrazione tipica dei soluti in una soluzione dializzante \u00e8 la seguente espressa in mEq/l (milliequivalenti per litro):\nLo scambio nel sangue di questi elettroliti avviene per dialisi e la massa scambiata \u00e8 in relazione al gradiente (ovvero la differenza di concentrazione). Ad esempio lo ione potassio (K+) \u00e8 pi\u00f9 elevato nel sangue del soggetto nefropatico e quindi viene sottratto; lo ione bicarbonato (HCO3-) \u00e8 invece in difetto quindi viene ceduto. In linea di massima, con l'avanzare del tempo di trattamento il gradiente si riduce verso un asintoto.\nRimozione delle sostanze tossiche.\nLe sostanze tossiche, quali urea, acido urico, creatinina (e molte altre molecole di medie dimensioni, dette medio-molecole, meno note, ma pi\u00f9 importanti) vengono sottratte in ogni momento con il massimo gradiente poich\u00e9 il liquido dializzante ne \u00e8 totalmente privo.\nRimozione dei liquidi.\nLa massa totale di liquidi da sottrarre in una seduta dialitica dipende da quanti liquidi il paziente ingerisce fra una dialisi e la successiva e viene valutata pesando il paziente al termine della seduta dialitica ed all'inizio della successiva. Infatti, frequentemente i reni del paziente non hanno alcuna funzionalit\u00e0 residua, quindi non eliminano l'acqua che si accumula. Pur invitando i pazienti a minimizzare l'apporto idrico fra una dialisi e la successiva l'aumento di peso del paziente (dovuto alla ritenzione di liquidi) fra una dialisi e la successiva \u00e8 spesso superiore a 2-3 chilogrammi (ci\u00f2 significa che egli ha assunto un pari quantitativo di acqua).\nIl peso \"ideale del paziente\" detto \"peso secco\" viene definito dal Nefrologo che pratica il trattamento dialitico in base a dati clinici (pressione arteriosa etc..) e dati strumentali (diametri del cuore, sistemi di misurazione dell'acqua corporea etc..)\nTecnicamente, questa estrazione viene controllata mediante un opportuno gradiente di pressione: la pressione nel comparto ematico del filtro dializzatore \u00e8 sempre positiva, al liquido dializzante viene imposta una pressione (negativa o a sua volta positiva) affinch\u00e9 il gradiente risultante sia tale da creare la ultrafiltrazione necessaria, in relazione alla permeabilit\u00e0 idraulica specifica della membrana del filtro dializzatore. Il sistema di controllo viene programmato per raggiungere l'obiettivo della totale rimozione al termine della seduta di trattamento (4 ore tipiche). Si deve precisare che tale obiettivo, detto \"peso secco\", non \u00e8 equivalente al peso normale di un soggetto sano con la stessa corporatura, ma inferiore (stato disidratato) e rappresenta il limite al di sotto del quale diventano possibili episodi d'intolleranza clinica. La massa di liquidi accumulati viene sottratta dalla parte plasmatica del sangue, la quale ha poi il compito di riassorbirla dalle cellule dei tessuti.\nFisiologicamente, questa restituzione \"(refilling)\" avviene con una certa lentezza poich\u00e9 a sua volta dipende dalla permeabilit\u00e0 della membrana cellulare e dal gradiente di extra-intra cellulare, pertanto rimozioni violente possono causare effetti collaterali di rilievo, quali collasso e crampi. Il sistema di controllo della apparecchiatura (rene artificiale) deve essere in grado di assicurare con la massima accuratezza estrazioni che possono essere anche di pochi milligrammi per minuto. Come sistema elementare di verifica dell'andamento del peso del paziente, \u00e8 ancora molto usato, almeno in Italia, il \"letto-bilancia\", un normale lettino clinico (o anche una poltrona) collocato su una bilancia. In rari casi (pazienti che non assumono liquidi) non \u00e8 necessario sottrarre alcuna massa di liquido: si parla in questi casi di \"bilancio idrico nullo\".\nTerapia continua.\nQuesta tecnica viene prevalentemente utilizzata in \"area critica\" (reparti di Rianimazione, Terapia intensiva, Cardiochirurgia) come supporto vitale nei quadri clinici pi\u00f9 complessi, che coinvolgono la funzionalit\u00e0 di numerosi organi. Differisce in modo sostanziale dalla emodialisi extracorporea nei dosaggi e nei tempi di applicazione (non di rado superiori a 48 ore continuate).\nInizialmente la metodica era ridotta all'essenziale e tale da essere utilizzata agevolmente al letto del paziente nelle Intensive Care Units (I.C.U.): prevedeva l'utilizzo di un filtro, un ago infisso in un'arteria del paziente, uno in una vena di calibro adeguato ed i tubi di collegamento; il flusso veniva assicurato dalla sola differenza di pressione tra l'arteria e la vena del paziente. Alla bassa efficienza depurativa si sopperiva prolungando i tempi del trattamento.\nSuccessivamente l'evoluzione tecnica ha consentito la produzione di dispositivi di maggiore capacit\u00e0 depurativa, poich\u00e9 dotati di pompe che comunque mantenevano la caratteristica di essere facilmente trasportabili ed utilizzabili in situazioni critiche."}
{"id": "540795", "revid": "438678", "url": "https://it.wikipedia.org/wiki?curid=540795", "title": "La doppia vita di Veronica", "text": "La doppia vita di Veronica (\"La Double Vie de V\u00e9ronique\") \u00e8 un film del 1991 diretto da Krzysztof Kie\u015blowski.\nTrama.\nWeronika \u00e8 una ragazza polacca con una voce sublime. Si sposta a Cracovia per far visita alla zia malata. Durante le prove di un coro cui assiste, Weronika, pur non facendone parte, si mette a cantare. In virt\u00f9 di questo, \u00e8 notata dalla direttrice di tale coro, la quale le chiede di fare un'audizione. Tale audizione ha, come ben prevedibile, esito positivo, e la talentuosa ragazza ottiene, cos\u00ec, la parte di voce solista in un concerto per coro e orchestra. Durante il concerto, per\u00f2, Weronika cade a terra e muore. Qualche giorno prima del decesso, per le strade della citt\u00e0, aveva visto salire su un pullman una turista che, sorprendentemente, aveva il suo identico aspetto.\nA Parigi, intanto, la francese V\u00e9ronique, che, per l'appunto, era la turista del pullman, si sente tutto d'un tratto strana: ha la sensazione di essere sola al mondo. Dopo aver saputo dal proprio medico di avere gravi problemi di cuore, V\u00e9ronique va dal proprio maestro di musica ed annuncia di voler smettere di cantare. Se continuasse, infatti, rischierebbe di morire: fa quindi la scelta opposta a quella di Weronika. Divenuta insegnante di canto, V\u00e9ronique un giorno conosce un marionettista che si esibisce in uno spettacolo nella scuola. La ragazza inizia a ricevere telefonate anonime e pacchi contenenti delle musicassette; da alcuni indizi riesce a risalire al mittente e scopre che si tratta proprio del marionettista, Alexandre. Tra i due nasce una relazione.\nUna notte, in una stanza d'albergo, Alexandre fa notare a V\u00e9ronique che in una foto del suo viaggio in Polonia c'\u00e8 una donna uguale a lei; V\u00e9ronique scoppia in lacrime. Alexandre costruisce una marionetta con le sembianze di V\u00e9ronique, e visto che ne costruisce anche un'altra per sicurezza, comincia ad inventare la storia di due donne identiche nate lo stesso giorno, in citt\u00e0 diverse ma unite psicologicamente; vuole chiamare questa storia \"La doppia vita di...\" ma non gli viene un nome appropriato.\nDistribuzione.\nIl film \u00e8 stato presentato in anteprima al Festival di Cannes 1991 il 15 maggio, poi al Toronto Film Festival il 7 settembre ed al New York Film Festival il 20 settembre. In Polonia \u00e8 uscito il 6 ottobre."}
{"id": "540796", "revid": "1418004", "url": "https://it.wikipedia.org/wiki?curid=540796", "title": "Paul Monette", "text": "Nato in una famiglia benestante, Monette si laure\u00f2 alla Phillips Academy nel 1963 ed alla Yale University in 1967, senza mai celare la sua identit\u00e0 sessuale. Insegn\u00f2 lingua inglese alla Milton Academy ed a Pine Manor per poi trasferirsi prima, nel 1970, a Boston, dove continu\u00f2 l'attivit\u00e0 accademica per circa sette anni, e in seguito a Los Angeles, dove cominci\u00f2 la carriera letteraria scrivendo alcuni romanzi a tematica gay come \"Taking Care of Mrs. Carrol\" e \"The Gold Diggers\".\nNel 1985 Roger Horwitz, suo compagno da dieci anni, mor\u00ec a causa dell'Aids: Monette gli dedic\u00f2 due anni dopo il libro di poesie \"Love Alone: 18 Elegies for Rog\" e \"Borrowed Time: An AIDS Memoir\" (\"Tempo preso in prestito: un memoriale legato all'Aids\"), che divenne un best seller nel 1988.\nDopo la perdita anche del secondo compagno (sempre a causa dell'Aids) decise di consacrare la sua vita alla lotta a questa malattia, analizzando in particolar modo i suoi effetti sulle relazioni tra persone dello stesso sesso.\nEbbero di conseguenza un certo successo \"Afterlife\" (1990), \"Halfway Home\" (1991) e soprattutto \"Becoming A Man: Half A Life Story\" (1992): scritto dopo che aveva scoperto di essere a sua volta sieropositivo: \u00e8 una potente descrizione dei soggetti che Monette conosceva meglio, ovvero la natura della malattia, i problemi dell'essere \"velati\" e il potenziale nella relazione gay. Tale opera autobiografica vinse il National Book Award del 1992 per la sezione \"non-fiction\".\nNel 1994, sentendo vicina la sua ora, pubblic\u00f2 tutti i suoi saggi nel volume \"Last Watch of the Night\". Continu\u00f2 a scrivere fino al giorno del suo decesso cosicch\u00e9, postumi, vennero dati alla stampa altri due suoi libri.\nOpere.\nNel 1988 cur\u00f2 inoltre la sceneggliatura del film di Martin Brest \"Prima di mezzanotte\", con Robert De Niro."}
{"id": "540797", "revid": "729019", "url": "https://it.wikipedia.org/wiki?curid=540797", "title": "Servizi TV", "text": "Servizi TV S.p.A. \u00e8 stata una holding italiana con sede a Roncadelle (BS) specializzata nel settore delle LCN.\nStoria.\nVenne fondata da Giorgio Corbelli il 6 settembre 1982.\nNel 1990 il gruppo acquista il 50% di Elefante Tv, e passer\u00e0 al 100% verso la fine degli anni novanta.\nNel 2005 il gruppo vende le frequenze analogiche per la sperimentazione del digitale terrestre.\nIl 18 gennaio 2013 venne annunciata la chiusura della societ\u00e0 dopo quasi 32 anni di attivit\u00e0. Inizialmente la chiusura, prevista per il 31 ottobre 2013, venne prorogata definitivamente al 31 dicembre 2013,\nIl 1\u00ba gennaio 2014 la societ\u00e0 cambia nome e si limita ad affittare le sue LCN ai canali di televendite Cagnola e Starmarket.\nIl 9 febbraio 2017 la societ\u00e0 viene dichiarata fallita.\nAssets.\nServizi TV possedeva due LCN:"}
{"id": "540798", "revid": "1906976", "url": "https://it.wikipedia.org/wiki?curid=540798", "title": "Prefazione", "text": "La prefazione \u00e8 un testo che l'autore di un libro, o altra persona (come ad esempio un curatore), pone all'inizio dell'opera per illustrare le origini, le caratteristiche e le finalit\u00e0 del lavoro compiuto, garantendo una buona lettura del testo e attribuendogli veridicit\u00e0. La prefazione pu\u00f2 essere di tre tipi:\nDal punto di vista dell'impaginazione, la prefazione \u00e8 posta all'inizio del libro, dopo il frontespizio e prima dell'inizio del testo vero e proprio. Solitamente inizia in pagina dispari, \u00e8 scritta in corsivo, \u00e8 firmata e accompagnata da una data. Se \u00e8 scritta da un autore diverso da quello del libro, le pagine sono contrassegnate con numerazione romana. Il contenuto di una prefazione pu\u00f2 cambiare dalla prima edizione a quelle successive. Nel caso di un'opera letteraria, spesso la prefazione serve a dare un'unit\u00e0 al libro, oppure si lega solo ad una novella o a un personaggio specifico (in questo caso si parla di prefazione documentativa).\nIl primo libro in cui compare una prefazione, propriamente detta, \u00e8 l\"'Apuleio\", stampato da Conrad Sweynheym e Arnold Pannartz a Roma nel 1469."}
{"id": "540808", "revid": "12290", "url": "https://it.wikipedia.org/wiki?curid=540808", "title": "Jean-Paul Valley", "text": ""}
{"id": "540810", "revid": "12290", "url": "https://it.wikipedia.org/wiki?curid=540810", "title": "Jean Paul Valley", "text": ""}
{"id": "540811", "revid": "2175", "url": "https://it.wikipedia.org/wiki?curid=540811", "title": "Tazebao", "text": ""}
{"id": "540815", "revid": "117724030", "url": "https://it.wikipedia.org/wiki?curid=540815", "title": "Ecolalia", "text": "L'ecolalia \u00e8 un disturbo del linguaggio che consiste nel ripetere involontariamente, come un'eco, parole o frasi pronunciate da altre persone o dal soggetto stesso (\"autoecolalia\").\nIl disturbo \u00e8 presente fino al 75% nelle diagnosi di autismo, ma \u00e8 anche presente nella sindrome di Tourette, nella schizofrenia e, occasionalmente, in altre forme di psicopatologia. Quando il fenomeno si presenta involontariamente \u00e8 considerato un tic. \u00c8 caratteristico dei bambini, che tendono ad apprendere i vocaboli per imitazione.\nEcolalia differita.\nL'ecolalia pu\u00f2 essere differita, ovvero la riproposizione dei vocaboli pu\u00f2 non avvenire immediatamente, ma proporsi a distanza di tempo dall'ascolto. Anche questa forma \u00e8 caratteristica delle persone affette da sindrome autistica, e si manifesta per esempio con la reiterazione di jingle televisivi.\nNon \u00e8 ancora stato chiarito se i due tipi di ecolalia siano manifestazioni di un unico disturbo o invece si tratti di fenomeni distinti."}
{"id": "540818", "revid": "1305772", "url": "https://it.wikipedia.org/wiki?curid=540818", "title": "Supergirl (disambigua)", "text": ""}
{"id": "540822", "revid": "2136", "url": "https://it.wikipedia.org/wiki?curid=540822", "title": "The Legend of Zelda - A Link to the Past", "text": ""}
{"id": "540823", "revid": "2136", "url": "https://it.wikipedia.org/wiki?curid=540823", "title": "The Legend of Zelda - The Minish Cap", "text": ""}
{"id": "540825", "revid": "36426", "url": "https://it.wikipedia.org/wiki?curid=540825", "title": "Angelo de Gubernatis", "text": ""}
{"id": "540826", "revid": "196390", "url": "https://it.wikipedia.org/wiki?curid=540826", "title": "Tetis di Mermaid", "text": ""}
{"id": "540830", "revid": "72396", "url": "https://it.wikipedia.org/wiki?curid=540830", "title": "Linfonodo sentinella", "text": "Per linfonodo sentinella (L.S.) s'intende il primo linfonodo a essere raggiunto da eventuali metastasi a partenza dai tumori maligni che diffondono per via linfatica.\nAnatomia.\nIl sistema linfatico \u00e8 formato da una fitta rete di piccoli canali periferici, i \"capillari linfatici\" che, dopo aver raccolto la linfa dagli spazi intercellulari, la drenano in vasi di diametro maggiore, i \"collettori linfatici\". I collettori, analogamente a quanto accade per le vene, confluiscono in vasi di calibro crescente per terminare in due grossi tronchi: il \"dotto linfatico destro\", che raccoglie la linfa della porzione sopra-diaframmatica destra del corpo ed \u00e8 tributario della vena succlavia destra, e il \"dotto toracico\", cui giunge tutta la linfa delle regioni sotto-diaframmatiche pi\u00f9 quella della parte sopra-diaframmatica sinistra, tributario della vena succlavia sinistra. Per il tramite delle succlavie, afferenti alla vena cava superiore, la circolazione linfatica termina immettendosi in quella ematica.\nIl percorso dei collettori linfatici \u00e8 interrotto dai linfonodi, strutture specifiche formate da tessuto linfoide aggregato in noduli, che possono essere unici o pi\u00f9 spesso raggruppati in vere e proprie \"stazioni linfonodali\" o \"linfocentri\". La sequenza di collettori e linfonodi costituisce le \"catene linfatiche\" che decorrono affiancate ai vasi sanguigni, cosa che peraltro ne agevola l'identificazione nel corso degli interventi chirurgici, da cui prendono il nome: catena linfatica dell'arteria gastrica, catena linfatica para-aortica, catena linfatica dell'arteria mammaria interna, catena linfatica dell'arteria mesenterica inferiore.\nI linfonodi, in quanto centri nodali della rete linfatica, rappresentano il punto d'arrivo dei collettori pre-nodali, provenienti anche da zone diverse, e di partenza dei collettori post-nodali, in numero minore rispetto a quelli afferenti, rivolti in varie direzioni. Ci\u00f2 determina la caratteristica del sistema linfatico per cui un distretto anatomico o un determinato organo, avvolto in una fitta ragnatela di capillari, pu\u00f2 drenare verso una o pi\u00f9 catene linfatiche e ogni stazione linfonodale, a sua volta, pu\u00f2 ricevere linfa anche da pi\u00f9 organi o distretti anatomici.\nUn organo che si presta bene alla esemplificazione di questo concetto \u00e8 la mammella che pu\u00f2 drenare, oltre che verso il diaframma e la parete toracica, in particolare nei:\nNumerose ricerche riguardanti la dinamica del drenaggio linfatico della mammella hanno dimostrato che la quasi totalit\u00e0 della linfa proveniente dalla ghiandola segue la via ascellare, mentre una parte minima intorno all'1-3% segue la via mammaria interna.\nDiffusione metastatica dei tumori.\nLa principale caratteristica dei tumori maligni, oltre all'aggressivit\u00e0 locale, dovuta alla capacit\u00e0 di infiltrare e distruggere i tessuti e le strutture circostanti, \u00e8 quella di disseminare metastasi per via ematica e/o linfatica.Nella diffusione per via linfatica le cellule malate, dopo essersi staccate dal tumore, invadono i capillari e/o i collettori e, seguendo il flusso della linfa, raggiungono i linfonodi, dove, almeno temporaneamente, rimangono bloccate. Successivamente, infatti, possono passare nei collettori post-linfonodali portandosi in altri linfonodi, e cos\u00ec via, fino a concludere il loro percorso nei tronchi linfatici principali e di l\u00ec nella circolazione ematica.A questo punto le metastasi, trasportate dal sangue in ogni parte dell'organismo, possono colonizzare dovunque riproducendo il tumore da cui sono originate.\nLa diffusione delle metastasi per via linfatica presenta alcuni aspetti peculiari rispetto a quella che segue la via ematica.\u00c8 pi\u00f9 lenta, perch\u00e9 deve seguire l'intero percorso linfatico (venendo anche frenata, come detto, dai linfonodi) prima di raggiungere il circolo sanguigno e diventare sistemica.Procede in modo sequenziale, nel senso che le metastasi, avanzando lungo la catena linfatica, invadono i linfonodi incominciando da quello che incontrano per primo (il linfonodo sentinella), e proseguendo via via con tutti gli altri fino a coinvolgere l'intero linfocentro.Risulta prevedibile in quanto segue le catene linfatiche e raggiunge le stazioni linfatiche tributarie dell'organo colpito dalla neoplasia.\nPer questo motivo in chirurgia oncologica \u00e8 importante conoscere la topografia delle vie di drenaggio dei visceri e distretti anatomici. Ci\u00f2 consente al chirurgo di prelevare un linfonodo, di regola il linfonodo sentinella, o pi\u00f9 linfonodi in sequenza, da sottoporre a esame istologico estemporaneo.Il numero e il grado di coinvolgimento dei linfonodi esaminati fornir\u00e0 informazioni utili sulla aggressivit\u00e0 del tumore e sulla entit\u00e0 della sua diffusione loco-regionale e consentir\u00e0 di effettuare la stadiazione della malattia (lo stato dei linfonodi costituisce uno dei tre parametri impiegati per la Classificazione TNM) e di stabilirne la prognosi. Servir\u00e0 infine a orientare l'operatore verso il tipo di intervento che meglio garantisca la necessaria radicalit\u00e0 chirurgica.\nRadicalit\u00e0 chirurgica nella chirurgia senologica.\nIl concetto di radicalit\u00e0 \u00e8 basato sul principio che l'asportazione chirurgica di un tumore maligno, per essere veramente completa, deve comprendere in blocco il tessuto malato, quelli circostanti e le catene linfatiche locali.\nL'intervento, anche se destruente e mutilante, come nel caso della mastectomia radicale, si rende necessario per impedire che una exeresi limitata lasci in loco strutture che, anche se apparentemente indenni, potrebbero invece essere state gi\u00e0 invase dalla neoplasia e diventare successivamente focolaio di disseminazione metastatica.\nQuesto criterio nasceva dall'ipotesi, dominante alla fine del XIX secolo, che le neoplasie fossero \"malattie a carattere locale\" quindi inizialmente circoscritte e capaci di dare metastasi soltanto nelle fasi pi\u00f9 avanzate. Di conseguenza mentre in presenza dei tumori pi\u00f9 grossi la terapia chirurgica imponeva l'exeresi allargata con la speranza che non fosse tardiva, nei tumori pi\u00f9 piccoli e quindi pi\u00f9 recenti essa veniva considerata indispensabile per bloccare il rischio di future disseminazioni metastatiche.Questa concezione impront\u00f2 particolarmente il trattamento chirurgico del cancro della mammella dove in nome della radicalit\u00e0 si giunse a praticare addirittura, in casi selezionati, la mastectomia associata all'amputazione interscapolare, intervento che fortunatamente fu presto abbandonato.\nL'acquisizione nel tempo di nuove conoscenze relative alla biologia dei tumori, e in particolare la scoperta che le neoplasie maligne devono essere considerate \"malattie sistemiche\" in quanto capaci di diffondere cellule metastatiche gi\u00e0 al loro esordio, ha portato negli anni a una revisione del concetto di radicalit\u00e0, con ripercussioni significative sull'approccio chirurgico in particolare ai tumori in fase iniziale e che rappresentano attualmente la quota predominante.Oggi si ritiene che per queste neoplasie non sia opportuno ricorrere a demolizioni ampie solo per motivi profilattici quando vi sono molte probabilit\u00e0 che le metastasi periferiche siano gi\u00e0 presenti. \u00c8 pi\u00f9 opportuna una exeresi limitata comunque sufficiente a eradicare il tessuto malato, lasciando alla terapia adiuvante il compito di combattere le eventuali disseminazioni sistemiche.Al vecchio concetto \"piccolo tumore... grande intervento\" si \u00e8 sostituito l'altro: \"piccolo tumore... piccolo intervento\".\nPer quanto riguarda il ruolo della linfadenectomia vale lo stesso principio. L'asportazione dei linfonodi invasi dalle cellule tumorali \u00e8 opportuna e necessaria. Ma quella dei linfonodi liberi da malattia appare inutile e dannosa, considerata la funzione immunitaria e di filtro del tessuto linfatico.\nIn alcuni casi, e uno di questi \u00e8 rappresentato dal cancro della mammella in fase iniziale, lo svuotamento della catena linfatica ascellare indenne risulta addirittura spropositato nell'ottica di una chirurgia che, come giustamente si pretende nel rispetto della fisicit\u00e0 femminile, sia minimamente invasiva.Peraltro \u00e8 noto che nel caso di quest'organo la via di diffusione metastatica predominante \u00e8 quella linfatica per cui la linfadenectomia radicale, in mancanza di indagini strumentali capaci di stabilire il grado di coinvolgimento dei linfonodi, ha rappresentato da sempre un caposaldo della chirurgia oncologica della mammella, oltretutto per la capacit\u00e0 di fornire dati essenziali alla stadiazione e prognosi della malattia.La biopsia con esame istologico estemporaneo del linfonodo sentinella ha dimostrato di poter sopperire a entrambe le esigenze: quella di evitare una linfadenectomia inutile e quella di poter fornire le indicazioni necessarie considerato il suo alto valore predittivo.\nTecnica della biopsia a livello mammario.\nI primi esperimenti furono fatti utilizzando il metodo della \"colorazione vitale\" che consiste nell'iniettare qualche minuto prima dell'intervento \"patent blu - V\" o \"biosolfan blu\" in prossimit\u00e0 del tumore. Il colorante diffonde rapidamente nella rete linfatica raggiungendo il linfonodo sentinella, che pu\u00f2 essere agevolmente identificato per la sua colorazione blu.La percentuale piuttosto alta di insuccessi port\u00f2 alla sperimentazione di metodi alternativi basati sull'impiego di traccianti radioattivi e che diedero risultati migliori.\nA tale scopo si inietta nella regione peritumorale, per via intra o sotto-dermica albumina sierica marcata con tecnezio (99\u00a0m) che abbastanza rapidamente raggiunge il L.S.Questa tecnica, rispetto alla precedente, \u00e8 molto pi\u00f9 indaginosa e costosa perch\u00e9 richiede ambienti protetti e personale specializzato in medicina nucleare ma \u00e8 quella maggiormente praticata nei centri di senologia. Volendo, dopo qualche ora, si pu\u00f2 eseguire una scintigrafia che fissa l'immagine della diffusione del tracciante nella rete linfatica e consente di individuare il L.S. che viene marcato in modo indelebile in corrispondenza della sua proiezione cutanea.\nAl momento dell'intervento il chirurgo riesce a reperire il linfonodo sentinella osservandone la colorazione blu, se \u00e8 stato usato il colorante vitale, o rilevandone l'alto tasso di radioattivit\u00e0, dovuto alla concentrazione del tracciante, mediante una sonda speciale, \"Gamma Probe\", fatta passare in corrispondenza dell'area linfonodale (che pu\u00f2 essere stata precedentemente marcata nel corso della scintigrafia).\n\u00c8 allo studio un metodo sperimentale, volto a evidenziare il linfonodo sentinella nel cavo ascellare senza ricorrere a traccianti radioattivi. Il protocollo di ricerca, validato dal Ministero della Salute, prevede l'utilizzo di un colorante biologico e non radioattivo\u00a0\u2013 il verde indocianina o ICG. L'ICG viene iniettato sottocute nel quadrante interessato dalla neoplasia, in sala operatoria, appena dopo l'induzione dell'anestesia generale. A questo punto, stimolato da una lampada a raggi infrarossi, il colorante diventa fluorescente e si pu\u00f2 vedere e seguire il suo percorso sottocute, fino al raggiungimento del linfonodo sentinella.\nLa corretta individuazione del linfonodo sentinella, in mani esperte, raggiunge valori molto alti, del 95-99%, se vengono usati insieme il colorante vitale e il tracciante radioattivo e consente di esaurire il trattamento chirurgico della neoplasia in un'unica seduta.\nSignificato del L.S..\nLa metodica \u00e8 stata proposta negli anni settanta nella terapia del cancro del pene e del testicolo. Nel 1989 cominci\u00f2 a essere impiegata nel trattamento del melanoma e successivamente, alla met\u00e0 degli anni novanta, in quello del cancro della mammella per estendersi, infine, a tutti gli organi.\nIl successo della tecnica, che ormai \u00e8 parte integrante della terapia chirurgica dei tumori maligni, \u00e8 legato all'importanza delle risposte che l'esame istologico pu\u00f2 fornire:\nA questi dubbi, che in qualche misura inficiano l'attendibilit\u00e0 dell'esame, sono state date risposte convincenti, nel corso degli anni, da numerosi studi scientifici sull'argomento. Nella maggior parte dei casi si tratta di ricerche che riguardano la patologia mammaria, settore in cui la biopsia del linfonodo sentinella si \u00e8 rapidamente affermata come valida alternativa allo svuotamento linfatico del cavo ascellare. Oggi pertanto si ritiene che:\nIndicazioni e controindicazioni.\nLa biopsia del L.S. ha delle indicazioni ben precise:\nLe controindicazioni alla biopsia sono:\nConclusioni.\nLa biopsia del L.S. \u00e8 entrata stabilmente nel protocollo del trattamento chirurgico di molti tumori maligni riscuotendo particolari consensi in campo senologico ove si pone come alternativa alla linfoadenectomia ascellare. Le ragioni di questa preferenza possono essere cos\u00ec sintetizzate:\nPertanto sembra razionale subordinare l'eventuale linfoadenectomia a quei casi in cui la biopsia del L.S. accerti una compromissione metastatica della catena linfatica. In caso contrario la sua negativit\u00e0 servir\u00e0 a fornire un elemento utile alla stadiazione della malattia ai fini prognostici e terapeutici, concludendo di fatto il trattamento chirurgico.\nPu\u00f2 accadere tuttavia che si debba fare ricorso a un nuovo intervento a seguito di una discrepanza tra i risultati dell'esame istologico 'estemporaneo' e quelli dell'esame 'definitivo', allestito di norma dall'anatomo patologo per una valutazione pi\u00f9 accurata e definitiva. Che il secondo esame evidenzi metastasi sfuggite al primo \u00e8 improbabile, mentre \u00e8 possibile che l'esame di un maggior numero di sezioni di tessuto, a volte dello spessore di pochi micron, permetta di svelare la presenza di micro-metastasi.\nInizialmente la presenza di micro-metastasi poneva l'indicazione alla linfoadenectomia da eseguire nel corso di un secondo intervento, ma col tempo e grazie ai risultati di numerosi lavori si \u00e8 giunti alla conclusione che essa pu\u00f2 essere anche evitata e sostituita con una opportuna terapia citostatica o radiante.\nQuesta posizione non \u00e8 unanimemente condivisa e il trattamento in presenza di micro-metastasi da alcuni viene considerato un autentico 'dilemma'."}
{"id": "540835", "revid": "767487", "url": "https://it.wikipedia.org/wiki?curid=540835", "title": "Sergio Laccone", "text": "Biografia.\nFonda la sua prima band nel 1983. Nel 1985 partecipa a \"Quelli della notte\" di Renzo Arbore e ottiene un contratto discografico con la Bubble Record. Nel 1987 esce il suo album \"T\u00e0-T\u00e0\", con la collaborazione dell'autore Pasquale Panella per i testi: il singolo di riferimento si intitola \"Attenti ai marziani\". Con Panella, Sergio Laccone compone anche \"Niente altro che felici\", che Mina interpreta nel suo album \"Ti conosco mascherina\". Partecipa al Festival di Sanremo nel 1990 con la canzone \"Sbandamenti\", senza per\u00f2 raggiungere la finale, e successivamente, al Sanremo 1993 come componente del gruppo I Ragazzi di Via Meda che cantano con Mietta nel brano \"Figli di chi\".\nPer l'artista tarantina scrive e canta in duetto \"Cantare, ballare\", canzone contenuta in \"Volano le pagine\", il cui titolo deriva da un'altra canzone scritta da Laccone contenuta nell'album. Per Mietta scrive inoltre \"Sto senza te\" e \"Sono sola\".\nCollabora anche con Sergio Cammariere, Roberto De Simone e Pino Donaggio.\nNel 2005 pubblica l'album \"Il ritorno degli eroi\". I suoi singoli \"Cumba' Giuann\" e \"Zumpo\" vengono presentati nella trasmissione televisiva \"Speciale per me\" (Rai Uno) e vengono pubblicati nel CD \"Renzo Arbore e gli Arborigeni\" \"Vintage... ma non li dimostra\".\n\u00abTalento eclettico\u00bb, come \u00e8 stato definito da Arbore, Laccone suona chitarra, tastiera e percussioni e propone una musica che miscela world music, melodia mediterranea e ritmi jazz/soul."}
{"id": "540841", "revid": "125990519", "url": "https://it.wikipedia.org/wiki?curid=540841", "title": "Tifosi", "text": "Tifosi \u00e8 un film a episodi del 1999, diretto da Neri Parenti con Diego Abatantuono, Massimo Boldi, Christian De Sica, Enzo Iacchetti, Maurizio Mattioli e Nino D'Angelo.\nTrama.\nIl film racconta in chiave ironica (ma non troppo) la passione calcistica di alcuni sfegatati tifosi, e scorre seguendo quattro diversi filoni narrativi che si svolgono intervallandosi, tutti legati a un particolare incontro.\nAtalanta \u2013 Napoli.\nIl ladruncolo napoletano Gennaro Scognamiglio, appena scarcerato, s'introduce in un ricco attico insieme all'amico Ferdinando al fine di saldare, con i proventi del furto che sta commettendo, un suo pesante debito che gli permetter\u00e0 di salvare dalla strada s\u00e9 stesso e la sua famiglia, composta da moglie e quattro figli, due maschi, Diego e Armando, e due femmine, Mara e Dona.\nTrovato un decoder satellitare in salotto, Gennaro e Ferdinando finiscono per seguire la partita del loro amato contro l'.\nLa voce si sparge in fretta, e, alla fine, per seguire la partita nel salotto dell'abitazione si riunisce quasi mezzo quartiere, tra cui due agenti di polizia, ignari del fatto di trovarsi l\u00ec dentro a seguito di un'effrazione.\nAlla fine della partita, vinta 1-0 dai partenopei, Gennaro e Ferdinando si rimettono al lavoro e svuotano l'attico, salvo poi scoprire che esso appartiene proprio al loro idolo Diego Armando Maradona.\nCon una scusa, i due riescono a rimettere a posto tutti i beni sottratti al calciatore, il quale solo alla fine scoprir\u00e0 le loro intenzioni iniziali.\nMaradona \u00e8 colpito dalla loro ammirazione nei suoi confronti e si adopera per risolvere il problema economico di Gennaro, permettendo al suo usuraio, anch'egli tifoso del Napoli e ammiratore di Maradona, di fare autografi e foto con lui, e di rivenderseli.\nLazio \u2013 Inter.\nDue futuri consuoceri, il chirurgo Cesare Proietti, laziale, e il pilota dell'Alitalia Carlo Colombo, interista, si ritrovano divisi dalla loro fede calcistica in occasione dell'incontro che vede affrontarsi le loro squadre, rovinando la giornata dei loro giovani figli appena fidanzati, Marta Proietti e Fabrizio Colombo; per protesta contro i padri, troppo impegnati nei loro diverbi calcistici e che, inoltre, hanno innescato una rissa allo Stadio Olimpico, una volta rincontrati in veste di tifosi, i due innamorati fuggono di casa, dopo aver spiegato loro di essersi fidanzati e che Marta \u00e8 incinta.\nA quel punto, i due litiganti si rappacificano e cercano anche di farsi perdonare dai propri figli.\nMilan \u2013 Roma.\nQuesto episodio \u00e8 il remake del terzo episodio del film Fratelli d'Italia, del 1989, con gli stessi attori protagonisti e lo stesso regista.\nIl tassista milanese Silvio Galliani, sfegatato sostenitore del , gioca una schedina a sistema del Totocalcio, non accorgendosi che essa riporta il pronostico \"2\" sulla partita che vede la sua squadra del cuore opposta alla al Meazza nel posticipo serale.\nQuando, alla fine degli incontri della domenica pomeriggio, si accorge di aver fatto 12, \u00e8 costretto a scegliere tra tifare per la vittoria del Milan o sperare nella sua sconfitta per incassare una vincita miliardaria con il 13.\nSi imbatter\u00e0 in due pericolosi ultras romanisti, Fabio e Nando, che, venuti a Milano per seguire dal vivo la partita, gli procureranno innumerevoli guai.\nAlla fine, la vince 3-1 l'incontro con tripletta di Totti, ma Galliani non ne trarr\u00e0 vantaggio, perch\u00e9 nell'esultanza del goal del temporaneo vantaggio del Milan aveva stracciato la schedina.\nParma \u2013 Juventus.\nUno sfegatato tifoso juventino, Vito La Monica, detto \"Zebrone\", dopo aver combinato l'ennesimo pasticcio e aver minacciato di suicidarsi dopo la sconfitta interna 0-1 della contro la a causa di un rigore, a suo dire, inesistente, viene bandito da tutti gli stadi per tre anni, ma riesce comunque a vedere la trasferta juventina a Parma, introducendosi nell'appartamento di una signora invaghita di lui le cui finestre affacciano sullo stadio Tardini.\nLa signora \u00e8 per\u00f2 dirimpettaia dei terribili fratelli Culatello, tre cattivissimi tifosi del , banditi anch'essi dagli stadi.\nI Culatello rapiscono \"Zebrone\" e lo rinchiudono nella sede del loro club, dove gli rubano la sua sciarpa bianconera gi\u00e0 appartenuta a Platini, e lo costringono a proclamare frasi ingiuriose contro la sua squadra davanti a una videocamera.\nMa, improvvisamente, si sviluppa un incendio nei locali e \"Zebrone\", prima di fuggire, getta tra le fiamme la videocamera e, nel tentativo di salvare la sciarpa dal fuoco, soccorre involontariamente uno dei fratelli Culatello, rimasto intrappolato tra le fiamme, per poi riaggredirlo una volta in salvo.\nLa Juventus vince con il punteggio di 1-0, grazie a una rete irregolare che scatener\u00e0 nuove liti tra gli ultras.\nRiprese.\nTra gli esterni del film figurano:\nLe stagioni calcistiche di serie A e B che compaiono nelle riprese sono quelle del 1998-99, ma all'interno del film figurano riferimenti a incontri e situazioni della stagione successiva, quella in cui il film fu distribuito nelle sale, creando incongruenze anacronistiche come quando viene descritto Christian Vieri compagno di Ronaldo all', laddove nel 1998-99 Vieri giocava nella , oppure ancora viene citato Fabio Capello allenatore della , laddove nel 1998-99 l'allenatore giallorosso era Zden\u011bk Zeman.\nTra le varie incongruenze delle riprese in esterni figura il cartello \"A1 Roma\" in una scena in cui si presume che i due ultras giallorossi Fabio e Nando imbocchino l'Autostrada del Sole in direzione della Capitale.\nIn realt\u00e0 tale cartello non esiste a Milano perch\u00e9 l'indicazione di direzione Sud dalle uscite della tangenziale di Milano sull'A1 \u00e8 \"A1 Bologna\"."}
{"id": "540845", "revid": "1544245", "url": "https://it.wikipedia.org/wiki?curid=540845", "title": "Accertamenti diffusione stampa", "text": "Accertamenti Diffusione Stampa S.r.l. (acronimo ADS) \u00e8 una societ\u00e0 di certificazione con sede a Milano. Si occupa di certificare i dati di tiratura e diffusione forniti dagli editori di quotidiani e periodici pubblicati in Italia. Dal 2013 ADS certifica anche la vendita delle edizioni digitalizzate dei giornali italiani.\nStoria.\nPrima di ADS.\nNel 1961, su iniziativa di Arnoldo Mondadori, i maggiori editori italiani di periodici strinsero un accordo con la Fieg: nacque l'Istituto Accertamento Diffusione (IAD) con il compito di elaborare dati certi di tiratura e diffusione della stampa periodica italiana. L'attivit\u00e0 dello IAD fu esposta a critiche, riguardanti soprattutto il margine di discrezionalit\u00e0 concesso agli\neditori nella segnalazione delle tirature.\nNel 1972 l'organismo si sciolse.\nDalla fondazione ad oggi.\nL'ADS \u00e8 stata fondata nel 1975 dalle seguenti associazioni:\nAl gennaio 2008 costituiscono ADS le seguenti associazioni: \nLe prime tre rappresentano la parte \"utenti-agenzie\", le altre due la parte \"editori-concessionarie\". Le due componenti nominano pariteticamente i membri che siedono nel Consiglio d'amministrazione della societ\u00e0.\nNel 2012 \u00e8 stata creata la \u00abSociet\u00e0 accertamenti diffusione stampa S.r.l.\u00bb, il cui consiglio d'amministrazione, presieduto da Fabrizio Carotti, \u00e8 costituito dai seguenti membri:\nNel 2015 \u00e8 stato rinnovato il consiglio di amministrazione. Azzurra Caltagirone \u00e8 stata eletta nuovo presidente di ADS. Il nuovo cda, in carica per il triennio 2015-2017, \u00e8 composto da:\nNel biennio 2016-2018 ha ricoperto la carica di presidente Carlo Mandelli. Gli \u00e8 subentrato, nel biennio successivo (2018-2020), Paolo Nusiner.\nRilevamento e certificazione.\nADS certifica i dati forniti dagli editori, in termini di:\nUn esempio dei varii termini \u00e8 riscontrabile sulla vendita dei quotidiani a partire dall'aprile 2012.\nScopo dei rilevamenti \u00e8 \u201cfornire informazioni oggettive ed imparziali al mercato\u201d che consentano agli investitori di indirizzare e ottimizzare la loro comunicazione pubblicitaria.\nI rilevamenti sono di due tipi: esterni (presso distributori, rivenditori e abbonati); interni (presso ciascun editore o presso il suo distributore unico nazionale). Entrambe le verifiche sono svolte da societ\u00e0 di revisione, con una differenza: l'ADS sceglie una societ\u00e0 che si occupi dei rilevamenti esterni, mentre ciascun editore ha la facolt\u00e0 di scegliere una societ\u00e0 di fiducia per i rilevamenti interni.\nI rapporti dei revisori vengono esaminati da un'apposita Commissione; una volta approvati, il Consiglio direttivo Ads rilascia a ciascun editore la certificazione richiesta. Successivamente\ni dati vengono pubblicati sul bollettino \u00abAds notizie\u00bb.\nPubblicazione dei dati.\nI dati vengono resi noti mensilmente. Dal 1998 Ads pubblica ogni mese anche i dati \u2013 comunicati dall'editore \u2013 sulla media mobile mensile degli ultimi dodici mesi (ad esempio ad ottobre 1998 la media del periodo novembre 1997 - ottobre 1998 (due semestri), a novembre 1998 la media di dicembre 1997 - novembre 1998, eccetera).\nDall'aprile 2012 il nuovo sistema di rilevazione, per settimanali e quotidiani, considera l'intero singolo mese invece che il periodo di 12 mesi a cui appartiene. Per i mensili gli studi vengono pubblicati ogni due mesi.\nDal mese di gennaio 2013 la diffusione certificata dall'ADS comprende anche la vendita delle copie digitali. Nel luglio 2016 ADS ha deciso di sospendere per alcuni mesi la rilevazione della vendita delle copie digitali multiple dei quotidiani. All'inizio del 2017 ADS ha emanato nuove norme per l'accertamento della vendita delle edizioni digitali dei quotidiani, che sono entrate in vigore con i rilevamenti di maggio, pubblicati nel luglio 2017."}
{"id": "540863", "revid": "1313191", "url": "https://it.wikipedia.org/wiki?curid=540863", "title": "Oratorio di Sant'Antonio Abate (Pieve Ligure)", "text": "L'oratorio di Sant'Antonio abate \u00e8 un luogo di culto cattolico situato nel comune di Pieve Ligure, in via alla Chiesa, nella citt\u00e0 metropolitana di Genova. La chiesa \u00e8 a poche centinaia di metri dalla chiesa parrocchiale di San Michele Arcangelo.\nStoria.\nGli storici genovesi fanno risalire al 1260 l'estendersi in tutta l'Italia Settentrionale del movimento penitenziale dei flagellanti (o disciplinanti). Proprio da questo movimento, presero origine tante confraternite genovesi, che sorgevano per restituire agli uomini quella spiritualit\u00e0 che forse mancava nella Chiesa dell'epoca. Poco pi\u00f9 di un secolo dopo, nel 1399, un altro movimento ridava forza alle confraternite e ne faceva sorgere altre: era il cosiddetto movimento dei \"Bianchi di Provenza\", cos\u00ec chiamato dalla veste indossata dai suoi componenti, che percorse le Riviere dirigendosi verso Roma, predicando la misericordia, la pace e la riconciliazione degli uomini, tra di loro e con Dio. Fu proprio in quell'epoca che, come in altre localit\u00e0 della Riviera, sorse a Pieve Ligure l'oratorio della Confraternita di Sant'Antonio abate, lungo la strada che dalla chiesa portava a San Bernardo.\nL'inaugurazione avvenne nel 1404, come riportato da una targa all'ingresso dell'edificio. L'oratorio fu dedicato a sant'Antonio abate poich\u00e9 il santo, patrono degli animali (e in particolare di quelli da stalla e da cortile), era molto sentito dalla cittadinanza pievese, che faceva grande affidamento sull'allevamento. Infatti \u00e8 risaputo che molti pievesi ponevano un'immagine del santo nelle stalle in protezione delle bestie. Pieve volle pertanto intitolare a questo santo la sua confraternita, imitando le altre associazioni religiose rurali del Genovesato.\nLa quasi assoluta mancanza di documentazione non ha mai permesso di ricostruire una puntuale storia di questa confraternita. La pi\u00f9 antica citazione che si conserva dell'oratorio di Pieve \u00e8 la relazione dell'illustre visita che il delegato del papa, monsignor Francesco Bossi, fece alle chiese ed oratori della diocesi genovese nel 1582. Questa visita doveva accertare la giusta applicazione dei dettami del Concilio di Trento nella liturgia, nell'architettura e nelle decorazioni degli edifici religiosi. Nel caso di Pieve, si tratta di poche note che segnalano modifiche dell'altare, la tenuta di libri contabili e l'obbligo di distribuire anche ai poveri il pane che erano distribuite ai confratelli nel giorno della festa del santo patrono.\nDescrizione.\nOggi l'edificio dell'oratorio \u00e8 ancora in buono stato di conservazione e presenta la tipica architettura degli oratori delle confraternite liguri: una sola navata, il tetto esternamente a capanna e la volta a botte. La porta d'ingresso \u00e8 laterale e questa particolarit\u00e0, tra l'altro comune a buona parte degli oratori liguri, \u00e8 dovuta al fatto che in controffacciata, all'interno dell'edificio, sono collocati i seggi lignei riservati ai membri del Consiglio della Confraternita. \nL'oratorio si pu\u00f2 quindi dividere in due parti: quella verso l'altare maggiore dedicata alle funzioni religiose e quella verso il fondo dove si riunivano i membri che governavano la confraternita. La volta, le pareti e la parete di fondo sono decorate con affreschi risalenti al 1702. A causa per\u00f2 del pessimo stato di conservazione, negli anni settanta del Novecento furono in gran parte restaurati dal pittore bogliaschino Luigi Bozzo detto Luisitto. Gli affreschi raffigurano i misteri del Rosario e, sulla parete di fondo, la rappresentazione dell'Ultima Cena (anche in questo caso secondo una particolarit\u00e0 di tanti oratori liguri). \nInteressanti oggetti, simbolo del potere nella confraternita, sono le mazze pastorali. Venivano portate nelle processioni dal Superiore e dal Sottosupe e sono costituite da un'immagine del Santo protettore, generalmente fusa in argento, retta da un bastone in legno. Quelle di Sant'Antonio di Pieve rappresentano i Santi Antonio ed Erasmo, quest'ultimo patrono della confraternita di Sori, alla quale Pieve era collegata da un rapporto di collaborazione, insieme alle confraternite di Sant'Ilario e di Bogliasco. Gli oggetti in argento fuso cesellato con un delicato disegno risalgono alla met\u00e0 del XIX secolo e furono probabilmente rifatti dopo che a fine Settecento i due precedenti finirono nelle requisizioni della Repubblica Ligure. \nDa segnalare il prezioso trittico datato 1520, inizialmente attribuito ad un seguace di Pietro Francesco Sacchi, definitivamente attribuito al Maestro dopo l'intervento di restauro del 1978. Esso raffigura sant'Antonio abate benedicente, attorniato da san Giovanni Battista e san Benedetto, mentre nella cimasa \u00e8 rappresentato il Cristo morto tra la Vergine e l'Angelo. La data di esecuzione (1520), si \u00e8 scoperta dopo il restauro sul muretto dipinto sullo sfondo. \nUn'altra particolarit\u00e0 che si \u00e8 potuto notare nel corso del restauro \u00e8 che il pittore, per lo scomparto dove ha raffigurato san Giovanni Battista, ha utilizzato un pannello in legno di abete anzich\u00e9 di pioppo come gli altri scomparti e come usualmente si faceva."}
{"id": "540867", "revid": "76963", "url": "https://it.wikipedia.org/wiki?curid=540867", "title": "Beatriz Rico", "text": "Biografia.\nBeatriz Rico, asturiana di nascita, inizi\u00f2 la sua carriera nel mondo dello spettacolo come valletta del programma tv \"El Precio Justo\". La sua espressivit\u00e0 le ha permesso di migliorare la piattaforma lavorativa per lanciarsi nel mondo dell'interpretazione, al quale ha realmente destinato tutte le sue energie.\nHa studiato interpretazione nel laboratorio teatrale di William Layton e nelle scuole di teatro di Cristina Rota. Inoltre ha insegnato ballo e jazz nella scuola della madrilena Karen Taft, diventando sua assistente per 3 anni.\nDopo aver fatto i primi passi nel mondo dello spettacolo, inizi\u00f2 a farsi conoscere, all'inizio come presentatrice di programmi per bambini (tra questi il quiz show \"Hugo\") per poi partecipare nelle principali serie televisive come \"Carmen y familia\", \"A las once en casa\", \"Abierto 24 horas\" o, la pi\u00f9 recente \"Paso adelante (Un Paso Adelante)\", su Antena 3 dove le sue doti di ballerina, un lato fino ad allora sconosciuto, le permisero di interpretare Diana, l'ambiziosa insegnante di danza moderna in una accademia di giovani aspiranti attori, cantanti e ballerini.\nVita privata.\nNel marzo del 1999 l'attrice spos\u00f2 Ignacio \"Nacho\" Ram\u00edrez, un tecnico audio che conobbe nel 1997. Il 16 agosto 2000 nacque il figlio Marco. Nel 2002 la coppia ha divorziato.\nIl 12 dicembre 2015 si \u00e8 sposata con Rub\u00e9n Ram\u00edrez."}
{"id": "540876", "revid": "1305772", "url": "https://it.wikipedia.org/wiki?curid=540876", "title": "Lancashire", "text": "Il Lancashire (pronuncia o meno comunemente ) \u00e8 una contea dell'Inghilterra del nord-ovest. \u00c8 anche abbreviato Lancs.\nGeografia fisica.\nLa contea confina a nord con la Cumbria, a est con il North Yorkshire e il West Yorkshire, a sud con la Greater Manchester e la Merseyside. A ovest si affaccia sul mare d'Irlanda.\nIl territorio \u00e8 collinoso nel sud-est dove si elevano i Pennini e, in misura minore, nell'estremo nord-est. A nord isolata dai Pennini sorge l'area collinare della \"Forest of Bowland\" che raggiunge i 560 metri di altezza con la \"Ward's Stone\". Per il resto il territorio \u00e8 pianeggiante. A nord \u00e8 drenato dal fiume \"Lune\" che raggiunge il mare con un lungo estuario su cui \u00e8 posta la citt\u00e0 di Lancaster, storicamente il capoluogo della contea.\nA sud della \"Forest of Bowland\" scorre il fiume Ribble che in corrispondenza della costa ha un amplissimo estuario sul quale \u00e8 situata la citt\u00e0 di Preston. Poco distante da Preston \u00e8 situata Leyland. Sulla costa \u00e8 posta l'area urbana di Blackpool, storica citt\u00e0 balneare. Nell'entroterra, ai piedi dei Pennini sorgono le citt\u00e0 di Chorley, Blackburn, Darwen, Burnley e \"Nelson\". Il centro principale nel nord della contea \u00e8 la citt\u00e0 balneare di Morecambe che si affaccia sull'omonima baia.\nStoria e divisione amministrativa.\nLa contea ricopre un'area molto minore rispetto a quella storica. La contea che nacque nel 1889 copriva il territorio della contea storica ad eccezione delle citt\u00e0 di Liverpool e Manchester. Nel 1974 in attuazione del \"Local Government Act 1972\" la contea fu abolita.\nMolti dei territori che ricadevano nella storica contea di Lancashire passarono alle contee vicine. I rimanenti territori rimasero a far parte della contea attuale.\nLa contea \u00e8 divisa nei seguenti distretti: \"West Lancashire\", \"Chorley\", \"South Ribble\", \"Fylde\", \"Preston\", \"Wyre\", \"City of Lancaster\", \"Ribble Valley\", \"Pendle\", \"Burnley\", \"Rossendale\" e \"Hyndburn\". Blackpool e Blackburn con la cittadina di Darwen sono distretti unitari dal 1998 e fanno parte della contea per funzioni cerimoniali.\nIl suo nome \u00e8 derivato di Lancaster e shire, \u201ccontea\u201d nell'inglese. \u00c8 stato scritto \"Lancastreshire\" nel XV secolo, ed \u00e8 stato contratto a \"Lancashire\" pi\u00f9 tarde."}
{"id": "540877", "revid": "599013", "url": "https://it.wikipedia.org/wiki?curid=540877", "title": "B\u00e9atriz Rico", "text": ""}
{"id": "540879", "revid": "1543377", "url": "https://it.wikipedia.org/wiki?curid=540879", "title": "Chloris chloris", "text": "Il verdone comune, detto anche verdone o verdello (\"Chloris chloris\" ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"chloris\", \u00e8 un tautonimo in quanto ripetizione del nome del genere.\nDescrizione.\nDimensioni.\nMisura 14,5\u201316\u00a0cm di lunghezza (ala 8,3-8,6\u00a0cm, apertura alare 25-28,5\u00a0cm, coda 5,6-6,2\u00a0cm, tarso 17\u00a0mm, becco 12\u201313\u00a0mm) e 17-34 g di peso, il verdone rappresenta la specie pi\u00f9 grande del genere \"Chloris\".\nAspetto.\nIl verdone \u00e8 un uccelletto piccolo ma robusto e massiccio, munito di grossa testa squadrata con sopraccigli ben evidenti, becco conico e molto robusto, ali appuntite e coda lievemente forcuta.\nIl piumaggio \u00e8 piuttosto sobrio e dominato dalle tonalit\u00e0 del verde oliva (come intuibile sia dal nome comune che dal nome scientifico), pi\u00f9 tendente al giallastro su petto, ventre e codione e pi\u00f9 grigiastro su nuca, spalle, lati del collo e testa (dove \u00e8 presente un accenno di mascherina scura fra i lati del becco e l'occhio) e ali: queste ultime presentano remiganti nere con evidente barra gialla, e lo stesso \"pattern\" di colorazione \u00e8 osservabile sulla coda. Il dimorfismo sessuale \u00e8 piuttosto evidente, con la femmina che presenta tinte pi\u00f9 opache e lipocromo giallo ridotto al minimo. In ambedue i sessi, il becco \u00e8 di color perla, le zampe sono di color carnicino chiaro e gli occhi sono di colore bruno scuro.\nBiologia.\nSi tratta di uccelletti vivaci ma piuttosto timidi, dalle abitudini diurne e moderatamente gregarie, che si riuniscono in gruppetti misti di una decina d'individui (talvolta associandosi ad altri fringillidi o emberizidi) e passano la maggior parte della giornata alla ricerca di cibo, al suolo o fra i rami.\nIl canto \u00e8 piuttosto semplice, un'alternanza di trilli ripetuti e di suoni sibilati, e viene emesso dai maschi durante la prima met\u00e0 dell'anno, mentre da agosto a settembre questi uccelli sono generalmente silenti.\nAlimentazione.\nI verdoni sono uccelli quasi esclusivamente granivori, la cui dieta si compone in massima parte di semi spaccati col forte becco, con particolare predilezione per quelli oleosi (girasole, cardo, cereali, pinoli), molto energetici: questi animali si nutrono inoltre anche di altri cibi di origine vegetale, come germogli, boccioli, bacche e frutti (soprattutto more e tasso), mentre \u00e8 piuttosto raro (ed avviene principalmente durante il periodo riproduttivo, quando il fabbisogno energetico \u00e8 maggiore) che si cibino volontariamente anche di cibo di origine animale, come insetti, larve e piccoli invertebrati.\nRiproduzione.\nIl periodo degli amori comincia con la primavera, estendendosi dalla met\u00e0 di marzo alla met\u00e0 di agosto e mostrando picchi di deposizioni verso la fine di maggio: i maschi cominciano a corteggiare le femmine gi\u00e0 alla fine di dicembre, sicch\u00e9 la primavera inizia con le coppie gi\u00e0 in massima parte formate. Le popolazioni introdotte presenti nell'emisfero australe si riproducono invece fra ottobre e marzo.\nDurante il corteggiamento, i maschi effettuano dei voli di parata sfarfallando a una decina di metri d'altezza, per poi scendere su un posatoio in evidenza emettendo il proprio canto: giunti nei pressi di una femmina interessata, essi la seguono arruffando le piume e tenendo le ali semiaperte e puntate verso il basso, fino a quando essa non segnala la sua disponibilit\u00e0 all'accoppiamento accovacciandosi e spostando lateralmente la coda. Durante questo periodo, i verdoni perdono la loro spiccata gregariet\u00e0 e i maschi mostrano una certa insofferenza gli uni verso gli altri.\nIl nido, a forma di coppa, viene costruito dalla sola femmina intrecciando materiale fibroso di origine prevalentemente vegetale e crini e foderando l'interno con lanugine e piumino: esso viene generalmente ubicato nel folto del fogliame di un albero, un cespuglio o una siepe, nei pressi del tronco o delle biforcazioni maggiori. Al suo interno, la femmina depone 4-6 uova di colore bianco-grigiastro con rade maculature rosee, di dimensioni pari a circa 21,5x14,8\u00a0mm, che essa provvede a covare da sola per circa due settimane, durante le quali il maschio staziona di guardia nei pressi del nido e si occupa di reperire il cibo per entrambi.\nAlla schiusa, i \"pulli\" sono ciechi ed implumi: il maschio e la femmina collaborano nell'accudirli e nutrirli, imbeccandoli con semi e granaglie rigurgitati. Attorno alle due settimane di vita i nidiacei sono completamente piumati (pur mantenendo una livrea giovanile, simile a quella delle femmine ma pi\u00f9 scialba) e pronti per l'involo, dopo il quale si disperdono, spesso aggregandosi ad altri giovani conspecifici o appartenenti ad altre specie affini, talvolta facendo sporadicamente al nido natio, dove nel frattempo i genitori stanno portando avanti un'altra covata.\nI verdoni, infatti, portano generalmente avanti 2-3 covate l'anno (una prima in aprile, una seconda in giugno e una terza in agosto) quando il clima e la disponibilit\u00e0 di cibo lo consentono.\nDistribuzione e habitat.\nIl verdone ha distribuzione paleartica: lo si trova infatti in tutta Europa (isole britanniche comprese, mentre \u00e8 assente dall'Islanda) dalla penisola iberica agli Urali, oltre che in Asia Centrale, Anatolia, costa levantina e nordafricana. In Italia la specie \u00e8 presente su tutto il territorio nazionale, isole comprese. Questi uccelli sono stati inoltre introdotti con successo in Sudamerica (zona del R\u00edo de la Plata, Australia sud-orientale (Tasmania compresa) e Nuova Zelanda.\nIl verdone non \u00e8 un grande volatore e tende perci\u00f2 a rimanere stanziale: le popolazioni pi\u00f9 settentrionali (porzioni settentrionali e interne della penisola scandinava, nord della Russia europea) e pi\u00f9 meridionali (la maggior parte del Nordafrica ad eccezione dei monti dell'Atlante) tendono invece a compiere migrazioni, rispettivamente durante l'inverno e durante l'estate.\nQuesto uccello predilige le zone alberate non troppo folte miste di latifoglie e conifere al di sopra dei 1000 metri di quota: esso si dimostra tuttavia molto adattabile in termini di \"habitat\", colonizzando senza problemi campagne alberate, boschi, frutteti, aree coltivate e spingendosi anche nelle zone antropizzate, pur con presenza di alberi o siepi.\nSistematica.\nIl verdone fa parte degli animali descritti scientificamente da Linneo nel suo \"Systema Naturae\" del 1758: classificato dallo svedese nel genere \"Loxia\", in seguito questo uccello \u00e8 stato spostato in \"Carduelis\" col nome di \"C. chloris\". In seguito a revisioni tassonomiche basate su analisi del DNA, il genere \"Carduelis\" si \u00e8 rivelato polifiletico e i verdoni sono stati tutti spostati in un proprio genere (precedentemente sottogenere), \"Chloris\".\nSe ne conoscono 10 sottospecie:\nConservazione.\n\u00c8 uno degli uccelli pi\u00f9 comuni e uniformemente diffusi in Italia, dove si trova tutto l'anno, pi\u00f9 numeroso in inverno per l'immigrazione dal Nord Europa. Tuttavia \u00e8 minacciato dall'uccellagione e dai veleni somministrati alle alberature per combattere i parassiti."}
{"id": "540886", "revid": "149485", "url": "https://it.wikipedia.org/wiki?curid=540886", "title": "Caterina Giacchetti", "text": "Carriera.\nSpecializzata nella Farfalla, le sue distanze pi\u00f9 congeniali sono state i 100 e 200 metri. \nLa sua carriera internazionale inizi\u00f2 nel 2002 quando nella Coppa Comen, manifestazione riservata alla categoria giovanile, vince i 100 delfino con il tempo di 1'04\"37.\nNel 2004 ha ottenuto la sua prima affermazione importante, vincendo gli europei juniores di Lisbona con il tempo di 2'09\"92, firmando il Record Europeo Juniores sulla distanza, e portando a casa un ulteriore titolo europeo sulla distanza dei 100 farfalla. Ancora nel 2004 la Giacchetti ha vinto il bronzo ai campionati europei assoluti in vasca corta di Vienna realizzando il suo primo primato italiano, strappato per un centesimo a Francesca Segat; nella stessa stagione agonistica ha ottenuto il primato italiano assoluto dei 200\u00a0m in vasca lunga con il tempo di (2'08\"83).\nL'anno successivo \u00e8 arrivata la qualificazione in nazionale assoluta per i mondiali di Montr\u00e9al. La Giacchetti si \u00e8 presentata all'appuntamento da possibile finalista, e ha centrato l'obiettivo nuotando un buon 2'09\"40 in semifinale. In finale ha chiuso al quarto posto, perdendo di pochi centesimi il podio anche a causa di una squalifica non data alla vincitrice, la polacca Jedrezcak.\nAlla fine della stagione 2004/2005 la Giacchetti decide di cambiare societ\u00e0 e citt\u00e0. Viene acquistata dalla Societ\u00e0 del Circolo Canottieri Aniene, lasciando la sua vecchia societ\u00e0 di appartenenza, lo Sporting Club Flegreo.\nNell'agosto del 2006 ha vinto la medaglia di bronzo ai campionati europei in vasca lunga di Budapest con il tempo di 2'09\"01.\nNella stagione 2006/2007 l'obiettivo principale della Giacchetti sono stati i campionati mondiali di Melbourne svoltisi nel marzo 2007. In questa manifestazione per\u00f2 la Giacchetti ha deluso mancando la qualificazione alla semifinale.\nNei campionati invernali di Riccione del dicembre 2007 si \u00e8 qualificata agli europei di Eindhoven, in cui ha raggiunto la finale dei 200\u00a0m delfino, classificandosi al 7\u00ba posto. \nA settembre 2008 dopo la mancata qualificazione alle Olimpiadi di Pechino, la Giacchetti decide di tornare a Napoli.\nNel marzo del 2009, ai campionati primaverili di Riccione, ha vinto il titolo dei 200 farfalla con il tempo di 2'09\"29. \nIl 26 maggio 2009, ai campionati assoluti di Pescara la Giacchetti ha vinto i 200 farfalla e ha migliorato il record italiano, portandolo a 2'06\"50, che tuttora risulta essere il record italiano sulla distanza. \nA luglio Caterina ai Giochi del Mediterraneo ha conquistato 3 ori: 200 farfalla (2'06\"89), staffetta 4\u00d7100 mista e 4\u00d7200 metri stile libero, dove ha nuotato in batteria.\nNel 2010 ha partecipato ai campionati europei in vasca lunga di Budapest dove \u00e8 stata finalista nei 200\u00a0m delfino, e a novembre a quelli in vasca corta ha vinto due medaglie di bronzo nei 100 e 200 metri.\nNel settembre 2011 ha annunciato il ritiro dall'attivit\u00e0 sportiva.\nPalmar\u00e8s.\nCampionati italiani.\n11 titoli individuali e 10 in staffette, cos\u00ec ripartiti:"}
{"id": "540891", "revid": "438678", "url": "https://it.wikipedia.org/wiki?curid=540891", "title": "Mrs. Parker e il circolo vizioso", "text": "Mrs. Parker e il circolo vizioso (\"Mrs. Parker and the Vicious Circle\") \u00e8 un film del 1994 diretto da Alan Rudolph, ispirato alla vita della scrittrice newyorkese Dorothy Parker.\n\u00c8 stato presentato in concorso al 47\u00ba Festival di Cannes.\nTrama.\nNegli Stati Uniti nel periodo del proibizionismo, nell'hotel Algonquin avvengono gli incontri di un gruppo di intellettuali (gruppo denominato il \"Circolo vizioso\") nel quale emerge Dorothy Parker, scrittrice di buon successo. Separata da un marito tossicomane, trova consolazione nell'amicizia disinteressata di Robert Benchley, collega alla redazione della rivista \"Vanity Fair\". Dopo che il \"Circolo vizioso\" ha realizzato, con successo, uno spettacolo teatrale all'insegna della pura improvvisazione, Dorothy conosce Charles Mac Arthur con il quale inizia una relazione che le coster\u00e0 un abbandono ed un aborto, inacidendo ancor di pi\u00f9 il suo carattere pungente e scettico.\nIn preda alla depressione, Dorothy tenta il suicidio, ma Robert la salva rinunciando per\u00f2 a cimentarsi in una storia d'amore con lei, temendo una sconfitta che non potrebbe sopportare. Poich\u00e9 l'amore sembra a loro negato la donna passa da un amante all'altro e l'uomo frequenta case di tolleranza. Vari anni dopo, nel 1945, Dorothy mentre \u00e8 impegnata in una sceneggiatura cinematografica apprende che Robert \u00e8 morto di cirrosi epatica: \u00e8 un altro colpo per lei che tenta di riprendersi anche tramite la psicoanalisi, ma non trova cure al male oscuro che la divora. Nel 1958 a New York, invecchiata e pi\u00f9 sola che mai, riceve un importante premio letterario."}
{"id": "540894", "revid": "180559", "url": "https://it.wikipedia.org/wiki?curid=540894", "title": "Assemblea di Londra", "text": "L'Assemblea di Londra (in inglese: \"London Assembly\") \u00e8 un'assemblea, parte dell'Autorit\u00e0 della Grande Londra, che controlla l'operato del sindaco di Londra e ha il potere, con una maggioranza qualificata dei due terzi, di emendare il bilancio annuale del sindaco. L'assemblea fu creata nel 2000 e il suo quartier generale si trova al municipio di Londra, sulla riva sud del fiume Tamigi vicino al Tower Bridge. Essa \u00e8 composta da undici membri eletti su liste di partito e da quattordici membri eletti a titolo individuale.\nL'assemblea ha anche il potere di indagare su altre questioni importanti per i londinesi (trasporto, questioni ambientali, ecc.), di pubblicare riscontri e raccomandazioni, e di fare proposte al sindaco.\nSebbene i poteri dell'assemblea siano limitati, essa \u00e8 vista sempre pi\u00f9 come una tappa verso il Parlamento del Regno Unito. Da quando \u00e8 stato creato, sei dei suoi membri sono stati eletti alla Camera dei Comuni: David Lammy, Meg Hillier e Diana Johnson per i laburisti; Andrew Pelling e Bob Neill per i conservatori; Lynne Featherstone per i Liberal Democratici.\nStruttura dell'Assemblea.\nSistema elettorale.\nIl sistema elettorale dell'Assemblea riflette le spinte proporzionalistiche che il governo di Tony Blair avrebbe voluto assecondare anche su scala nazionale.\nL'Assemblea \u00e8 eletta con un sistema misto. Per 14 seggi \u00e8 stabilito il classico meccanismo dei collegi uninominali in voga nel Regno Unito. Al contrario invece, per 11 seggi si utilizza il metodo D'Hont su liste bloccate di partito estese all'intera Londra, prevedendo un meccanismo di scorporo dei seggi gi\u00e0 ottenuti nei collegi uninominali."}
{"id": "540896", "revid": "278830", "url": "https://it.wikipedia.org/wiki?curid=540896", "title": "Rod Serling", "text": "Biografia.\nNacque a Syracuse, minore dei due figli di Samuel ed Esther, ma crebbe a Binghamton, sempre nello stato di New York.\nLa vita militare e i primi anni da scrittore.\nGiovanissimo, Serling si arruol\u00f2 nell'esercito come paracadutista e guastatore, e partecip\u00f2 alla Seconda guerra mondiale nell'area di combattimento del Pacifico, dal gennaio 1943 al gennaio 1945. Nel corso di un combattimento fu gravemente ferito a un polso e a un ginocchio, e per le ferite riportate e il coraggio mostrato ottenne due importanti decorazioni militari: la Purple Heart e una Bronze Star Medal. L'esperienza durissima gli avrebbe lasciato incubi ricorrenti per il resto della propria vita. In seguito divenne anche un pugile.\nTornato in patria, frequent\u00f2 una piccola universit\u00e0, la Antioch College di Yellow Springs, Ohio, da dove usc\u00ec nel 1950 con un dottorato in letteratura. Sposato con Carol da due anni, si trasfer\u00ec a Cincinnati, dove inizi\u00f2 la sua carriera di scrittore nello staff di una radio locale. Il suo futuro per\u00f2 era nella televisione: Serling cominci\u00f2 la sua lunghissima carriera di sceneggiatore di storie per il piccolo schermo, e produsse due sceneggiature che gli valsero la massima considerazione della CBS: \"Patterns\", classico sulla natura ostile della societ\u00e0 capitalistica, andato in onda nell'ambito della serie \"Kraft Television Theatre\" e adattato successivamente per il cinema con il titolo \"I giganti uccidono\" (1956), e soprattutto \"Requiem for a Heavyweight\", trasmesso durante la serie \"Playhouse 90\" e che diventer\u00e0 un film con Anthony Quinn e Mickey Rooney, \"Una faccia piena di pugni\" (1962), .\nNonostante il successo, Serling non si sentiva soddisfatto del modo in cui venivano rappresentate le sue sceneggiature: per questo, cominci\u00f2 a cercare il modo di realizzare una propria serie televisiva.\n\"Ai confini della realt\u00e0\".\nNel 1959, la CBS accett\u00f2 di produrre una nuova serie televisiva creata da Serling, \"Ai confini della realt\u00e0\" (\"The Twilight Zone\"). Si trattava di una serie quasi rivoluzionaria per la televisione dell'epoca, che per la prima volta propose al grande pubblico storie di fantascienza, considerata fino ad allora materia poco adatta alla vasta platea degli show di prima serata. I 156 episodi dello show, che and\u00f2 in onda per cinque stagioni, proposero in realt\u00e0 temi molto pi\u00f9 profondi di quelli dei film del genere dell'epoca, in cui mostri giganteschi distruggevano fantascientifiche navicelle spaziali.\nBasandosi anche sulle proprie esperienze, Serling scrisse storie che dietro la facciata della fantascienza trattavano anche temi quali il razzismo, la xenofobia, i timori per il clima di incertezza determinato dagli anni della Guerra fredda. Al suo fianco, un gruppo di straordinari scrittori presi in prestito dalla fantascienza; Charles Beaumont e Richard Matheson, in particolare, reinterpretarono classici del genere e scrissero nuovi soggetti diventati a loro volta classici, perfezionando al massimo livello l'artificio letterario dello \"switching end\", il ribaltamento a sorpresa, il colpo di scena finale che cambiava completamente la prospettiva della storia, lasciando a bocca aperta lo spettatore.\nOltre che scrivere il maggior numero di storie della serie e averne la direzione artistica, Serling divenne anche un personaggio famoso della televisione, in quanto compariva in video al termine di ogni episodio e illustrava brevemente il tema della puntata seguente: in quel ruolo, la produzione aveva precedentemente contattato Orson Welles, ma il compenso troppo elevato richiesto dal grande regista fece s\u00ec che ci si rivolgesse a una soluzione \"interna\" pi\u00f9 economica, creando il personaggio televisivo Serling.\nNel 1964 la CBS cancell\u00f2 lo show, dati soprattutto i costi di produzione elevati, e Serling vendette la propria parte di diritti, anche per evitare le continue cause di plagio che stavano colpendo alcuni episodi della serie.\nGli anni seguenti.\nNel 1969, passato alla NBC, Serling torn\u00f2 in televisione con una nuova serie, \"Mistero in galleria\" (\"Night Gallery\"), pi\u00f9 indirizzata all'horror e al macabro rispetto a \"Ai confini della realt\u00e0\". Nella nuova serie, Serling introduceva i tre segmenti di ogni episodio, e scrisse anche molte delle sceneggiature.\nAll'inizio della terza stagione della serie, per\u00f2, cominciarono a sorgere contrasti tra Serling e la produzione, che cominciava a rigettare un numero sempre maggiore di sue sceneggiature. Anche per questi contrasti, e per il mancato successo della serie, che non riusc\u00ec mai a ottenere buoni indici di ascolto, nel 1973 \"Night Gallery\" fu cancellata.\nPrest\u00f2 il suo volto per la presentazione del documentario \"UFO's: It Has Begun\" di Robert Emenegger, che uscir\u00e0 nel 1976, dopo la sua morte.\nL'attivit\u00e0 di scrittore di Serling, nel frattempo, continuava anche al di fuori della televisione, con una serie di sceneggiature per il cinema in bilico tra fantascienza e fantapolitica: tra essi, \"Sette giorni a maggio\" (1964), che descriveva il tentativo di un attentato al presidente degli Stati Uniti, \"The Man\" (1972), che immaginava (con 36 anni di anticipo) il primo presidente di colore degli Stati Uniti, e soprattutto \"Il pianeta delle scimmie\" (1968), un classico assoluto.\nDoppiatori italiani.\nIn \"Ai confini della realt\u00e0\" Serling \u00e8 stato doppiato da diversi attori italiani nel corso delle diverse programmazioni della serie:"}
{"id": "540898", "revid": "1381093", "url": "https://it.wikipedia.org/wiki?curid=540898", "title": "Revolution Revoluci\u00f3n", "text": "Revolution Revoluci\u00f3n \u00e8 il primo album in studio del gruppo musicale statunitense Ill Ni\u00f1o, pubblicato il 18 settembre 2001 dalla Roadrunner Records.\nLo stile musicale del disco \u00e8 un ibrido di metal, musica latina e rap.\nTracce.\nRistampa.\nL'album fu ristampato il 22 ottobre 2002, con le seguenti tracce bonus:"}
{"id": "540901", "revid": "117832960", "url": "https://it.wikipedia.org/wiki?curid=540901", "title": "Donnino di Fidenza", "text": "Biografia.\nSecondo la tradizione fu martirizzato nella citt\u00e0 di Fidenza il 9 ottobre del 299. Era verosimilmente un soldato al servizio dell'imperatore Massimiano Erculeo, per il quale aveva una mansione importante anche se a noi sconosciuta. Secondo i bassorilievi del Duomo di Fidenza che ne narrano la storia, costui sarebbe stato destituito dal suo incarico a causa della sua conversione al Cristianesimo, venne in seguito perseguitato e infine inseguito e raggiunto per ordine dell'Imperatore lungo le rive del torrente Stirone e su quel luogo decapitato. La sua iconografia lo vede rappresentato dopo la morte, in piedi, con il capo mozzato in mano come San Dionigi di Parigi. Non vi sono altre fonti che ne attestino provenienza o altri dati.\nUna ricognizione, effettuata nella cripta del Duomo di Fidenza in data 8 Marzo 2006, avrebbe per\u00f2 smentito tale leggenda, in quanto il corpo rinvenuto nella cripta risulta non aver subito nessuna decapitazione. Come infatti scrive la Dott.ssa Licia Usai, paleoantropologa dell'Azienda Ospedaliera dell'Universit\u00e0 di Parma, nella sua relazione finale: \"\"non si \u00e8 rilevata alcuna lesione imputabile ad un'arma da taglio sui distretti scheletrici che dovrebbero essere interessati dal fendente di decapitazione (sul cranio il processo mastoideo, la mandibola, il processo pterigoideo del mascellare; sulle prime due vertebre cervicali: atlante ed epistrofeo\".)\"\nIl culto.\nIl santo \u00e8 patrono della citt\u00e0 e della diocesi di Fidenza. Le sue spoglie si conservano nella cripta della Duomo di Fidenza in un'urna di vetro e d'argento posta sotto l'altare. \u00c8 anche il patrono di Castelfranco Emilia.\nL'oratorio pi\u00f9 antico che ospit\u00f2 le sue spoglie \u00e8 del VI secolo, nel IX secolo venne sostituito da una basilica. L'attuale basilica che porta sulla facciata dieci sculture rappresentanti la vita del santo \u00e8 del XII secolo, qui viene rappresentato con la palma del martire, vestito da soldato, decapitato con la testa in mano.\nAlcuni scavi archeologici intrapresi nell'area della Cattedrale di Fidenza dalla \"Soprintendenza per i Beni Archeologici dell'Emilia-Romagna\" hanno confermato la presenza della sepoltura del santo nei pressi del cimitero del \"municipium\" dell'antica \"Fidentia\", anche se \u00e8 difficile determinare l'epoca della sua sepoltura all'interno del sarcofago risalente al II secolo.\nSan Donnino viene invocato contro il morso dei rettili e dei cani rabbiosi: una leggenda devozionale narra che avrebbe guarito un idrofobo dandogli da bere acqua e vino, da lui benedetti. \u00c8 anche protettore dei viandanti e pellegrini, infatti la Cattedrale di Fidenza sorge lungo la Via Francigena.\nIl 9 ottobre, \"dies natalis\" del patrono, Fidenza lo ricorda con un solenne Pontificale nella Cattedrale, officiato dal vescovo riunito assieme a tutto il clero della Diocesi. \nLa citt\u00e0 propone un ricco periodo di feste dedicate al patrono; tradizionalmente nello stesso giorno si svolge una imponente fiera con attrazioni.\nIl santo \u00e8 anche patrono delle citt\u00e0 di Castelfranco Emilia, Dernice, Montecchio Emilia, Roteglia, Credera Rubbiano e Proserpio."}
{"id": "540905", "revid": "466539", "url": "https://it.wikipedia.org/wiki?curid=540905", "title": "Tofiq B\u0259hramov", "text": "Carriera.\nProveniente dalla repubblica sovietica dell'Azerbaigian, Tofiq B\u0259hramov prest\u00f2 servizio nell'Armata Rossa con il grado di sergente durante la Seconda guerra mondiale.\nTornato alla vita civile, la sua attivit\u00e0 sportiva fu interrotta da un serio infortunio a una gamba, e a seguito di ci\u00f2 intraprese la carriera arbitrale, divenendo internazionale nel 1964.\nLa fama di B\u0259hramov \u00e8 legata alla finale del campionato del mondo 1966 che si svolse in Inghilterra. A quei tempi era uso comune, nelle manifestazioni internazionali, impiegare gli arbitri anche come guardalinee e il 30 luglio 1966, a dirigere a Wembley la finale \u2014 fu designato l'arbitro svizzero Gottfried Dienst che si avvalse della collaborazione, quali guardalinee, del cecoslovacco Karol Galba e dello stesso Tofiq B\u0259hramov; all'undicesimo minuto del primo tempo supplementare, sul punteggio di 2-2, l'inglese Hurst tir\u00f2 in porta, ma la palla colp\u00ec la faccia inferiore della traversa e rimbalz\u00f2 in campo. L'azione fu molto veloce e l'arbitro Dienst non seppe decidere immediatamente se il tiro fosse effettivamente gol o meno, ragion per cui dovette chiedere il parere del suo assistente pi\u00f9 vicino, che era proprio B\u0259hramov.\nDopo una discussione avvenuta a gesti, visto che Dienst e B\u0259hramov non avevano una lingua comune nella quale parlare, l'arbitro svizzero convalid\u00f2 il goal. Alla fine l'Inghilterra vinse 4-2 e divenne campione del mondo. Il gol convalidato nel corso di quell'incontro fu discusso per anni, tanto che da allora si parl\u00f2 di \"gol fantasma\". Secondo gli inglesi, la decisione del guardalinee sovietico (sebbene i giornali d'Oltremanica parlassero impropriamente di \"guardalinee russo\", ignari dell'etnia azera di B\u0259hramov) fu corretta, invece i tedeschi hanno sempre sostenuto che questi fece un grosso errore. I tedeschi, infatti, richiamarono l'attenzione sul fatto che la palla, battendo a terra, aveva sollevato polvere di gesso, segno evidente del rimbalzo sulla linea di porta e, quindi dell'impossibilit\u00e0 di avere attraversato tale linea completamente (condizione necessaria perch\u00e9 si possa parlare di gol segnato).\nUno studio del 1995 a cura dell'Universit\u00e0 di Oxford fece finalmente luce sulla questione: con l'aiuto del computer e di tecnologie di visualizzazione pi\u00f9 avanzate, fu possibile appurare che la palla, in effetti, non attravers\u00f2 mai la linea di porta. In una sua autobiografia, B\u0259hramov disse di aver sempre creduto che la palla non fosse tornata in campo rimbalzando dalla faccia inferiore della traversa, bens\u00ec dalla rete, per cui non aveva importanza il fatto che essa avesse successivamente battuto sulla linea di porta, essendo - per lui - gi\u00e0 entrata in precedenza.\nIn carriera diresse una partita anche al campionato mondiale in Messico nel 1970, la finale di Coppa UEFA 1971-72 tra e e, a seguire, la gara d'andata della Coppa Intercontinentale 1972 tra e . Dopo il termine della carriera arbitrale B\u0259hramov ebbe vari incarichi nella federcalcio dell'URSS e, prima della morte avvenuta nel 1993, fu anche segretario generale della federazione calcistica dell'Azerbaigian.\nCultura di massa.\nNel 2004 gli fu intitolato lo stadio nazionale di Baku, la capitale dell'Azerbaigian, che divenne cos\u00ec lo stadio Tofiq B\u0259hramov. La cerimonia di inaugurazione, durante la quale fu anche scoperta una statua raffigurante lo stesso B\u0259hramov, avvenne prima dell'incontro - , valido per la qualificazione al campionato del mondo 2006. Alla cerimonia presenziarono il presidente della FIFA Joseph Blatter e i calciatori Michel Platini e lo stesso Geoff Hurst, beneficiato dalla decisione di B\u0259hramov di 38 anni prima."}
{"id": "540907", "revid": "767487", "url": "https://it.wikipedia.org/wiki?curid=540907", "title": "One Nation Underground (Ill Ni\u00f1o)", "text": "One Nation Underground \u00e8 il terzo album in studio degli Ill Ni\u00f1o, pubblicato nel 2005."}
{"id": "540908", "revid": "842", "url": "https://it.wikipedia.org/wiki?curid=540908", "title": "Tohoku", "text": ""}
{"id": "540916", "revid": "767487", "url": "https://it.wikipedia.org/wiki?curid=540916", "title": "Giovanni Benedetto Castiglione", "text": "Biografia.\nSi form\u00f2 presso le botteghe di Giovanni Battista Paggi, Giovanni Andrea De Ferrari e Sinibaldo Scorza nella sua citt\u00e0 natale, dove aveva da poco soggiornato Anton van Dyck.\nDa subito si specializza in dipinti a soggetto animalistico, influenzati dallo stile dello Scorza. A questa prima fase alcuni critici riferiscono \"L'entrata degli animali nell'arca\", dell'Accademia Ligustica e \"No\u00e8 fa entrare gli animali nell'arca\", degli Uffizi\nNel 1632 si trasfer\u00ec col fratello Salvatore a Roma, come \u00e8 documentato negli \"stati d'anime\" della parrocchia di Sant'Andrea delle Fratte. Divenne un artista apprezzato: viene ammesso nell'Accademia di San Luca (1634) e inizia a frequentare artisti come Gian Lorenzo Bernini, Mattia Preti e Pietro da Cortona.\nDopo un soggiorno a Napoli, rientr\u00f2 a Genova, dove si dedic\u00f2 a importanti commesse sia per le quadrerie del patriziato genovese, che per istituzioni religiose. Nel 1645 firma la pala d'altare con la \"Nativit\u00e0\" per la chiesa di San Luca, ritenuta fra i suoi esiti pi\u00f9 alti, e sempre per la sua citt\u00e0 dipinge la \"Visione di s. Bernardo\" per Santa Maria della Cella e \"S. Giacomo che scaccia i Mori\" per l'oratorio di San Giacomo della Marina. Negli stessi anni inizia una fertile produzione grafica, i cui soggetti si rifanno spesso alle ambientazioni archeologiche di Poussin animate da figure fantastiche di satiri e ninfe.\nAttorno al 1650 risale un secondo soggiorno romano, cui risale la commissione della pala con l\"Immacolata Concezione adorata dai santi Francesco e Antonio da Padova\", dipinta nel 1649-1650, per la chiesa dei Cappuccini di Osimo, nelle Marche, oggi al Minneapolis Institute of Arts di Minneapolis\nLa sua bottega, sempre in comunione col fratello e il figlio Francesco (1641-1716), si specializz\u00f2 in nature morte e scene a soggetto biblico e mitologico, sempre affollate di animali. Le sue pennellate sottili e incisive hanno i caratteri inquieti di un pittore alla ricerca di nuove soluzioni spaziali e formali. Difficile oggi definire con precisione quali opere appartengano a lui e quali al fratello Salvatore (1620-1676) e al figlio Francesco: occorre pensare alla produzione di questo straordinario pittore come ad una produzione di bottega dove ognuno dei tre arricchiva gli altri di nuovi stimoli e risoluzioni stilistiche. Fu anche uno stimato incisore, specializzato nella tecnica dell'acquaforte e inventore della tecnica del monotipo: probabilmente le sue stampe influenzarono anche l'opera di Rembrandt.\nDal 1651 fu a Mantova, dove divenne pittore di corte presso i Gonzaga. Soggiorn\u00f2 spesso anche a Napoli, Parma e Venezia. La \"Visione di s. Domenico di Soriano\" della chiesa di Santa Maria di Castello \u00e8 considerata una delle ultime opere eseguite per la sua citt\u00e0 natale. Mor\u00ec a Mantova e fu sepolto nel duomo, prima del 1665, data riportata sulla lapide. Il figlio Francesco gli succedette come pittore di corte presso Ferdinando Carlo Gonzaga.\nFu maestro di Giovanni Lorenzo Bertolotto, che fu nella sua bottega tra l'inizio del 1661 e il marzo 1663.\nCuriosit\u00e0.\nA sinistra dell'ingresso al battistero del Duomo di Mantova un medaglione in stucco ritrae Giovanni Benedetto Castiglione detto il \"Grechetto\", genovese, morto nel 1664 a Mantova dov'era pittore di corte; la scritta, con enfasi tutta seicentesca, assicura: \"Rinascer\u00e0 forse l'arte della pittura, morta con te. Ma dopo di te, o Castiglione, sar\u00e0 sempre inferiore\".\nLa tradizione aveva attribuito a Giovanni Benedetto Castiglione un ciclo pittorico che adornava una sala di Palazzo Verri a Milano, ora trasferito a Palazzo Sormani. La critica successiva \u00e8 concorde nel negare tale attribuzione, ma la sala si chiama tuttora \"sala del Grechetto.\""}
{"id": "540917", "revid": "77358", "url": "https://it.wikipedia.org/wiki?curid=540917", "title": "Lungo presente", "text": ""}
{"id": "540919", "revid": "599013", "url": "https://it.wikipedia.org/wiki?curid=540919", "title": "Grechetto", "text": "Il Grechetto \u00e8 un termine con cui si indicano dei vitigni afferenti al gruppo dei \u201cGreci\u201d, cio\u00e8 alla numerosa famiglia di vitigni dalle caratteristiche ampelografiche diverse, che venivano utilizzati nel Medioevo per produrre vini molto simili a quelli importati dal Mediterraneo orientale e/o importati nell\u2019Italia meridionale attraverso la Magna Grecia.\nIl vitigno.\nNel Registro Nazionale delle Variet\u00e0 di Vite sono iscritti diversi cloni/variet\u00e0:\nI - G 5 ICA - PG o Grechetto di Todi/Pignoletto o clone G5:\n\"Sinonimi\": Aglionzina, Alionzina, Grechetto, Grechetto di Todi, Grechetto Gentile, Grechetto Pignoletto, Greco bianco di Rogliano, Greco gentile, Occhietto, Pallagrella bianca, Pallagrello bianco, Pallagrello di Avellino, Pallagrello di Caserta, Pallarella, Piedimonte bianco, Pignotella bianca, Pignoletto bolognese, Pignolino, Pignolo, Puncinculo, Rebola, Ribolla riminese, Strozzavolpe, Uva Grilli.\n\"Caratteristiche\": foglia media, allungata, pentagonale, trilobata e, in alcuni casi, pentalobata o intera, pagina superiore bollosa o rugosa, di colore verde intenso; grappolo di media grandezza o piccolo, cilindrico o cilindro-conico, spargolo o semi-serrato; acino di media grandezza, ovale, con buccia mediamente pruinosa, sottile, consistente e di colore giallastro.\n\"Maturazione\": fine settembre.\nI - G 109 ISV - ICA PG o Grechetto di Orvieto o clone G109:\n\"Sinonimi\": Greca del Piemonte, Grecherello, Grechetto, Grechetto di Orvieto, Grechetto nostrale, Grechetto spoletino, Greco, Greco bianco di Perugia, Greco spoletino, Montarino bianco, Manotanaro, Occhietto, Pistillo, Pizzinculo, Pocinculo, Pulce, Pulcincolo, Pulcinculo bianco, Pulcinculu, Pulcinella, Stroppa Volpe, Strozza Volpe, Strozzavolpe, Uva di San Marino.\n\"Caratteristiche\": foglia pentagonale, trilobata, pi\u00f9 lunga che larga, pagina superiore aracnoidea, di colore verde chiaro; grappolo medio, lungo, quasi cilindrico, piuttosto serrato, raramente alato; acino di media grandezza, leggermente ellissoidale, con buccia pruinosa, spessa e di colore giallo dorato-verdognolo.\n\"Maturazione\": da fine settembre ai primi di ottobre.\nI-VCR 2:\nIl clone d\u00e0 vini di ottima acidit\u00e0, freschi, fruttati con particolari sentori di pera; adatto agli uvaggi.\nI-CAB 3:\nIl clone fornisce vini freschi e fruttati, sapidi e snelli, con titolo alcolico leggermente superiore a quello della popolazione di riferimento. All\u2019uvaggio conferisce struttura edacidit\u00e0. Nel complesso i vini sono stati giudicati di buona qualit\u00e0 e con sufficienti caratteri di tipicit\u00e0.\nI-CAB 5:\nIl clone fornisce un vino con debole fruttato, alcolico, fresco, di struttura. All\u2019uvaggio aggiunge sapidit\u00e0. Nel complesso i vini sono stati giudicati di buona qualit\u00e0 e consufficienti caratteri di tipicit\u00e0.\nI-VCR 3:\nVino di ottima acidit\u00e0 fissa, strutturato, con intensi sentori fruttati e aromi persistenti.\nI-VCR 433:\nVino di colore giallo paglierino scarico con lieviri flessi verdognoli e con profumi delicati floreali-fruttati, dal sapore secco e asciutto, armonico e abbastanza persistente, fresco e di elevata acidit\u00e0. Il clone si addice alla produzione divini fermi, ma anche di vini spumanti a fermentazione naturale.\nRiguardo al \"Grechetto di Todi\" (\"clone G5\") e \"Grechetto di Orvieto\" (\"clone G109\"), come risulta da recenti ricerche ampelografiche, realizzate utilizzando i moderni strumenti che fanno riferimento alle indagini chemitassonomiche e genetiche, \u00e8 stato dimostrato che si tratta di due cultivar differenti ma con molte analogie, dalle quali e stata effettivamente accertata l'identit\u00e0 tra Greco di Todi, Pignoletto e Ribolla riminese e la differenza esistente con il Grechetto di Orvieto.\nNel 2014 il disciplinare di produzione della Doc Colli Bolognesi Pignoletto ha ridefinito la base ampelografica della denominazione prevedendo che i vini fossero ottenuti per almeno l\u201985% con le uve del vitigno \u201cGrechetto gentile\u201d (localmente conosciuto anche con il nome Alionzina), testimoniando la vicinanza alla variet\u00e0 umbra.\nStoria.\nSi ritiene che il Grechetto, come suggerito dal nome, sia originario dalla Grecia cos\u00ec come tutti gli altri vitigni che portano il nome di Greco: sarebbe stato portato nell'Italia Meridionale dai coloni che a suo tempo popolavano la Magna Grecia.\nZone di coltivazione e disciplinari di utilizzazione.\nIl Grechetto, in entrambi i cloni, \u00e8 diffuso principalmente in Umbria e nelle zone limitrofe delle regioni centrali, ovvero Lazio, Toscana e Marche. Pu\u00f2 comunque essere considerato un vitigno autoctono dell\u2019Umbria o pi\u00f9 estesamente dell\u2019Italia Centrale.\nLa coltivazione del Grechetto \u00e8 diffusa in diverse localit\u00e0 della provincia di Perugia, di Terni, di Arezzo (Grechetto Valdichiana Doc) e pi\u00f9 raramente in alcune zone delle Marche e della provincia di Siena.\nLe uve di questo vitigno sono presenti in purezza o in uvaggio nelle DOC Grechetto Valdichiana Toscana, Orvieto, Torgiano, Vin Santo di Montepulciano, Assisi, Colli del Trasimeno, Colli Amerini, Montefalco.\nIl Pignoletto bolognese viene coltivato in provincia di Bologna e in quelle confinanti.\nIl vino.\nDa queste uve si ricavano vini caratterizzati da un colore giallo paglierino dai riflessi verdognoli, fino a raggiungere tonalit\u00e0 di giallo dorato molto intenso, se il vino \u00e8 fatto maturare o fermentare completamente in barrique..\nI vini prodotti con Grechetto in purezza, di moderata acidit\u00e0 e sufficientemente alcolici, hanno un profilo aromatico variegato: si ritrovano prevalentemente delicati aromi di frutta (pera e mela), frutta secca (nocciola), frutta tropicale (ananas, banana, kiwi e pompelmo) e aromi floreali (biancospino, ginestra e, talvolta, camomilla e acacia). \nIn bocca il vino si presenta sufficientemente alcolico, secco, con moderata acidit\u00e0 e struttura. Il passaggio in legno contribuisce a limitare la percezione relativa dell'acidit\u00e0 (conferendo aromi di vaniglia e di tostato, che tuttavia le qualit\u00e0 organolettiche del legno non tendono a prevalere sulle caratteristiche aromatiche, anche se ben percettibili), aumentando nel contempo la morbidezza e la struttura del vino, per\u00f2, se vinificato in purezza, \u00e8 consigliato non tardare la vendemmia vista la rapida diminuzione dell\u2019acidit\u00e0 dell\u2019uva."}
{"id": "540920", "revid": "109878372", "url": "https://it.wikipedia.org/wiki?curid=540920", "title": "Gionni Galassia", "text": "Gionni Galassia \u00e8 un personaggio dei fumetti ideato e disegnato da Jacovitti protagonista di una omonima storia a fumetti pubblicata negli anni cinquanta. Jacovitti aveva iniziato a collaborare dal 1956 per il quotidiano \"Il Giorno\", per il cui supplemento, \"Il Giorno dei Ragazzi\", inventa oltre a Cocco Bill anche altri personaggi fra cui Gionni Galassia, un giovane che sogna di diventare astronauta, protagonista di avventure di genere fantascientifico nello spazio, su Marte e a contatto con gli extraterrestri.\nStoria editoriale.\nIl personaggio \u00e8 protagonista di una storia a fumetti in trenta tavole pubblicate per la prima volta sul settimanale \"Il Giorno dei Ragazzi\" dal n. 45 del 6 novembre 1958 al n. 22 del 28 maggio 1959. Compare anche nella storia \"Tom e Gionni\", pubblicata sempre sullo stesso settimanale dal n. 7 del 16 febbraio 1961 al n. 33 del 24 agosto 1961\nTrama.\nLa storia inizia in California, sul tetto di una casa della periferia di una cittadina qualunque, dove Gionni osserva con un cannocchiale una grossa bolla lucente con dentro una figura fornita di antenne sulla testa. Gionni Galassia, scende dal tetto per avvisare la popolazione dell'arrivo dei Marziani ma non viene creduto. Allora, dopo una notte tormenata, decide di verificare di persona cosa sia successo nella zona dove ha visto la bolla.\nLa storia continua su \u201c\"Tom e Gionni\"\u201d del 1961 dove, il direttore della \"Gazzetta di Mezza Sera\" convoca il giornalista Tom Ficcanaso \"perch\u00e9 un tizio a Springfellow ha visto un coso volante\". Il giornalista si reca sul posto e incontra Gionni che vola a cavallo di una scopa che gli presenta Puft, possessore di una sfera volante dentro la quale viene fatto entrare. Dentro di essa Tom viene preso dal panico e tocca dei tasti che fanno dirigere la sfera verso lo spazio arrivando su un pianeta cubico che si scopre essere la Terra cos\u00ec come sar\u00e0 trasformata tra centomila anni. Successivamente vengono catturati da altri esseri umani che spiegano loro che tutta l'umanit\u00e0 \u00e8 stata resa schiava delle macchine e solo una minoranza di uomini \u00e8 riuscita a salvarsi nascondendosi. Tom e Gionni potrebbero riuscono ad avvicinarsi alla macchina che mantiene in vita le macchine perch\u00e9 i robot non riescono a leggere nei loro cervelli di uomini del passato. Arrivati di fronte alla macchina abbassano per\u00f2 la leva sbagliata disintegrando cos\u00ec, oltre alla macchina, anche loro stessi. Riusciranno a salvarsi grazie al grande setaccio che li ricompone e tornano a casa, nel loro tempo, a bordo di macchina del tempo."}
{"id": "540921", "revid": "80424", "url": "https://it.wikipedia.org/wiki?curid=540921", "title": "Fondazione del lungo presente", "text": ""}
{"id": "540922", "revid": "599013", "url": "https://it.wikipedia.org/wiki?curid=540922", "title": "Gor", "text": ""}
{"id": "540930", "revid": "762947", "url": "https://it.wikipedia.org/wiki?curid=540930", "title": "Florian Leopold Gassmann", "text": "Inizi\u00f2 a studiare musica con Johann Woborschill presso l'istituto gesuita di Chomutov e successivamente si rec\u00f2 in Italia, dove fu allievo di Padre Martini. Inizi\u00f2 la sua attivit\u00e0 operistica con la messa in scena dell'opera \"Merope\" il 26 dicembre del 1756 al Teatro San Mois\u00e8 di Venezia. Fu grande amico di Christian Joseph Lidarti.\nDal 1757 al 1762 scrisse un'opera ogni anno per la stagione di Carnevale a Venezia e nel 1757 fu direttore del coro delle ragazze del Conservatorio degli incurabili. Molti dei libretti usati furono scritti dal commediografo veneziano Carlo Goldoni.\nNel 1763 si rec\u00f2 a Vienna per prendere il posto di \"compositore del balletto di corte\", dove entr\u00f2 nelle grazie dell'imperatore Giuseppe II. Nel 1764 Gassmann divent\u00f2 \"compositore da camera dell'Imperatore\" e nel 1772 maestro di cappella di corte.\nNel 1766 Gassmann incontr\u00f2 il giovane Antonio Salieri a Venezia, il quale fu invitato da esso a seguirlo a Vienna, dove divent\u00f2 suo allievo. Salieri rimase a Vienna, dove nel 1774, dopo la morte di Gassmann, venne nominato compositore di corte. Invece il posto di maestro di cappella fu occupato dal compositore Giuseppe Bonno.\nNel 1771 Gassmann fond\u00f2 la \"Tonk\u00fcnstlersoziet\u00e4t\" (societ\u00e0 degli artisti musicali), in seguito denominata Wiener Tonk\u00fcnstler-Orchester, la quale si occup\u00f2 dell'organizzazione degli eventi musicali per il pubblico viennese. Questa istituzione sociale, inoltre, si prendeva cura delle vedove e degli orfani dei membri deceduti. In occasione della fondazione della societ\u00e0 Gassmann compose l'oratorio \"La Betulia liberata\".\nNel 1774 Gassmann mor\u00ec a causa delle conseguenze di un incidente che sub\u00ec durante il suo ultimo viaggio in Italia.\nLe due figlie di Gassmann, Anna Fux e Therese Rosenbaum, furono entrambe famose cantanti formate da Salieri; la pi\u00f9 giovane, Therese, ebbe particolare successo come interprete di Wolfgang Amadeus Mozart.\nOpere.\n\"Sono note 20 opere di Gassmann. L'anno e la citt\u00e0 si riferiscono alla prima rappresentazione.\""}
{"id": "540932", "revid": "767487", "url": "https://it.wikipedia.org/wiki?curid=540932", "title": "Confession (album)", "text": "Confession \u00e8 il secondo album in studio del gruppo musicale statunitense Ill Ni\u00f1o, pubblicato il 30 settembre 2003 dalla Roadrunner Records."}
{"id": "540939", "revid": "1566286", "url": "https://it.wikipedia.org/wiki?curid=540939", "title": "Edna Ferber", "text": "Biografia.\nDi origini ungheresi, trascorre l'infanzia girando per gli Stati Uniti con la famiglia, finch\u00e9, all'et\u00e0 di 12 anni, si stabilisce ad Appleton dove consegue il diploma e la laurea presso la Lawrence University. Da sempre appassionata di letteratura, comincia a lavorare come redattrice in alcuni giornali locali, e nel 1911 pubblica il suo primo romanzo, \"Dawn O'Hara\".\nSuccessivamente si dedica con passione e talento alla scrittura di romanzi in cui i protagonisti sono solitamente donne dal forte carattere e i temi trattati soprattutto la denuncia sociale e l'attacco al razzismo. Fra i tanti titoli da lei pubblicati ricordiamo \"So Big\" del 1924, \"Show Boat\" del 1926 e \"Il gigante\" (\"Giant\") del 1952, probabilmente il suo capolavoro.\nOltre a lavorare per il teatro (insieme al drammaturgo regista-produttore George S. Kaufman realizza squisite commedie come \"Dinner at Eight\" e \"The Royal Family\") \u00e8 celebre anche come acuta intellettuale presiedendo soventemente il \"circolo vizioso\" dell'hotel Algonquin di New York, membro della Tavola rotonda dell'Algonquin.\nRiconoscimenti.\n1925 - Premio Pulitzer per il romanzo \"So big\""}
{"id": "540944", "revid": "1318658", "url": "https://it.wikipedia.org/wiki?curid=540944", "title": "Futurologia", "text": "La futurologia (anche nota come futures studies, previsione sociale o anticipazione) ha come oggetto di interesse e obiettivo una sistematica esplorazione dei futuri possibili, probabili e preferibili e delle visioni del mondo che stanno alla loro base. Il termine \"futurologo\", o pi\u00f9 raramente \"futurista\" (dall'inglese \"futurist\"), descrive talvolta anche consulenti di management che aiutano aziende e altre organizzazioni a comprendere una serie di andamenti e tendenze globali, a operare la gestione del rischio e a conoscere potenziali opportunit\u00e0 di mercato.\nPensare il futuro.\nUn elemento importante del pensare al futuro \u00e8 la gestione dell'incertezza e del rischio. Alcuni andamenti sono chiari, ad esempio: la forte diminuzione dei costi per le telecomunicazioni o l'invecchiamento della popolazione in molti Paesi dell'Europa occidentale. Per alcuni di essi il problema \u00e8 piuttosto concentrato nel tempo in cui essi si manifestano piuttosto che nella natura stessa degli eventi. Molti altri fenomeni sono davvero difficili da predire, inclusa una serie significativa di problemi cosiddetti \"Wild Card\", o a bassa probabilit\u00e0, ma ad alto impatto ed importanza, cosa, quest'ultima, soggetta a variazioni spesso impreviste a loro volta.\nLa previsione del futuro nelle passate societ\u00e0.\nGli esseri umani si sono sempre protesi verso il futuro per prevedere gli eventi che potessero determinare le sorti dell'umanit\u00e0, nel bene e nel male, per prepararsi ad affrontarli. La comprensione del futuro \u00e8 stata affidata per millenni all'indovino, l'uomo o la donna che stabilisceono con il futuro un rapporto magico. L'asserzione non \u00e8 che la traduzione della constatazione dell'importanza che hanno rivestito, in tutte le societ\u00e0, sibille, a\u00f9guri, indovini, pizie. Ci propone l'esempio pi\u00f9 significativo dell'importanza della lettura del futuro nelle societ\u00e0 umane la vicenda biblica di Giuseppe, che interpretando il sogno del Faraone delle sette vacche grasse e delle sette magre consente al paese pi\u00f9 popoloso dell'epoca di sopravvivere ad una carestia che sarebbe stata catastrofica.\nMalthus, il primo \"nuovo\" futurologo.\nDopo Francesco Bacone (\"Novum Organum\"), \u00e8 all'alba dell'Ottocento che la nascita delle nuove scienze umane induce l'idea della possibilit\u00e0 di previsioni fondate sul metodo scientifico, o almeno sulla conoscenza scientifica.\nIl primo futurologo nel senso nuovo pu\u00f2 essere considerato Thomas Robert Malthus, che nell'ultimo decennio del Settecento proclama che la popolazione umana pu\u00f2 raddoppiare ogni 25 anni, ma le tecniche agricole non possono raddoppiare la produzione di cibo nello stesso tempo, desumendone che se l'umanit\u00e0 non avesse ridotto il tasso di crescita sarebbe stata travolta dalla fame. Il primo studioso a proclamare la possibilit\u00e0 di prevedere \u201cscientificamente\u201d le vicende economiche e politiche \u00e8 un discepolo del filosofo Comte, \u00c9mile Littr\u00e9, che negli anni successivi al 1860 prevede che la pace europea si protrarr\u00e0 per alcuni decenni, una previsione che tutti i francesi gli imputeranno come colpa dopo il blitz tedesco verso Parigi del 1870. Sul fronte ideologico opposto pu\u00f2 essere considerato futurologo anche Karl Marx, che prevede, sulla base di argomentazioni che reputa rigorosamente scientifiche, il crollo sicuro, e non remoto, del capitalismo. Anche negli anni 90 del Novecento apparve un libro con il titolo \"La fine della Storia\", di Francis Fukuyama.\nLa nascita dei futures studies.\nLa futurologia mira a divenire disciplina scientifica a partire dalla fine degli anni Sessanta, con la moltiplicazione di iniziative a livello internazionale: tra queste, la \"Commission on the Year 2000\" diretta dal sociologo Daniel Bell, la nascita del gruppo \"Futuribles\" in Francia promosso da Bertrand de Jouvenel, e soprattutto il Club di Roma, un sodalizio di industriali, accademici ed esponenti politici, presieduto dall'italiano Aurelio Peccei, che si riunisce per la prima volta nel 1968 e commissiona al Massachusetts Institute of Technology di Boston uno studio sui tempi e sulle conseguenze dell'esaurimento delle materie prime fondamentali. Questo primo solido esercizio di futurologia scientifica applica la nuova teoria della complessit\u00e0 e l'uso di calcolatori allo studio delle dinamiche globali. Le conclusioni sono pubblicate nel 1972 nel celebre Rapporto sui limiti dello sviluppo, a cura di Dennis Meadows, Donella Meadows, J%C3%B8rgen Randers e William W. Behrens III. Considerato lavoro pionieristico per il futuro ambito dello sviluppo sostenibile, lo studio - che elabora scenari fino al 2050 - si pu\u00f2 considerare anche l'opera capostipite della cosiddetta \"previsione sociale\", o \"futures studies\".\nNel 1973 viene fondata a Parigi la World Futures Studies Federation, sotto l'egida dell'UNESCO. La disciplina si consolida con i primi corsi universitari (il primo in assoluto risale al 1966 ed \u00e8 diretto da Alvin Toffler alla New York School for Social Research) e la fondazione di diverse riviste scientifiche, tra cui lo \"European Journal of Futures Research\", il \"Journal of Futures Studies\" e \"Futures\". Sul modello dell'Institute for the Future di Palo Alto, fondato nel 1968 come gemmazione dalla RAND Corporation, nascono inoltre negli Stati Uniti e in Europa numerosi think-tank di futures studies. \nA livello di popolarit\u00e0, il successo dei futures studies \u00e8 rappresentato dai best-seller \"Lo choc del futuro\" di Alvin Toffler (1969), \"Megatrends\" di John Naisbitt (1982), e dalle opere di Robert Jungk.\nLa futurologia in Italia.\nIn Italia il successo della futurologia viene garantito dal best-seller di Roberto Vacca, \"Il medioevo prossimo venturo\" (1971), e dal programma \"Dove va il mondo?\" condotto da Piero Angela nello stesso anno sul Programma Nazionale.\nLa nascita dei futures studies italiani risale all'iniziativa del Club di Roma di Aurelio Peccei, sebbene nel 1984, dopo la morte di Peccei, la sede venga spostata da Roma a Parigi. L'iniziativa viene portata avanti dall'Istituto per le Ricerche di Economia Applicata (IREA), fondato nel 1967 da Pietro Ferraro, industriale ed ex partigiano, che nello stesso anno fonda la rivista \"Futuribili\", da lui diretta fino alla morte nel 1974, e dall'Istituto Ricerche Applicate Documentazione e Studi (IRADES), presieduto da Flaminio Piccoli, che nel 1973 organizza a Roma il Convegno internazionale di studi sul futuro da cui nascer\u00e0, lo stesso anno, la World Futures Studies Federation. Prima segretaria della federazione mondiale \u00e8 la sociologa Eleonora Barbieri Masini, successivamente titolare della cattedra di Previsione umana e sociale alla Pontificia Universit\u00e0 Gregoriana di Roma, a lungo l'unica cattedra italiana dedicata ai \"futures studies\". Altre figure della prima stagione della futurologia italiana sono il matematico Bruno de Finetti e l'economista e ambientalista Giorgio Nebbia.\nL'applicazione dei metodi di \"futures studies\" all'analisi della societ\u00e0 e dell'economia italiana, nonch\u00e9 a supporto del comparto industriale, viene portata avanti da diversi gruppi di ricerca, tra cui quello del sociologo Domenico De Masi, che si basa sull'applicazione del metodo Delphi, di Alberto Felice De Toni che introduce i metodi di \"corporate foresight\", e da Roberto Poli dell'Universit\u00e0 degli studi di Trento, dal 2013 titolare della prima Cattedra UNESCO in Sistemi Anticipanti e dal 2014 direttore del Master in Previsione sociale, primo corso universitario di formazione in Italia sui \"futures studies\". \nNel 2013 viene fondato a Napoli, su iniziativa di Roberto Paura, l'Italian Institute for the Future, primo think-tank italiano sul modello dei centri di \"futures studies\" internazionali, di cui \u00e8 espressione la rivista \"Futuri\". Sono organizzati negli anni diversi eventi nazionali di settore, tra cui il Congresso Nazionale di Futurologia (Napoli, 2014-2015) e gli Incontri dei Futuristi Italiani (Trento, 2017; Bologna, 2018; Roma, 2019), questi ultimi in collaborazione con l'Associazione dei Futuristi Italiani, nata nel 2018 su iniziativa di Poli, Paura e altri per la professionalizzazione della disciplina.\n\u00c8 attivo in Italia anche un nodo italiano del Millennium Project, tra i maggiori think-tank mondiali di futures studies, promosso per iniziativa di Eleonora Barbieri Masini . Negli anni sono state pubblicate alcune edizioni del rapporto annuale del Millennium Project \"The State of the Future\", dapprima attraverso l'Istituto Internazionale Jacques Maritain e successivamente tramite l'Italian Institute for the Future."}
{"id": "540949", "revid": "33689", "url": "https://it.wikipedia.org/wiki?curid=540949", "title": "San Giuseppe Artigiano", "text": ""}
{"id": "540954", "revid": "174925", "url": "https://it.wikipedia.org/wiki?curid=540954", "title": "Rondine (Arezzo)", "text": "Rondine \u00e8 una piccola frazione del comune di Arezzo, nell\u2019omonima provincia, situata a 12 chilometri dal centro su un\u2019ansa del fiume Arno.\nIl borgo, molto piccolo e ben conservato, risale all\u2019XI secolo, periodo in cui fu edificato anche l\u2019attiguo Castello di Rondine, i cui ruderi sono attualmente sottoposti a lavori di consolidamento e di restauro.\nLa chiesa del borgo \u00e8 dedicata ai Santi Pietro e Paolo. \u00c8 situato in maniera scenografica su un\u2019ansa del fiume Arno ed \u00e8 visibile nella sua intera bellezza dai viaggiatori che percorrono la linea ferroviaria Direttissima Firenze-Roma.\nCittadella della pace.\nFino al 1977 il borgo medievale di Rondine si trovava in stato di completo abbandono e di incuria. L\u2019allora vescovo di Arezzo, Telesforo Cioli, affid\u00f2 la cura e la rinascita di Rondine e della sua Chiesa a delle giovani famiglie della zona. A questi, negli anni successivi si unirono la Comunit\u00e0 del Sacro Cuore e la Comunit\u00e0 Giovanile di Saione di Arezzo.\nRondine diviene luogo di formazione, specialmente per giovani e famiglie e luogo di accoglienza e servizio a famiglie in difficolt\u00e0.\nNel 1997 nacque l\u2019Associazione \"Rondine Cittadella della Pace\", con lo scopo di promuovere una cultura di pace e di dialogo, in particolare lavorando con persone provenienti da paesi che vivono o hanno appena vissuto guerre e conflitti. \nL\u2019Associazione nasce, infatti, attorno ad un\u2019idea forte e originale: far convivere, in un luogo e in un contesto neutrali, ragazzi provenienti da paesi in conflitto e che nelle loro terre sarebbero potenziali nemici. Questa convivenza \u201cforzata\u201d, ma volontaria, ha dimostrato che i contrasti e le reciproche diffidenze tendono a dissolversi, se avulse dal contesto in cui si sviluppano e che il dialogo \u00e8 di fatto possibile.\nNel borgo di Rondine si trova infatti uno \"Studentato Internazionale\", che accoglie giovani provenienti dal Caucaso, dai Balcani, dalla Federazione Russa, dal Medio Oriente e dalla Sierra Leone.\nGli studenti, una volta terminato il loro percorso di studi, tornano nel loro paese di origine e farsi cos\u00ec portatori di un messaggio di dialogo.\nLa missione dell\u2019Associazione pu\u00f2 essere cos\u00ec sintetizzata: promuovere la risoluzione del conflitto attraverso l\u2019esperienza di giovani che scoprono la persona nel proprio nemico.\nNel 2020 l'associazione ha conseguito il Premio Nazionale Nonviolenza \u00abper essere riuscita a realizzare e mettere in pratica una metodologia efficace e concreta per il superamento del conflitto attraverso la conoscenza dell'Altro, il confronto e la reciproca consapevolezza della diversa visione della realt\u00e0. Vivere il conflitto come elemento costitutivo attraverso metodi di superamento delle opposte visioni per creare uno stato di pace dove, pur permanendo la diversit\u00e0, si crea un\u2019armonia conviviale e resistente\u00bb."}
{"id": "540958", "revid": "287204", "url": "https://it.wikipedia.org/wiki?curid=540958", "title": "Iznogoud", "text": "Iznogoud \u00e8 un personaggio dei fumetti francese, creato dallo scrittore di fumetti Ren\u00e9 Goscinny (autore anche di \"Asterix\") e dal fumettista Jean Tabary negli anni sessanta. Dopo la morte di Goscinny, avvenuta nel 1977, Tabary ha continuato a scrivere le storie di Iznogoud.\nNel nome del protagonista, Iznogoud, si cela un gioco di parole: suona all'incirca come l'inglese \"He's no good\", \"non \u00e8 buono\".\nFinora sono state pubblicate in Francia 30 graphic novel di Iznogoud; dal fumetto \u00e8 stata anche tratta in una serie di cartoni animati prodotta da Saban Entertainment di 26 per un totale di 52 episodi, tradotta anche in altre lingue.\nSinossi.\nIznogoud \u00e8 il gran visir del califfato di Baghdad, ed \u00e8 benvoluto dal suo califfo Haroun El Poussah; questi per\u00f2 non sa che egli ha un solo sogno: \u00abessere califfo al posto del califfo\u00bb, e per fare ci\u00f2 intraprende molte avventure con l'aiuto del fedele Dilat Larat, ma ogni volta, con esiti infelici, gli va sempre male.\nStoria editoriale.\nLa serie ha fatto il suo debutto nella rivista a fumetti franco-belga Record il 15 gennaio 1962 con il titolo, \"Les aventures du Calife Haroun el Poussah\". In seguito si decise che il malvagio personaggio di supporto doveva essere il protagonista della serie, e il fumetto fu rinominato Iznogoud. Nel 1968 riprese la pubblicazione seriale sulla rivista Pilote.\nIl gusto di Goscinny per la satira tagliente mantiene sempre originale il formato ripetitivo delle storie, rendendo Iznogoud uno degli antieroi pi\u00f9 popolari nel mondo dei fumetti francesi. Le abilit\u00e0 di Goscinny con i giochi di parole, rese famose in Asterix, sono evidenti anche in Iznogoud.\nQuando Goscinny mor\u00ec nel 1977, Tabary decise di portare avanti il lavoro da solo, proprio come fece Albert Uderzo con Asterix. Mentre il periodo Goscinny era caratterizzato da \"album\" che comprendevano diversi racconti a corto raggio ciascuno, Tabary indirizz\u00f2 la serie in una nuova direzione, dedicando ogni nuovo album interamente a una singola storia, pi\u00f9 grande e molto pi\u00f9 dettagliata, di solito ruotando attorno a un unico concetto.\nIn Italia il personaggio \u00e8 apparso per la prima volta sulle pagine de Il Giornalino dove veniva chiamato Al\u00ec Satan, il suo braccio destro veniva chiamato Mustaf\u00e0 e il califfo Mahno-Mas\u00ec-Mavah.\nCarattere.\nIznogoud \u00e8 un personaggio divertente grazie alla sua malvagit\u00e0 e al suo brutto carattere: \u00e8 irascibile, furbo, intelligente, presuntuoso, geloso, crudele, bisbetico, odioso, avaro, avido, egoista, sospettoso, infelice (a causa dei suoi fallimenti) e, inoltre, combina sempre guai, continuando sempre a pensare di poter diventare \"califfo al posto del califfo\". Cos\u00ec come la Banda Bassotti o Wile E. Coyote inseguono, eternamente senza successo, i loro obiettivi.\nPersonaggi ricorrenti.\nSultano Pullmankar (\"Streetcar\" in inglese e \"Motocar\" in italiano): \u00e8 un vicino del califfo Haroun El Poussah. \u00c8 descritto come un uomo permaloso con un potente esercito. Iznogoud tenta spesso di provocare Pullmankar ad arrabbiarsi con il Califfo, al fine di istigare una guerra; tuttavia, Pullmankar non si arrabbia mai con il califfo, ma solo con Iznogoud.\nGi autori Goscinny e Tabary fanno delle occasionali apparizioni nel fumetto. In un episodio, Tabary usa un armadio che viaggia nel tempo per aiutare Iznogoud a impadronirsi del titolo di Califfo. In un altro episodio, Iznogoud ottiene un calendario magico che gli permette di viaggiare nel tempo quando strappa le sue pagine. Ne strappa troppe e viene trasportato nel XX secolo, all'interno dello studio di Tabary. In un altro episodio, Iznogoud ottiene un set di carta da disegno magico che fa scomparire chiunque o qualsiasi cosa disegnata su di esso una volta che la carta viene lacerata. Purtroppo il disegno deve essere realistico, e Iznogoud non \u00e8 un artista provetto; alla ricerca di un insegnante d'arte incontra Tabary, ribattezzato \"Tabary El-Retard\".\nGli autori appaiono occasionalmente in momenti \"dietro le quinte\", come quando Iznogoud viaggia in un paese in uno specchio, e tutto \u00e8 invertito, compreso il testo dei balloon. Tabary viene mostrato lamentarsi con Goscinny di essere costretto a fare questo frustrante lavoro di \"inversione\" e lo minaccia, anche con una pistola, per convincerlo a fare una versione \"tradotta\" non invertita.\nL'equipaggio di Redbeard, un'altra serie di fumetti pubblicata su Pilote, appare in \"A Carrot for Iznogoud\", come ha fatto in molte storie della creazione pi\u00f9 famosa di Ren\u00e9 Goscinny, Asterix.\nAltri media.\nOltre al fumetto, Iznogoud \u00e8 presente in una serie a cartoni animati, in Italia nota come \"Chi la fa l'aspetti!\", e trasmessa per la prima volta su Canale 5 nella met\u00e0 degli anni 90, all'interno del contenitore Bim Bum Bam, e poi principalmente su Italia 1. Nella versione italiana della serie animata Iznogoud viene chiamato Gran Bailam, il fedele Dilat Larat \u00e8 diventato El Salam e il califfo Haroun El Poussah \u00e8 Al\u00ec Dormir. Un'altra differenza tra fumetto e cartone animato \u00e8 che in quest'ultimo il califfo risulta essere un sultano.\nIznogoud \u00e8 protagonista del videogioco per computer \"Iznogoud\" del 1987 e del videogioco di tipo piattaforme \"Saban's Iznogoud\" pubblicato da Micro\u00efds nel 1996 per PC e PlayStation.\nNel 2005 \u00e8 uscito il film live action \"Iznogoud\", dove il protagonista \u00e8 interpretato da Micha\u00ebl Youn, che ha avuto successo in patria.\nIl suo nome \u00e8 stato usato anche come Google bombing: digitandolo si veniva indirizzati alla pagina dell'allora ministro degli Interni francese Nicolas Sarkozy. Questo scherzo \u00e8 stato poi rimosso."}
{"id": "540961", "revid": "1543377", "url": "https://it.wikipedia.org/wiki?curid=540961", "title": "Johnny Hiland (album)", "text": "Johnny Hiland \u00e8 il primo album in studio dell'omonimo chitarrista country statunitense, prodotto da Peter Collins e pubblicato nel 2004 per la Favored Nations."}
{"id": "540964", "revid": "640277", "url": "https://it.wikipedia.org/wiki?curid=540964", "title": "Ingw\u00eb", "text": ""}
{"id": "540969", "revid": "1429175", "url": "https://it.wikipedia.org/wiki?curid=540969", "title": "Matusalemme", "text": "Matusalemme (ebraico: \"Methuselah\", \u05de\u05b0\u05ea\u05bf\u05d5\u05bc\u05e9\u05b6\u05dc\u05b7\u05d7/\u05de\u05b0\u05ea\u05bf\u05d5\u05bc\u05e9\u05b8\u05dc\u05b7\u05d7, \"M\u0259\u1e6f\u00fb\u0161\u00e9la\u1e25\" \u2013 \"Uomo del dardo/lancia\", o alternativamente \"la sua morte porter\u00e0 un giudizio\") \u00e8 uno dei grandi patriarchi antidiluviani citati nel libro della Genesi. \nDeceduto, secondo la narrazione biblica, alla considerevole et\u00e0 di 969 anni, \u00e8 l'uomo pi\u00f9 longevo citato nella Bibbia. Per questo motivo il nome Matusalemme viene comunemente riferito per antonomasia a qualsiasi essere vivente che raggiunga un'et\u00e0 estremamente avanzata.\nIl pi\u00f9 vecchio.\nSecondo il libro della Genesi , Matusalemme era il settimo discendente diretto di Adamo secondo la linea di Set (la cosiddetta \"Grande Genealogia dei Setiti\" di Gen 5), figlio di Enoch, padre di Lamech e nonno di No\u00e8. Matusalemme mor\u00ec nell'anno del diluvio universale, prima del diluvio (secondo il testo masoretico di ) oppure dopo (stando alla numerazione di del Septuaginta Lucianico [\"Codex Vaticanus\"], 1656 anni dopo la Creazione, nell'anno 2104 a.C. secondo il computo rabbinico che pone la Creazione nel 3760 a.C. oppure nel 2348 a.C., secondo la Bibbia di re Giacomo, che pone la Creazione nel 4004 a.C.).\nMatusalemme viene citato in un passo del \"Tanakh\" (Bibbia ebraica, ), come facente parte della genealogia che collega Adamo a No\u00e8. Tale genealogia \u00e8 ripetuta, senza cronologia, al passo , e appare anche in . Il seguente brano \u00e8 tratto dalla Bibbia CEI: \nI versetti sono disponibili in tre manoscritti tradizionali: il Testo masoretico, il Septuaginta e il Pentateuco samaritano. Le tre tradizioni non concordano tra loro e la differenza pu\u00f2 essere riassunta nella seguente tabella:\nCi sono stati numerosi tentativi di interpretare queste differenze, ma la pi\u00f9 ovvia \u00e8 la corruzione accidentale causata da copisti e traduttori. Alcuni errori possono essere il risultato di tentativi sbagliati nel correggere errori precedenti. Il biblista Gerhard Larsson ha affermato che i rabbini che hanno tradotto il Septuaginta dall'ebraico al greco ad Alessandria verso il III secolo d.C., consapevoli del fatto che lo storico egiziano Manetone non faceva menzione di un diluvio, e allung\u00f2 l'et\u00e0 dei patriarchi per far arretrare il tempo del diluvio a prima della I dinastia egizia.\nTeoria dei cicli lunari.\nPer spiegare questo fatto Isaac Asimov ha avanzato l'ipotesi che la sua et\u00e0 non sia espressa in anni, bens\u00ec in mesi lunari; la sua et\u00e0 si ridurrebbe cos\u00ec a poco pi\u00f9 di settant'anni.\nTeoria del calendario sumerico.\nMikhail Verba, un ricercatore russo di San Pietroburgo appassionato dello studio dei testi biblici, sostiene che No\u00e8 aveva circa 60 anni, non 500, quando salp\u00f2 con l'arca per sottrarsi al diluvio universale; Matusalemme raggiunse la rispettabile et\u00e0 di 117 anni, ma non i 969 che la tradizione gli attribuisce; Sara aveva poco pi\u00f9 di quarant'anni quando rimase incinta del figlioletto Isacco.\nVerba ha pubblicato sulla rivista \"Scienza e vita\" un dettagliato articolo per dimostrare che i primi traduttori della Bibbia, nel III secolo d.C., commisero un grossolano errore nel trasferire l'antico testo aramaico in lingua greca: non tennero conto del sistema di calcolo dei sumeri, totalmente diverso dal loro. Il ricercatore - fisico e geologo, ma che si dedica anche allo studio delle culture antiche - sottolinea che la matematica sumera si basa innanzitutto su un sistema sessagesimale e non decimale, analogo a quello usato oggi per il conto del tempo e per i calcoli di trigonometria. Oltretutto, la trascrizione di quel sistema era complicata da una particolare simbologia che teneva conto anche dello spessore delle linee usate per scrivere i numeri.\nIn base a questi presupposti, Verba ha dimostrato (almeno a suo avviso) come i numeri e le date dell'Antico Testamento siano in realt\u00e0 perfettamente verosimili: \"nella Bibbia - sostiene - non c'\u00e8 alcuna esagerazione o simbolismo mistico a livello numerico, basta rileggerla tenendo conto della matematica sumera e tutto appare perfettamente normale\"."}
{"id": "540970", "revid": "1272592", "url": "https://it.wikipedia.org/wiki?curid=540970", "title": "Cola", "text": ""}
{"id": "540977", "revid": "1318658", "url": "https://it.wikipedia.org/wiki?curid=540977", "title": "Arrondissement di Saint-Claude", "text": "L\"arrondissement\" di Saint-Claude \u00e8 un \"arrondissement\" dipartimentale della Francia situato nel dipartimento del Giura, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 70 comuni raggruppati in 5 cantoni:"}
{"id": "540979", "revid": "1318658", "url": "https://it.wikipedia.org/wiki?curid=540979", "title": "Arrondissement di Dole", "text": "L\"arrondissement\" di Dole \u00e8 un \"arrondissement\" dipartimentale della Francia situato nel dipartimento del Giura, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 125 comuni raggruppati in 10 cantoni:"}
{"id": "540981", "revid": "1543377", "url": "https://it.wikipedia.org/wiki?curid=540981", "title": "Holiday (Madonna)", "text": "Holiday \u00e8 una canzone della cantante statunitense Madonna, contenuta nel suo album d'esordio \"Madonna\" (1983). La Sire Records pubblic\u00f2 il disco come terzo singolo estratto dall'album \"Madonna\". \"Holiday\" fu incluso successivamente nella raccolta di remix \"You Can Dance\" (1987), nella raccolta dei suoi pi\u00f9 grandi successi \"The Immaculate Collection\" (1990) e nella sua forma originale nella raccolta \"Celebration\" (2009). Dopo la prima pubblicazione, il singolo fu ristampato altre tre volte: nel 1985, a seguito del successo del secondo album, \"Like a Virgin\"; il 4 giugno 1991 (solo per il mercato britannico) in occasione dell'uscita di \"The Immaculate Collection\" e del film \"A letto con Madonna\"; il 5 febbraio 1999 (solo per il mercato giapponese) per promuovere il film \"The Wedding Singer\", nella cui colonna sonora era inclusa \"Holiday\".\nLa canzone, una delle poche incise da Madonna a non portare la sua firma, fu composta da Curtis Hudson e Lisa Stevens dei Pure Energy. Fu offerta a Madonna dal produttore John \"Jellybean\" Benitez, ma prima ancora fu proposta alla ex cantante delle Supremes Mary Wilson, che la rifiut\u00f2. Dopo aver accettato la canzone, Madonna e Jellybean lavorarono su di essa alterandone la composizione, aggiungendo un assolo di piano suonato dal loro amico Fred Zarr.\n\"Holiday\" fu il primo brano di Madonna ad arrivare alle prime posizioni della classifica generale di \"Billboard\" e a raggiungere la prima posizione nella classifica dance di \"Billboard\". Conquist\u00f2 le prime cinque posizioni in vari paesi europei, tra cui Austria, Belgio, Germania, Irlanda e Regno Unito. Mondialmente vendette 2.650.000 copie.\nPer ogni edizione del singolo furono realizzate diverse copertine: quella per la prima edizione mostra per la prima volta una foto di Madonna realizzata da Gary Heery. \"Holiday\" \u00e8 l'unica canzone concessa dalla cantante per essere campionata da un altro artista: fu utilizzata dal gruppo musicale The Avalanches per il brano \"Stay Another Season\", pubblicato sul loro album del 2000 \"Since I Left You\".\nMadonna ha eseguito \"Holiday\" in quasi tutti i suoi tour mondiali. La versione dal vivo del brano eseguita durante il \"Re-Invention Tour\" del 2004 \u00e8 stata pubblicata sull'album \"I'm Going to Tell You a Secret\", uscito nel 2006.\nMolti artisti ne hanno realizzate delle loro versioni ed \u00e8 anche apparsa nella colonna sonora della sitcom \"Will &amp; Grace\".\nDescrizione.\nNel 1983 Madonna registrava il suo album di debutto, \"Madonna\", ma Madonna non aveva abbastanza materiale per l'album. Lucas aggiunse due nuove canzoni al progetto e John \"Jellybean\" Benitez, un dj che lavorava alla discoteca Funhouse, fu chiamato per mixare i brani disponibili. Nel frattempo, a causa di un conflitto di interessi, Steve Bray vendette un'altra canzone, \"Ain't No Big Deal\", ad un altro progetto, rendendola non pi\u00f9 disponibile per la cantante. Benitez trov\u00f2 una canzone scritta da Curtis Hudson e Lisa Stevens del gruppo pop Pure Energie. Madonna e Jellybean mandarono la demo della canzone all'amico Fred Zarr, che abbell\u00ec l'arrangiamento con un sintetizzatore. Successivamente fu aggiunta la voce e Benitez pass\u00f2 alcuni giorni ad aumentare l'attrattiva commerciale del brano prima della scadenza, fissata all'aprile del 1983. Prima che la canzone fosse completa, Zarr aggiunse l'assolo del piano che si sente nel finale.\nIl testo esprime il sentimento universale - di bisogno di una vacanza.\nAccoglienza.\nNel suo libro \"The Complete Guide to the Music of Madonna\", Rikky Rooksby scrisse che \"Holiday\" era contagiosa come la peste. \u00abUn solo ascolto bastava per non poterti pi\u00f9 togliere quel dannato hook dalla testa\u00bb. Jom Farber di \"Entertainment Weekly\" disse che \"Holiday\" soddisfa l'orecchio musicale di entrambi i lati dell'Atlantico. Recensendo \"The Immaculate Collection\", David Browne di \"Entertainment Weekly\" dichiar\u00f2 che \u00abHoliday era la prima di una serie palesemente interminabile di canzoni astutamente elaborate\u00bb e elogi\u00f2 l'esperta produzione del brano. Mary Cross, nella sua biografia di Madonna, descrisse \"Holiday\" come \u00abuna canzone semplice, attraentemente fresca e di buon umore\u00bb. Sal Cinquemani di \"Slant Magazine\" descrisse la canzone come \u00ableggera\u00bb. Stephen Thomas Erlewine di \"AllMusic\" la defin\u00ec \u00abeffervescente e una delle migliori canzoni dell'album \"Madonna\"\u00bb. Don Shewey di \"Rolling Stone\" comment\u00f2 che il semplice testo della canzone pare ingegnoso.\nIl video.\nPer \"Holiday\" fu realizzato un videoclip dello stesso tipo di quello girato per \"Everybody\": un'esibizione dance in una discoteca con due ballerini (il fratello di Madonna Christopher Ciccone e l'amica Erica Bell). \u00c8 sconosciuto il regista del filmato, ma si sa che esso risult\u00f2 troppo mediocre e non fu mai distribuito per promuovere il singolo. Al suo posto fu utilizzata una performance registrata per i programmi televisivi \"Solid Gold\" in America e \"Top of the Pops\" per l'Europa.\nPer la promozione del documentario \"A letto con Madonna\", uscito nel 1991, venne realizzato un video live di \"Holiday\" registrato durante il \"Blond Ambition Tour\" (1990), da Alek Keshishian, a Parigi.\nEsecuzioni dal vivo.\nNel 1983 Madonna ha interpretato \"Holiday\" nei club \"Uncle Sam's\" e \"Roxy\" di New York. Inoltre apparve in numerose trasmissioni televisive in giro per il mondo: nella tv americana (\"Solid Gold\" e \"American Bandstand\"), in quella francese (\"Blue Shirt\" e \"Formal Eins\"), alla tv tedesca (\"Super TV! Formula 1\"), in quella francese (\"Les enfants du rock\"), in quella inglese (\"Top of the Pops\") e anche alla tv italiana nello storico programma di Raiuno \"Discoring\" e nel programma \"Di-Gei\" registrato da \"Le Rotonde\" a Garlasco (PV).\n\"Holiday\" fu anche eseguita dal vivo nella memorabile performance di Madonna al \"Live Aid\" del 1985, nonch\u00e9 al concerto tenuto alla \"Brixton Academy\" di Londra nel 2000.\nCome segno di riconoscenza al successo che questo brano le ha tributato, Madonna lo ha inserito nella scaletta di quasi tutti i suoi tour, escluso soltanto nel \"Confessions Tour\" del 2006. Ad eccezione del \"Virgin Tour\", \"Holiday\" \u00e8 sempre stato il pezzo di chiusura degli spettacoli di Madonna, che ha saputo regalare al brano una veste sempre nuova in ognuna delle sue performance: rock nel \"Who's That Girl Tour\", brasileno nel \"Blond Ambition Tour\", marziale nel \"Girlie Show\", dance nel \"Drowned World Tour\" (con l'inserimento di un campionamento da \"Music Sounds Better with You\" degli Stardust), tribale nel \"Re-Invention Tour\". La canzone venne inserita anche nella scaletta dello \"Sticky &amp; Sweet Tour\" 2.0 del 2009, includendo le note di \"Celebration\" e parti di \"Everybody\" e un tributo a Michael Jackson. Viene anche inserita, come pezzo di chiusura, nel suo Rebel Heart Tour.\nEdizione Italiana.\nUsc\u00ec nel 1983 con \"Everybody\" incisa nel Lato B del singolo. Nel 1985 Fu ristampato con una copertina differente e con la canzone \"I Know It\" come Lato B ottenendo un discreto successo.\nAccrediti.\nNella versione di \"You Can Dance\":"}
{"id": "540983", "revid": "73560", "url": "https://it.wikipedia.org/wiki?curid=540983", "title": "Giuseppe Baudo", "text": ""}
{"id": "540989", "revid": "93556", "url": "https://it.wikipedia.org/wiki?curid=540989", "title": "F-19", "text": "La designazione F-19 per un aeroplano da caccia degli Stati Uniti d'America non risulta assegnata. Questo fatto ha generato negli anni numerose speculazioni sul fatto che questa designazione possa riferirsi, od essersi riferita, ad un particolare velivolo ancora classificato.\nDall'unificazione del sistema identificativo avvenuta nel 1962 (prima di allora US Army, US Air Force e US Navy si regolavano diversamente), i caccia USA vengono denominati con numeri consecutivi, a cominciare dal North American F-1 Fury sino ad arrivare al Northrop-McDonnell Douglas YF-23. La designazione F-13 non \u00e8 stata assegnata per motivi legati alla superstizione e, dopo il McDonnell Douglas F/A-18 Hornet, \u00e8 stata la volta del Northrop F-20 Tigershark.\nLa teoria che prevalse negli anni '80, tale perch\u00e9 non confermata da alcuna fonte del governo degli Stati Uniti, affermava che la designazione era stata assegnata ad un aereo \"invisibile\", dato che lo sviluppo di un nuovo caccia denominato \"stealth fighter\" (caccia \"furtivo\", \"celato\") era un \"segreto di Pulcinella\" all'interno della US Air Force. Nel 1986 la Testor Corporation fece uscire sul mercato un aeromodello, in scatola di montaggio, chiamato F-19 Stealth Fighter. Questo modello vendette sorprendentemente bene e presto divenne il pi\u00f9 venduto di sempre, strappando subito il primato al modello della AMT della USS \"Enterprise\" (NCC-1701) di Star Trek, il quale aveva 20 anni dietro di s\u00e9. Il grande successo del primo modello invit\u00f2 la Testors a farne uscire un secondo, altrettanto fantasioso, della controparte del blocco sovietico, il Mikoyan Gurevich MiG-37B Ferret E e di conseguenza anche un elicottero stealth, lo Stingbat LHX. Il disegno del modello della Testor venne poi usato per la linea di giocattoli GI Joe.\nNello stesso anno il romanzo di Tom Clancy, \"Uragano Rosso\", menziona un F-19 Ghostrider. Presa dal mito, la solitamente accurata guida Jane's Information Group pubblic\u00f2 un articolo sull'F-19, con uno schizzo molto vicino alla linea del modellino della Testors, su \"Jane's All the World's Aircraft 1986-1987\". In aggiunta nell'edizione del 1987-1988 menzionava l'aereo come \"Lockheed Corporation RF-19\" ed \"XST\", descrivendo invece i progetti Have Blue e Lockheed F-117 Nighthawk.\nNel 1988 la Microprose rilasci\u00f2 un simulatore di volo intitolato \"F-19 Stealth Fighter\", il quale resta ancora oggi il solo prodotto riguardante questo tipo di velivoli. Il simulatore dava la possibilit\u00e0 di pilotare sia l'F-19 (che aveva la medesima linea del modellino) che l'F-117.\nQuando il vero \"stealth fighter\" fu mostrato al pubblico, nel 1988, fu chiamato F-117 Nighthawk. Non \u00e8 motivata ufficialmente nemmeno questa strana numerazione; d'altra parte Joe Baugher afferma che i primi manuali riportavano la dicitura F-117 sulla copertina e tale designazione rimase, malgrado la connessione con le vecchie designazioni dell'aeronautica (l'ultimo numero ufficialmente assegnato della vecchia serie era quello del General Dynamics F-111).\nAd un certo punto un portavoce del Dipartimento della Difesa degli Stati Uniti dichiar\u00f2 che la mancata assegnazione della sigla F-19 era dovuta al fatto che questa poteva generare confusione con quella del MiG-19, ma non sembra che questa stessa motivazione abbia impedito l'impiego dei numeri 17, 21 e 23.\nUn'altra possibilit\u00e0 \u00e8 che non vi sia stato alcun F-19 e che sia stata una espressa richiesta della Northrop quella di assegnare la sigla F-20 al Tigershark o per usare un numero pari (al contrario dei MiG che, come tutti i velivoli da caccia sovietici, usano numeri dispari), o per avere il primo numero di una nuova generazione. Vi \u00e8 stato un precedente in tal senso, durante la seconda guerra mondiale, quando la General Motors fece saltare la sigla P-74 per usare la successiva P-75 per il suo nuovo caccia.\nBisogna infine notare che Jane's ha iniziato a riferirsi ad un progetto di caccia della Lockheed con la sigla F-19 gi\u00e0 nel 1984. \u00c8 probabile che questa fosse stata la designazione iniziale dell'F-117, poi non usata.\nTuttavia il mito dell'aereo F-19 continu\u00f2 per anni; il nome fu usato anche nel film Godzilla per indicare caccia d'attacco usati per colpire la creatura; uno di essi distrugge volontariamente il Madison Square Garden con un missile AGM-84 Harpoon."}
{"id": "540990", "revid": "1522738", "url": "https://it.wikipedia.org/wiki?curid=540990", "title": "Ghost in the Shell (videogioco)", "text": "Ghost in the Shell \u00e8 un videogioco per PlayStation del 1997 basato sia sul manga originale \"Ghost in the Shell\" di Masamune Shirow che sul film omonimo \"Ghost in the Shell\" (a sua volta tratto dal manga).\nLe sequenze animate a cui si assiste durante il gioco sono state prodotte da Production I.G, gi\u00e0 produttrice delle animazioni di tutti gli adattamenti di \"Ghost in the Shell\" (due film cinematografici, due serie TV e uno special TV).\nModalit\u00e0 di gioco.\nIl giocatore impersona il piccolo carro armato poliziesco tipico del mondo di \"GitS\", il Fuchikoma, e ne utilizza le abilit\u00e0 per combattere, scalare muri e muoversi sui soffitti. \u00c8 possibile giocare selezionando a scelta la visuale in prima o in terza persona. Ogni livello si sviluppa in due parti, la prima in cui combattere i normali nemici e completare i diversi obbiettivi che si presentano, e la seconda, dove distruggere il boss finale del quadro. Ci sono anche varianti sul tema come i livelli a \"movimento forzato\", dove, percorrendo un percorso prestabilito dal videogioco stesso, ci si ritrover\u00e0 a sparare e a schivare nemici lungo un grosso tratto di mare e su di una tortuosa autostrada (tutto sempre in movimento ovviamente)."}
{"id": "540995", "revid": "399", "url": "https://it.wikipedia.org/wiki?curid=540995", "title": "Mallo (botanica)", "text": "Il mallo \u00e8 la polpa che pu\u00f2 avvolgere un tipo particolare di frutto detto noce.\nIl frutto detto \"noce\" pu\u00f2 essere in realt\u00e0 botanicamente una drupa, che sotto una buccia (esocarpo) sottile racchiude uno strato polposo (o fibroso), il mesocarpo, che avvolge a sua volta il seme, che \u00e8 la noce vera e propria (endocarpo).\nIl termine mallo \u00e8 quindi equivalente a polpa, ma si applica per le \"drupe\" con tale termine, in luogo di polpa, solo nel caso che la polpa non sia la parte commestibile, ma lo sia invece il seme interno.\nIn diversi casi, pur non essendo commestibile, il mallo riveste una discreta importanza economica. Per esempio si cita il mallo della noce comune, usato come colorante e aroma per la preparazione di liquori (Nocino) o ancora come fibra tessile, come nel caso della noce di cocco, che ha appunto un mallo a consistenza fibrosa di peso specifico molto basso e con un forte contenuto in tannino, che evita la degradazione in acqua e non marcisce.\nIn particolare nel caso della noce di cocco, la presenza di un mallo fibroso molto leggero e resistente che avvolge la noce permette il galleggiamento del frutto per periodi di tempo molto lunghi. Grazie al galleggiamento, i frutti caduti sulle spiagge e raccolti dalle forti mareggiate o delle maree vengono trasportati dalle correnti per centinaia di chilometri prima di arrivare su altre isole. Superando in direzione della terraferma il punto di risacca delle spiagge, le noci germinano grazie alle piogge. In questo modo \u00e8 assicurata la diffusione naturale della specie botanica anche su lunghe distanze e attraverso il mare."}
{"id": "541000", "revid": "124123", "url": "https://it.wikipedia.org/wiki?curid=541000", "title": "George S. Kaufman", "text": "Biografia.\n\u00c8 stato uno dei membri stabili della Tavola rotonda dell'Algonquin.\nEsord\u00ec come giornalista e critico teatrale nel New York Times.\nIl suo primo successo fu la satira espressionista \"Beggar on Horseback\" (\"Il povero a cavallo\", 1924), scritta con Marc Connelly.\nDa ricordare la sua collaborazione con Moss Hart, che produsse pregevoli opere, come \"Once in a Lifetime\" (\"Una volta nella vita\", 1930), \"You Can't Take It with You\" (\"Non te li puoi portare appresso\", 1936) e \"The Man Who Came to Dinner\" (\"Quel signore che venne a pranzo\", 1939).\n\"Dinner at Eight\" (\"Pranzo alle otto\", 1932) e \"The Solid Gold Cadillac\" (\"Una Cadillac tutta d'oro\", 1953) ottennero un grande successo anche nella versione cinematografica."}
{"id": "541009", "revid": "46291", "url": "https://it.wikipedia.org/wiki?curid=541009", "title": "Cola (botanica)", "text": "Cola \u00e8 un genere di piante angiosperme dicotiledoni appartenente alla famiglia delle Malvacee.\nSono alberi originari delle foreste tropicali dell'Africa, alcune specie sono utilizzate per il frutto, contenente caffeina, spesso usato come aromatizzante nelle bevande.\nDescrizione.\nSono alberi sempreverdi, alti fino a , con foglie ovoidali lucide lunghe fino a 30\u00a0cm e frutti a forma di stella.\nTassonomia.\nLa classificazione tradizionale (Sistema Cronquist) attribuiva il genere \"Cola\" alla famiglia delle Sterculiacee.\nLa moderna classificazione APG lo colloca tra le Malvaceae, nella sottofamiglia Sterculioideae.\nIl genere comprende le seguenti specie:"}
{"id": "541010", "revid": "11684", "url": "https://it.wikipedia.org/wiki?curid=541010", "title": "Sterculiacee", "text": ""}
{"id": "541013", "revid": "2009374", "url": "https://it.wikipedia.org/wiki?curid=541013", "title": "Verdone", "text": ""}
{"id": "541015", "revid": "1305772", "url": "https://it.wikipedia.org/wiki?curid=541015", "title": "Dualit\u00e0 (fisica teorica)", "text": "Due teorie fisiche si definiscono duali se, una volta applicata una trasformazione matematica chiamata duale, esse hanno effetti fisicamente identici; o meglio una trasformazione duale \u00e8 una mappa invertibile tra due teorie fisiche che trasforma uno stato in un altro stato preservando \nl'ampiezza, l'intensit\u00e0 e le simmetrie dell'interazione.\nLe dualit\u00e0 oggi note sono di tre tipi: la S-dualit\u00e0, la T-dualit\u00e0 e la U-dualit\u00e0. Delle tre, la T-dualit\u00e0 \u00e8 probabilmente la pi\u00f9 semplice. La T-dualit\u00e0 \u00e8 una simmetria duale che consente di cancellare le differenze tra scale di distanza grandi e piccole ; essa \u00e8 la risultante della compattazione delle dimensioni spaziali extra all'interno della teoria delle stringhe. Le teorie della S-dualit\u00e0 e della U-dualit\u00e0 si possono considerare come gli elementi fondamentali di quella che viene chiamata la seconda rivoluzione della teoria delle stringhe.\nCiascuna di queste dualit\u00e0 fornisce un metodo per convertire una teoria delle stringhe in un'altra (vedi M-teoria).\nNel 1995 il fisico e matematico americano Edward Witten diede inizio alla \"seconda rivoluzione delle superstringhe\" introducendo la M-teoria che unifica le teorie delle stringhe tra loro attraverso una sorta di \"trama\" di rapporti reciproci, detta \"dualit\u00e0\".\nIl concetto di dualit\u00e0 era gi\u00e0 noto prima di Witten. Egli per\u00f2 per primo rilev\u00f2 che tutte le teorie sono in connessione reciproca."}
{"id": "541016", "revid": "767487", "url": "https://it.wikipedia.org/wiki?curid=541016", "title": "Il cuoco, il ladro, sua moglie e l'amante", "text": "Il cuoco, il ladro, sua moglie e l'amante (\"The Cook, the Thief, His Wife and Her Lover\") \u00e8 un film del 1989 diretto da Peter Greenaway.\nTrama.\nOgni sera, il criminale Albert Spica va a cena con la moglie Georgina e la sua banda di scagnozzi al ristorante londinese \"Le Hollandais\", di cui \u00e8 comproprietario con lo chef francese Richard. Solo qui pu\u00f2 permettersi di esprimersi, indisturbato, in tutta la propria brutalit\u00e0 ed arroganza, parlando sguaiatamente ed insultando non solo la moglie, i propri commensali e il personale, ma anche gli altri clienti del ristorante.\nGeorgina non pu\u00f2 che subire in silenzio i maltrattamenti del marito, finch\u00e9 non rimane affascinata da un altro cliente del ristorante, il libraio Michael, che siede solo, leggendo. Da un semplice gioco di sguardi, senza che si scambino nemmeno una parola, finiscono per consumare un intenso rapporto sessuale nel bagno delle signore. Si reincontrano ogni sera al ristorante e quella che per Georgina, in compagnia del violento marito, era stata finora un'occasione di umiliazione pubblica, diventa invece l'opportunit\u00e0 di rinnovare un'appassionata relazione extraconiugale, con la complicit\u00e0 di Richard che offre agli amanti la cucina e la dispensa per i loro incontri, rivalendosi in questo modo dell'odiato socio.\nPer quanto la donna consumi il proprio adulterio in modo sempre pi\u00f9 sfacciato ed imprudente, Albert non si accorge di nulla, finch\u00e9 non \u00e8 una delle donne di uno dei suoi scagnozzi a rivelargli quello che sta succedendo proprio sotto i suoi occhi. Richard riesce a far fuggire appena in tempo, in un furgone pieno di carne avariata, i due amanti prima che Albert sfoghi su entrambi la propria furia omicida. I due vivono un breve idillio nel magazzino di libri di Michael, destinato a concludersi tragicamente: una volta scoperto dove si nascondono (nonostante il silenzio anche sotto tortura del giovane sguattero attraverso il quale Richard li riforniva di cibo), Albert fa uccidere il proprio rivale in un modo particolarmente sadico, costringendolo a ingoiare le pagine del suo libro preferito.\nScoperto il cadavere martoriato dell'amante, Georgina trascorre accanto ad esso un'ultima notte, raccontandogli tutto della propria sfortunata vita, per poi mettere in pratica una vendetta terribile nei confronti del marito assassino: convocato Albert nel ristorante che \u00e8 stato teatro di tutta la vicenda, di fronte a tutte le persone che ha vessato, lo costringe a mangiare le carni di Michael, cucinato da Richard, quindi lo apostrofa in modo sprezzante con l'epiteto \"cannibale\" e lo uccide senza piet\u00e0.\nCommento.\nIl film \u00abpi\u00f9 sarcastico, feroce e divertente di P. Greenaway\u00bb non \u00e8 certo un film per tutti, \u00abstomachevole per alcuni, sublime per altri\u00bb, raffinato e volgare, affascinante e disgustoso in egual misura nel portare al limite estremo la riflessione sui temi di cibo, sesso e violenza.\nLe efferatezze rappresentate sono rese sopportabili da una buona dose di umorismo nero, che fa rientrare l'intellettuale Greenaway in una gloriosa tradizione del cinema britannico, e da un'esasperazione narrativa e formale che fa approdare ad un'assoluta astrazione un film cos\u00ec profondamente fisico, carnale nel pieno senso della parola.\nLa ripetitivit\u00e0 del racconto \u00e8 un'ulteriore evoluzione rispetto a quanto Greenaway aveva gi\u00e0 mostrato nei precedenti \"I misteri del giardino di Compton House\" e \"Giochi nell'acqua\", anch'essi costruiti sulla riproposizione di uno stesso blocco narrativo, con un crescendo finale.\nLo stile.\nIl film \u00e8 grottesco, a partire dagli interni del ristorante, in particolare la cucina, vistosamente decorata, con scorte di cibo esagerate e non giustificate n\u00e9 dalle dimensioni n\u00e9 dal numero degli avventori del ristorante. Lunghe carrellate orizzontali percorrono lo spazio della cucina, mostrando tavoli colmi di animali morti in attesa di essere cucinati, oltre a vari strumenti e attrezzature che hanno poco a che vedere con il ristorante. Anche le operazioni svolte dai cuochi sono pi\u00f9 spesso simboliche e suggestive che pratiche.\nDa un punto di vista simbolico, il film \u00e8 incentrato sul contrasto tra rappresentazioni appetibili e disgustose del cibo e della corporalit\u00e0, come gi\u00e0 annunciato dalla scena iniziale; il cibo come vita e come morte, la volgarit\u00e0 e la brutalit\u00e0 di Albert e dei suoi uomini e la raffinatezza del ristorante, del cuoco, e dell'amore dei due amanti. L'erotismo delle scene con i due amanti \u00e8 fatto di forti contrasti tra loro e l'ambiente intorno, il bianco silenzio dei bagni, l'oscuro affollamento di cibi della dispensa, il furgone pieno di carne putrida, e infine il magazzino, tempio impolverato dei libri e del sapere."}
{"id": "541017", "revid": "69432", "url": "https://it.wikipedia.org/wiki?curid=541017", "title": "Il cuoco, il ladro, sua moglie &amp; l'amante", "text": ""}
{"id": "541023", "revid": "228587", "url": "https://it.wikipedia.org/wiki?curid=541023", "title": "Oskar Peterlini", "text": "Gi\u00e0 consigliere regionale dal 1978 al 1998 e presidente (e alternativamente vice) del Consiglio regionale del Trentino-Alto Adige/S\u00fcdtirol dal 1988 al 1998, poi senatore della Repubblica dal 2001 al 2013, attualmente insegna presso la Libera Universit\u00e0 di Bolzano.\nAttivit\u00e0 politica e amministrativa.\nDal 1972 al 1979 \u00e8 stato dapprima segretario, poi presidente della \"Junge Generation\", il movimento giovanile nella S\u00fcdtiroler Volkspartei; nel 1978 \u00e8 stato eletto quale pi\u00f9 giovane consigliere della Regione Trentino-Alto Adige e del consiglio provinciale; dal 1980 al 1988 ha ricoperto il ruolo di capogruppo SVP in consiglio regionale, mentre dal 1983 al 1993 \u00e8 stato presidente della commissione finanza, economia e bilancio del consiglio provinciale di Bolzano; nel 1988 \u00e8 stato nominato vicepresidente del Consiglio provinciale di Bolzano; dal 1988 al 1998 dapprima vicepresidente e poi presidente del Consiglio Regionale.\nDal 1989 ha promosso il progetto di previdenza complementare della Regione Trentino-Alto Adige (PensPlan e i fondi pensione Laborfonds e Plurifonds), sviluppato con un accordo tra tutte le parti sociali della regione e una specifica legge regionale; cofondatore e amministratore delegato del Centro pensioni regionale (Centrum Pensplan) e della relativa societ\u00e0 per la gestione del risparmio (Pensplan Invest).\nVenne eletto al Senato della Repubblica nel 2001 con la lista congiunta L'Ulivo-SVP e rieletto nel 2006 con la lista L'Unione-SVP e nel 2008 con la lista SVP-Per le autonomie, sempre nel collegio n. 4 (Bolzano Bassa Atesina) del Trentino - Alto Adige, quale candidato di un accordo fra la SVP e i partiti del Centrosinistra.\nHa presentato al Senato nella XVI legislatura 2008-2012 47 disegni di legge, riguardanti tra altro la riforma del Senato, le elezioni delle Camere, l'introduzione del voto di preferenza, l'intesa per l'approvazione degli Statuti speciali, misure per la famiglia, la ratifica della Convenzioni delle Alpi, nonch\u00e9 l'introduzione dei Referendum deliberativi a iniziativa popolare senza quorum.\nVita privata.\nNato a Bolzano, vive nella vicina Bronzolo. Ha un fratello, il docente universitario e scrittore Hans Karl Peterlini."}
{"id": "541025", "revid": "37183642", "url": "https://it.wikipedia.org/wiki?curid=541025", "title": "Trentino - Alto Adige", "text": ""}
{"id": "541032", "revid": "690118", "url": "https://it.wikipedia.org/wiki?curid=541032", "title": "BM-27 Uragan", "text": "Il BM-27 Uragan (in cirillico: \u0411\u041c-27 \u0423\u0440\u0430\u0433\u0430\u043d; nome in codice NATO: ?) anche noto con la sigla 9P140, \u00e8 un lanciarazzi pesante di origine sovietica, progettato per operazioni di bombardamento a lungo raggio di fortificazioni, basi militari ed obiettivi sensibili dell'industria bellica, \u00e8 entrato in servizio nelle forze armate sovietiche negli anni '70.\nDotato di un lanciatore da 16 pezzi da 220mm di calibro che pu\u00f2 scaricare in un'unica salva nell'arco di soli 20 secondi, ha una gittata massima di 35 km, tripla rispetto al BM-24 che ha sostituito. Al 2021, un numero limitato di esemplari presta ancora servizio nelle Forze di terra russe, affiancato dal BM-30 Smerch e dal BM-27M Uragan-1M, lanciarazzi di ultima generazione con cui, tuttavia, condivide solo la denominazione.\nCaratteristiche.\nIl BM-27 \u00e8 basato su un veicolo molto diffuso lo ZIL-135, maneggevole e veloce su strada oltre che di facile manutenzione.\nSono impiegate testate chimiche (gas letali della famiglia dei nervini) e convenzionali, nonch\u00e9 del tipo ad alto potenziale (HE) che \u00e8 il disegno pi\u00f9 semplice ed economico delle testate di un'arma d'artiglieria, compare invece nella dotazione del lanciarazzi sovietico, che pu\u00f2 pertanto battere ogni sorta di obiettivi.\nIl sistema sovietico \u00e8 caratterizzato da un miglior rapporto costo-efficacia rispetto alle sue controparti occidentali (MLRS). Tuttavia, esso \u00e8 rimasto in servizio in larga misura solo nelle forze armate russe, mentre tra i pochi (forse l'unico) successi nell'esportazione vi \u00e8 un certo quantitativo fornito all'esercito siriano."}
{"id": "541034", "revid": "123925675", "url": "https://it.wikipedia.org/wiki?curid=541034", "title": "Manuela Palermi", "text": "Biografia.\nGiornalista, allo scioglimento del PCI (nel quale militava dall'et\u00e0 di 12 anni), aderisce a Rifondazione Comunista e dirige il quotidiano del partito \"Liberazione\" dal 1996 al 1997. \nIn seguito alla scissione del 1998 aderisce al Partito dei Comunisti Italiani e dal 2006 al 2007 \u00e9 direttrice di \"La Rinascita della sinistra\", settimanale del neonato partito, incarico che ricomincer\u00e0 a svolgere dal numero 39 del giornale 2008.\nAlle elezioni politiche del 2006 \u00e8 stata eletta al Senato della Repubblica nella circoscrizione Toscana con la lista Insieme con l'Unione e nominata capogruppo parlamentare del gruppo \" 'Insieme con l'Unione, Verdi - Comunisti Italiani' \" , \u00e8 stata membro della Commissione Difesa.\nAlle elezioni politiche del 2008 \u00e8 ricandidata per il Senato della Repubblica come capolista de La Sinistra l'Arcobaleno nella circoscrizione Toscana, ma non \u00e8 eletta a causa del mancato superamento della soglia dell'8% su base regionale necessaria per entrare al Senato della Repubblica.\nNel 2013 \u00e8 invece candidata alla Camera dei deputati nella lista Rivoluzione Civile, che \u00e8 sostenuta dal PdCI e da altre forze politiche di sinistra.\nNon viene eletta a causa del mancato raggiungimento della soglia di sbarramento.\nSuccessivamente \u00e8 eletta presidente del Comitato Centrale del PdCI. Firmataria dell'appello \"per la Ricostruzione del Partito Comunista\", nel 2014 \u00e8 tra i fondatori del Partito Comunista d'Italia, come evoluzione dell'esperienza politica del PdCI. Anche in tale formazione \u00e8 presidente del Comitato Centrale.\nAlle elezioni comunali del 2016 \u00e8 candidata nella lista unitaria \"Sinistra X Roma\" a sostegno del candidato sindaco Stefano Fassina e ottiene 124 preferenze senza essere eletta.\nNello stesso 2016 \u00e8 fra i fondatori del ricostituito Partito Comunista Italiano, di cui \u00e8 stata, fino al congresso del 2018, presidente del Comitato Centrale."}
{"id": "541036", "revid": "1355461", "url": "https://it.wikipedia.org/wiki?curid=541036", "title": "Pittura metafisica", "text": "La pittura metafisica \u00e8 una corrente pittorica d'avanguardia del XX secolo sorta nell'ambito della cultura italiana, che intende rappresentare gli oggetti in maniera nitida e statica ma andando oltre il loro aspetto realistico.\nIn tal senso essa potrebbe alludere al significato di metafisica, ossia la disciplina filosofica che mira a cogliere l'essenza situata oltre l'apparenza fisica della realt\u00e0, al di l\u00e0 dell'esperienza dei sensi. L'immobilit\u00e0 da cui \u00e8 caratterizzata ne fa una corrente opposta in un certo senso alla dinamicit\u00e0 del futurismo. In essa prevalgono inoltre atmosfere oniriche da cui ha tratto ispirazione ad esempio il surrealismo.\nIl pittore Giorgio de Chirico, durante il suo soggiorno a Parigi tra il 1911 e il 1915, usa per primo questo appellativo sia parlando di luoghi, sia di dipinti propri e delle opere dei grandi maestri del passato; anche il fratello Alberto Savinio (Andrea de Chirico) ebbe fin dall'inizio della sua attivit\u00e0 artistica un ruolo importantissimo nella creazione della poetica metafisica.\nRivelazioni ed Enigmi - Parigi.\nLa genesi della pittura metafisica \u00e8 individuabile nel quadro di Giorgio de Chirico \"L'enigma di un pomeriggio d'autunno\" del 1910, citato dal pittore stesso in un suo manoscritto parigino del 1912.\nA Parigi i fratelli de Chirico entrano in contatto con gli esponenti delle \"avanguardie artistiche del novecento\" e con le loro opere del 1912, 1913 e 1914 contribuiscono ad anticipare la crisi che avrebbe condotto all'enorme cambiamento di clima intellettuale ed estetico che prese corpo durante la prima guerra mondiale.\nNel 1913 Guillaume Apollinaire su \"L'Intransigeant\" del 9 ottobre scrive:\nAlla fine di febbraio del 1914 arrivano a Parigi Carlo Carr\u00e0, Ardengo Soffici e Giovanni Papini. Soffici avr\u00e0 modo di conoscere de Chirico e Savinio e scriver\u00e0 sulla rivista Lacerba (1\u00ba luglio 1914) l'articolo che segna la sua \"conversione\" all'arte metafisica. Alberto Savinio in precedenza (15 aprile) aveva pubblicato nel n\u00b0 23 delle \"Soir\u00e9es de Paris\" un testo teorico sulla musica (\"Le drame e la musique\") allargando il discorso in un tentativo di definizione della \"metafisica moderna\" nelle arti.\nFerrara - La scuola metafisica.\nNel giugno del 1915 Alberto Savinio e Giorgio de Chirico arruolati nell'esercito italiano giungono a Ferrara dopo essere passati per Torino e Firenze e stabiliscono contatti con Ardengo Soffici e Giovanni Papini in Italia e, a Parigi, con il mercante d'arte e collezionista Paul Guillaume. Dal 1916 riprenderanno i contatti epistolari con Apollinaire e nello stesso anno avviene l'incontro con il giovane intellettuale ferrarese Filippo de Pisis.\nIn questo periodo fra i due fratelli de Chirico e Soffici si realizza una stretta comunanza di idee e di intenti nel delineare la nascita della nuova strategia culturale ed in questo quadro, dalla fine di marzo del 1917, preceduto da un fitto scambio di lettere ansiose dell'evento, si inserisce l'incontro con Carlo Carr\u00e0 allora militare a Pieve di Cento.\nFino a quel momento Carr\u00e0 aveva percorso le strade del divisionismo, del futurismo (era stato molto amico di Boccioni, morto da poco tempo) e, dopo il soggiorno parigino ed il contatto con le avanguardie artistiche, stava esprimendo una personale pittura vicina al primitivismo.\nLa \"scuola metafisica\", oltre che dall'entusiasmo dei protagonisti, nasce anche da una inaspettata coincidenza: sia de Chirico che Carr\u00e0, ai primi di aprile del 1917, vengono inviati in convalescenza all'ospedale neurologico Villa del Seminario nella campagna ferrarese, coltivata a canapa. Entrambi vi soggiornarono fino alla met\u00e0 di agosto, nel frattempo Savinio era stato inviato a Salonicco, in Macedonia, come interprete.\nCarr\u00e0 fu esonerato dal servizio militare e ritorn\u00f2 a Milano portando con s\u00e9 alcune tele di de Chirico, che rimase a Ferrara solo.\nIl 18 dicembre del 1917 a Milano, alla galleria Paolo Chini, Carr\u00e0 inaugurava una sua grande personale dove erano presenti diverse tele (\"Il gentiluomo ubriaco, La carrozzella, I romantici\") in cui era molto evidente l'influenza di de Chirico. Il pittore aveva spedito a Milano alcuni suoi quadri (\"Ettore e Andromaca, Il trovatore,\" ecc.), ma incredibilmente non furono esposti. La prima mostra della pittura metafisica in Italia avvenne quindi senza la partecipazione del suo maggior esponente, che all'epoca, a differenza di Carr\u00e0, era praticamente sconosciuto.\nSolo due anni dopo, domenica 2 febbraio 1919, presso la galleria di Anton Giulio Bragaglia, a Roma, Giorgio de Chirico inaugur\u00f2 la sua prima mostra in Italia. L'autopresentazione apparve sul foglio d'arte \"Cronache d'attualit\u00e0\" pubblicato dallo stesso Bragaglia. La recensione di Roberto Longhi apparve ne \"Il Tempo\" del 22 febbraio in un articolo dal titolo \"Al dio ortopedico\".\nLa pittura metafisica crebbe quindi in Italia, a Ferrara in particolare, a partire dal 1916. Fu una novit\u00e0 rispetto alla pittura delle avanguardie e dei futuristi, anche per il ritorno dei soggetti classici che ricordavano l'antichit\u00e0 greca e romana ed i temi del risorgimento nazionale. La parola \"metafisica\" raffigura l'inconscio e il sogno, il surreale. Come nel sogno i paesaggi appaiono realistici, ma assemblati confusamente: una piazza non \u00e8 necessariamente accanto a un campo di fiori.\nI caratteri fondamentali della pittura Metafisica sono:\nGli autori pi\u00f9 importanti del movimento sono stati:\nLa corrente metafisica fu di fondamentale importanza per molti artisti del Surrealismo.\nI quadri metafisici spesso ritraggono piazze Italiane considerate misteriose e romantiche: i personaggi presenti in queste piazze sono spesso statue greche o manichini. Nelle opere tutta l'attenzione va alla scena descritta, una scena immobile senza tempo (come un sogno), spesso un luogo silenzioso e misterioso, un palcoscenico teatrale senza emozioni.\nTra le due guerre in Italia si ebbero numerose volgarizzazioni architettoniche della poetica metafisica delle \"Piazze d'Italia\", la cui atmosfera atemporale appariva congeniale alle esigenze propagandistiche dell'epoca. Piazze di sapore metafisico furono costruite nei centri storici, come a Brescia o a Varese, oppure in citt\u00e0 di nuova fondazione, come quelle dell'Agro Pontino (Sabaudia, Aprilia), per culminare nello spettacolare impianto rimasto incompiuto dell'E42."}
{"id": "541042", "revid": "183694", "url": "https://it.wikipedia.org/wiki?curid=541042", "title": "Pietro Adonnino", "text": "Avvocato patrocinante presso le Magistrature Superiori e la Corte di Giustizia CEE, \u00e8 stato professore presso l'Istituto Universitario Navale di Napoli e la Sapienza - Universit\u00e0 di Roma, presidente dell'International Fiscal Association. \u00c8 stato membro del Consiglio Supremo delle Finanze dal 1995 e presidente dell'Unione delle Camere degli Avvocati Tributaristi.\n\u00c8 stato eletto alle elezioni europee del 1979 per le liste della DC ed \u00e8 stato vicepresidente della Commissione per il regolamento e le petizioni; membro della Commissione per i bilanci e della Delegazione per le relazioni con il Giappone.\nA seguito del Consiglio europeo di Fontainebleau del 25-26 giugno 1984 veniva incaricato di presiedere un comitato ad hoc incaricato di avanzare suggerimenti per la realizzazione dell'\"Europa dei cittadini\", cio\u00e8 per il rafforzamento dell'identit\u00e0 e dell'immagine delle Comunit\u00e0 e avvicinare le istituzioni agli europei. In particolare, il comitato proponeva un sistema elettorale uniforme, di facilitare il diritto di petizione del cittadino, l'istituzione di un difensore civico europeo, il riconoscimento del diritto elettorale attivo e passivo nelle elezioni locali ed europee ai cittadini degli altri Stati membri, di avviare scambi di studenti e di giovani, di incrementare la cooperazione universitaria e istituire un sistema europeo di crediti accademici trasferibili in tutta la Comunit\u00e0, la creazione di forme di lavoro volontario nel settore dello sviluppo del terzo mondo. Il rapporto fu consegnato al Consiglio europeo nel Giugno 1985 e rappresent\u00f2 uno dei documenti di lavoro della conferenza intergovernativa che avrebbe redatto l'Atto unico europeo.\nHa aderito al gruppo parlamentare del Partito Popolare Europeo - Democratici Europei.\nDopo lo scioglimento della DC ha aderito al Partito Popolare Italiano per il quale \u00e8 stato candidato alla Camera in un collegio uninominale di Roma (per lo schieramento del Patto per l'Italia) nelle elezioni politiche del 1994 senza tuttavia risultare eletto."}
{"id": "541050", "revid": "124217646", "url": "https://it.wikipedia.org/wiki?curid=541050", "title": "Dario Antoniozzi", "text": "Biografia.\nNato a Rieti, \u00e8 cresciuto a Cosenza, dove il padre Florindo si era trasferito per ragioni di lavoro (\u00e8 stato per anni direttore generale della Cassa di Risparmio di Calabria e di Lucania). Eletto per la prima volta alla Camera nel 1953 (circoscrizione XX Calabria), ha conservato il seggio fino al 1980.\nVicesegretario politico della Democrazia Cristiana e leader del partito in Calabria per lungo tempo, \u00e8 stato sottosegretario e Ministro per circa vent'anni, nel dicastero del turismo e spettacolo con il III Governo Andreotti, ai beni culturali ed ambientali nel IV Governo Andreotti, beni culturali e ricerca scientifica nel V Governo Andreotti, e trascorrendo lungo tempo al Ministero dell'Agricoltura.\nMembro del Parlamento europeo fin dalla sua istituzione, nel 1979 ottenne un ottimo successo personale alla prima elezione diretta dell'Assemblea di Strasburgo. Allora era Ministro dei Beni culturali, ma si dimise per dedicarsi all'Europa. Avrebbe voluto lasciare subito anche il seggio a Montecitorio, ma il partito gli chiese di attendere.\nNel 1980 present\u00f2 le dimissioni. Alle successive elezioni europee (1984) venne rieletto. \u00c8 stato membro della Commissione per le relazioni economiche esterne, della Commissione per il controllo di bilancio, della Commissione per gli affari istituzionali, della Delegazione per le relazioni con il Canada, della Delegazione per le relazioni con la Norvegia, della Delegazione per le relazioni con la Repubblica popolare cinese.\nHa aderito al gruppo parlamentare del Partito Popolare Europeo \u2013 Democratici Europei. Alle successive elezioni europee, indebolito dalle lotte intestine interne alla DC e dall'avversione esplicita di Riccardo Misasi (noto politico calabrese vicino a Ciriaco De Mita ed alla sinistra \"di base\" della DC), non fu rieletto e quindi si ritir\u00f2 dalla vita politica attiva, continuando a tenere conferenze di alto livello, in tutto il mondo, sull'Europa ed il significato di questa scelta, essendone stato tra l'altro uno dei principali fautori fin dai primissimi albori.\nAnche negli anni successivi \u00e8 stato chiamato presso le principali istituzioni in Paesi Europei e nel mondo, come relatore sui principali temi dell'Europa, anche in rappresentanza del PPE, di cui \u00e8 stato uno dei fondatori. Il figlio Alfredo, dopo una consolidata esperienza nella Democrazia Cristiana della Capitale \u2013 ottenendo ottimi successi elettorali in una regione diversa da dove aveva operato il padre \u2013 ha aderito a Forza Italia ed \u00e8 stato eletto pi\u00f9 volte parlamentare europeo."}
{"id": "541053", "revid": "1718925", "url": "https://it.wikipedia.org/wiki?curid=541053", "title": "BM-30 Smerch", "text": "Il BM-30 Smerch (in cirillico: \u0421\u043c\u0435\u0440\u0447), anche noto con le sigle 9K58 o 9A52, \u00e8 un lanciarazzi multiplo pesante di fabbricazione sovietica, sviluppato negli anni '80 dallo Splav State Research and Production Association di Tula ed entrato in servizio nelle forze armate sovietiche nel 1987.\nProgettato per neutralizzare un'ampia variet\u00e0 di obiettivi terrestri quali truppe, corazzati, batterie di artiglieria, posti di comando e depositi di munizioni a distanze fino a 70 km, \u00e8 in servizio presso le forze armate russe. Nel corso degli anni \u00e8 stato equipaggiato con sistemi di mira e controllo del fuoco, al punto da creare una nuova versione con gittata massima aumentata a 90 km e denominata BM-30M Smerch 9A52-2.\nAl 2021, \u00e8 in corso un programma per la sua sostituzione con il pi\u00f9 moderno lanciarazzi universale 9A52-4 Tornado, iniziato nel 2018.\nCaratteristiche.\nTra le caratteristiche principali del BM-30, l'armamento composto da una rastrelliera di tubi lanciatori da 12 bocche da 300 millimetri di calibro.\nIl razzo, l'elemento fondamentale, ha un peso di 800\u00a0kg, 220 dei quali sono costituiti dalla testata, che pu\u00f2 essere HE (alto esplosivo), ICM (submunizioni). Il razzo pu\u00f2 essere lanciato fino a 70\u00a0km di distanza nelle prime versioni del sistema d'arma.\nUna munizione particolare \u00e8 il \"Bazalt\": un razzo paracadutato che, sospeso in aria, rileva i bersagli corazzati e lancia contro la loro corazzatura superiore (che \u00e8 solitamente pi\u00f9 debole), una carica autoforgiante da 1\u00a0kg. Tale submunizione, simile concettualmente ai sistemi M898 Sadarm statunitense, BONUS franco/svedese e SMArt tedesco, \u00e8 stato presentata nel 1994 e dovrebbe essere entrata in servizio nel 1999 - sensibilmente in ritardo quindi rispetto ai sistemi occidentali.\nAnche il sistema di controllo del fuoco e coordinamento tra le batterie \u00e8 stato oggetto di particolare attenzione, essendo stato automatizzato con computer tattici e terminali collocati sui vari veicoli. Il nome dell'apparato, basato su di un computer da 288 Kb di RAM, \u00e8 denominato \"VIVARI\" ed \u00e8 entrato in servizio nel 1990. Persino la precisione dei razzi una volta in volo \u00e8 stata ad un certo punto incrementata, grazie ad una guida intermedia per la correzione della rotta, eseguita via radio dalla centrale di tiro, innovazione che comport\u00f2 l'assimilazione dello Smerch quasi ad un missile balistico leggero.\nCon un tempo di fuoco pari a i 2/3 di quello dell'MLRS (38s contro 55s), una testata molto pi\u00f9 pesante, la disponibilit\u00e0 di un'ogiva HE ed una gittata rispetto al razzo statunitense standard pi\u00f9 che doppia (70\u00a0km contro 32\u00a0km) con un sistema digitale di controllo del fuoco, lo Smerch si \u00e8 ritrovato ad essere praticamente un sistema d'artiglieria con pochi rivali. La sua installazione su telaio ruotato rende oltretutto pi\u00f9 semplice ed economica la sua operativit\u00e0 di quanto sarebbe altrimenti.\nImpiego operativo.\nL'uso in combattimento dello Smerch \u00e8 stato confermato ufficialmente nel 2014 in due differenti teatri operativi: la guerra civile siriana, sotto l'insegna dell'esercito regolare siriano, e nella guerra del Donbass. Durante il conflitto del Nagorno-Karabakh del 2020, sia Armenia che Azerbaigian sono ricorsi all'utilizzo degli Smerch. Un certo numero di BM-30 armeni sono stati distrutti dai droni di fabbricazione turca Bayraktar TB2."}
{"id": "541060", "revid": "287204", "url": "https://it.wikipedia.org/wiki?curid=541060", "title": "Gaetano Arf\u00e8", "text": ""}
{"id": "541071", "revid": "729019", "url": "https://it.wikipedia.org/wiki?curid=541071", "title": "Westland Wessex", "text": "Il Westland Wessex era un elicottero utility medio biturbina con rotore a quattro pale sviluppato dall'azienda aeronautica britannica Westland Aircraft nei tardi anni cinquanta e prodotto, oltre che dalla stessa, dalla Westland Helicopters, che gli successe per tutto il decennio successivo.\nLargamente utilizzato dalle British Armed Forces, le forze armate nazionali, per circa 30 anni, il Wessex \u00e8 stato uno dei pi\u00f9 importanti elicotteri in servizio nella Royal Air Force e Fleet Air Arm della Royal Navy, trovando impiego in combattimento durante la guerra delle Falkland del 1982.\nIl modello ha goduto di un modesto successo d'esportazione, con la commessa pi\u00f9 importante fatta al di fuori dei paesi del Commonwealth sottoscritta dal governo dell'Uruguay, dove venne principalmente adottato dalla Aviaci\u00f3n Naval dell'Armada Nacional del paese sudamericano.\nStoria del progetto.\nNei tardi anni cinquanta l'Admiralty, l'ammiragliato che nel Regno Unito era l'organo responsabile del comando della Royal Navy, era alla ricerca di un mezzo aereo in grado di sostenere, con caratteristiche adeguate di capacit\u00e0 tattiche e autonomia, tutte le tre fasi di una missione nella lotta antisommergibile, ovvero la caccia, l'individuazione e la distruzione dell'obiettivo.\nLa Westland, avendo individuato nella variante HSS-1 dell'elicottero S-58, sviluppato dalla statunitense Sikorsky Aircraft Corporation per la United States Navy, un aeromobile potenzialmente in grado di soddisfare tale esigenza, nel 1956 riusc\u00ec ad ottenere dall'azienda di Stratford una licenza per produrre il modello per il mercato nazionale. Allo scopo di migliorarne ulteriormente le caratteristiche, la Westland acquist\u00f2 un HSS-1 per realizzarne una variante potenziata, sostituendo l'originale motore a pistoni radiale con uno a turbina, il turboalbero Napier Gazelle da 1\u00a0100 shp. In questa configurazione il prototipo, identificato con il seriale XL.722, vol\u00f2 per la prima volta il 17 maggio 1957 e, presentato alle autorit\u00e0 dell'ammiragliato britannico ottenne una commissione per due esemplari di pre produzione, indicati come Wessex HAS Mk.1, da avviare a prove di volo in condizioni operative, il primo dei quali vol\u00f2 il 20 giugno 1958.\nTecnica.\nIl Wessex non era una macchina di concezione interamente britannica. Basata sullo statunitense Sikorsky S-58 (CH-34), si differenziava da questo per un aggiornamento motoristico, avendo sostituito l'originale motore radiale Wright R-1820 con una moderna turbina di concezione inglese, sempre sistemata nel muso, la cui caratteristica presa d'aria contribuisce all'aspetto massiccio ed austero del velivolo.\nInizialmente era montato un turboalbero Rolls-Royce Gazelle da 1\u00a0450 CV, in una versione chiamata HAS. Mk 1, la prima ad entrare in servizio.\nL'abitacolo poteva ospitare due piloti ed era situato in posizione elevata rispetto al resto della fusoliera, con un eccellente campo visivo tutto intorno. La fusoliera era molto tozza, piuttosto corta e snella. Il rotore principale era un rotore articolato a 4 pale, collegato al gruppo riduzione del motore con un albero che passava vicino al comparto equipaggio. Questo poteva portare 16 uomini, o 7 barelle, o circa 1\u00a0800 kg di carico, eventualmente trasportabili anche agganciati sotto la fusoliera grazie ad un apposito gancio. Questi dati si riferiscono alla versione HC. Mk 2 destinata alla RAF.\nLa struttura, in lega leggera, comprendeva un carrello triciclo posteriore non retrattile. Il Wessex era molto veloce per i suoi tempi, e sostitu\u00ec proficuamente il precedente elicottero Bristol 192. Il parco elettronico era assai sostanzioso, ma solo sugli esemplari della marina, dotati di un radar sistemato in un cupolino dorsale, l'unico posto dove poteva essere alloggiato, ed altre attrezzature per la navigazione sul mare e la ricerca antisommergibile.\nL'armamento comprendeva due cariche di profondit\u00e0, eventuali siluri leggeri ASW, mitragliatrici e due missili AS-12, con una gittata di 8 km e una testata di 30 kg, con compiti di impiego generico contro obiettivi di superficie. Si tratta di missili francesi, filoguidati e simili a dei grandi SS-11, molto diffusi (al pari dei loro fratelli minori) durante gli anni sessanta e settanta, anche perch\u00e9 erano praticamente gli unici missili di una certa potenza che gli elicotteri potessero portare, sia per la mancanza di alternative, sia per la mancanza di potenza che molte macchine avevano, ma che non costituiva un problema con gli AS-12. Ciascun missile pesava infatti circa 80 kg.\nIl Wessex \u00e8 stato costruito in diverse versioni. Le pi\u00f9 interessanti sotto il profilo tecnico sono state indubbiamente quelle antisommergibili, poi sostituite sia dai Westland Lynx, pi\u00f9 leggeri, che dai Sea King, pi\u00f9 pesanti. Il radar sistemato in cupola dorsale (data la presenza del motore nel muso, praticamente il contrario di quanto accade normalmente) gli fece guadagnare il soprannome di \"cammello\".\nImpiego operativo.\nIl Wessex, agli inizi degli anni sessanta era un elicottero dalle prestazioni di tutto rispetto, e insieme al pi\u00f9 piccolo Westland Scout, era l'elicottero di nuova generazione inglese; mentre per\u00f2 il pi\u00f9 piccolo Scout era privo di attrezzature elettroniche sofisticate, il \"Cammello\" poteva essere impiegato in maniera autonoma ed anche in condizioni meteo difficili, specie nel modello Mk3.\nCon il tempo, la sua efficacia come macchina imbarcata \u00e8 stata intaccata sia dal pi\u00f9 piccolo Lynx che dal grosso Sea King, elicottero di costruzione statunitense che era prodotto su licenza dalla stessa Westland, e che offriva prestazioni, elettronica e armamento migliori.\nL'Mk3 e l'Mk5 per\u00f2 erano ancora molto diffusi agli inizi degli anni ottanta, ed ebbero modo di uscire dall'anonimato grazie alla partecipazione a un conflitto armato reale. Il Wessex venne infatti impiegato anche durante la guerra delle Falkland, e in quel teatro operativo il suo aspetto massiccio, con il posto di pilotaggio sistemato in alto sulla fusoliera e la sua verniciatura scura, hanno fatto bella mostra in molte foto di guerra.\nLa sua efficienza venne inficiata da numerose perdite, come i due esemplari distrutti a causa del maltempo durante un'azione e i 6 affondati con l'Atlantic Conveyor (colpito da missili Exocet). Il primo caso avvenne durante una missione sulla Georgia del Sud il 22 aprile 1982, ed ebbe luogo a Fortuna Glacier, causato da una bufera di neve che rese nulla la visibilit\u00e0. Fortunatamente venne in soccorso il terzo elicottero disponibile, che salv\u00f2 gli equipaggi degli altri due. L'altro avvenne il 25 maggio, quando gli argentini lanciarono un attacco contro la flotta inglese utilizzando i missili antinave di fornitura francese. Pare che questi vennero deviati dalle navi bersaglio originarie, ma agganciarono il grosso portacontainer inglese, dove erano stipati numerosi materiali, tra cui 10 elicotteri di tre tipi diversi. La nave, impossibilitata a difendersi, venne colpita e affondata in fiamme, segnando un duro colpo per lo strumento militare inglese.\nUn altro elicottero Wessex, uno dei due soli Mk3 impiegati in guerra, venne distrutto il 12 giugno, quando l'hangar della nave Antrim venne colpito in pieno da un altro missile Exocet. Questo elicottero aveva la matricola XP142 ed era basato originariamente sulla Glasgow, messa poi fuori uso da un attacco aereo.\nL'altro elicottero di questa versione era invece l'XM837, basato fin dall'inizio sull'Antrim. Questa macchina scopr\u00ec, il 24 aprile, un sottomarino argentino, il \"Santa Fe\", in superficie, e lo danneggi\u00f2 con le sue due bombe di profondit\u00e0, impedendogli l'immersione; continu\u00f2 poi a colpirlo con le mitragliatrici di bordo. Alla fine il sottomarino venne messo fuori uso dall'intervento di altri elicotteri. L'XM837 venne riportato in Gran Bretagna con ancora le schegge dei colpi del sottomarino, ed esposto come trofeo. Il suo posto venne preso, a bordo dell'Antrim, dal suo similare XP142, nel frattempo ritrovatosi senza nave madre; non ebbe davvero fortuna perch\u00e9, come detto sopra, venne coinvolto nell'attacco missilistico del 12 giugno, giusto alla fine delle ostilit\u00e0.\nGli squadroni di Wessex impiegati durante la Guerra erano per il resto equipaggiati con gli Mk.5, con le unit\u00e0 845, 847 e 848. Le ultime due erano state costituite in loco con reparti di riserva e di addestramento, organizzati in tutta fretta per affrontare le esigenze belliche. Gli elicotteri distrutti sul Conveyor erano dell'848, mentre tra gli altri eventi degni di nota, un elicottero della 847 distrusse con un missile AS-12 il posto di comando della polizia a Port Stanley. Si tratt\u00f2 di un'azione dimostrativa, non priva di pericoli perch\u00e9 il capoluogo delle Falkland era pesantemente protetto da cannoni e missili antiaerei, e gli AS-12 erano appena sufficienti per stare fuori dalla zona pi\u00f9 pericolosa. Il resto furono missioni di routine, prevalentemente trasporti e supporto logistico tra navi e reparti a terra, con alcune eccezioni quali azioni commando e ricognizioni tattiche.\nDopo la guerra, risultavano ancora in servizio 10 elicotteri, usati in compiti di soccorso in basi a terra. Gli elicotteri Mk2 sono rimasti a lungo in servizio nella RAF con gli stessi compiti. Altri elicotteri sono stati esportati in Ghana, Iraq e Brunei, verosimilmente comparabili allo standard Mk5.\nGli ultimi quattro Wessex HC.2 della RAF erano in servizio nell'84th Squadron sulla base di Akrotiri sull'isola di Cipro fino al gennaio 2003.\nL'84th Squadron ha compiti di ricerca e soccorso e trasporto per le truppe dell'ONU presenti sull'isola.\nQuesti quattro Wessex erano identificati coi nomi dei semi delle carte da gioco, ogni elicottero aveva il proprio simbolo dipinto sulla coda.\nL'ultimo volo \u00e8 stato compiuto il 31 gennaio 2003 dal XR588 cuori, che \u00e8 stato anche il primo Wessex HC.2 consegnato alla RAF il 5 ottobre 1962.\nI Wessex sono stati sostituiti da quattro Bell Griffon HAR.2, versione da ricerca e soccorso del Bell 412 con numero di matricola da ZJ-703 a ZJ-706.\nI Griffon sono nettamente superiori come avionica ai Wessex ma hanno minore capacit\u00e0 di carico."}
{"id": "541072", "revid": "729019", "url": "https://it.wikipedia.org/wiki?curid=541072", "title": "Shenyang J-8II", "text": "Lo Shenyang J-8II, talvolta indicato anche come Jian-8II o J-8B (nome in codice NATO Finback-B) \u00e8 un caccia intercettore bimotore a getto ad ala a delta prodotto dall'azienda cinese Shenyang Aircraft Corporation (SAC) dagli anni ottanta.\nDerivato dal precedente J-8 \u00e8 attualmente in servizio operativo nella Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn K\u014dngj\u016bn, l'aeronautica dell'Esercito Popolare di Liberazione (PLAAF) e nella Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn H\u00e1ngk\u014dngb\u012bng, la componente aerea della Marina (PLANAF).\nStoria del progetto.\nLo sviluppo del J-8II inizi\u00f2 nei primi anni ottanta, fonti diverse indicano il 1981 o il 1982 come l'anno preciso, presso gli stabilimenti della Shenyang (SAC) basandosi sulle esperienze acquisite sul precedente J-8I. Il nuovo modello presentava numerose modifiche rispetto al progetto originale, la pi\u00f9 appariscente delle quali era l'adozione di un radome anteriore, contenente l'antenna del radar, al posto della presa d'aria, che risultava sdoppiata e spostata ai lati della fusoliera in una configurazione simile a quella adottata dal MiG-23 o dall'F-4 Phantom.\nFrutto di un lungo lavoro in galleria del vento, durato undicimila ore, il prototipo venne portato in volo per la prima volta il 12 giugno 1984 con risultati lusinghieri, tanto nelle prestazioni assolute quanto in maneggevolezza e stabilit\u00e0 direzionale, talloni d'Achille delle versioni J-8/J-8I. Elemento critico del nuovo aereo era costituito dal sistema radar (\"Tipo 208\") dotato di un campo di rilevamento di 60\u00a0km, non adeguato agli standard dell'epoca. La produzione in serie e l'accettazione in servizio operativo vennero, comunque, autorizzati nell'ottobre del 1988.\nIl progetto del J-8II fu immediato oggetto di sviluppo e, in ordine cronologico, il primo passo venne mosso partendo dalla consapevolezza che i limiti della tecnologia autoctona non sarebbero stati superati in tempi brevi. In virt\u00f9 delle relazioni con gli Stati Uniti d'America, migliorate all'epoca della presidenza di Ronald Reagan, nell'agosto del 1987 venne varato il programma \"Peace Pearl\" che prevedeva l'aggiornamento dell'avionica di una cinquantina di J-8II a cura della Grumman Aerospace Corporation. Il programma avrebbe portato ad installare sui J-8II lo stesso radar impiagato dall'F-16, avionica completamente nuova, seggiolino eiettabile realizzato dalla Martin-Baker e, stando ad alcune notizie, turboventole General Electric F404.\nDue aerei furono messi a disposizione della Grumman e portati in volo per i test iniziali da parte di piloti dell'United States Air Force ma l'esito della protesta di piazza Tienanmen determin\u00f2 il brusco annullamento del programma da parte degli Stati Uniti d'America e la restituzione alle autorit\u00e0 cinesi dei due velivoli nelle loro condizioni originarie.\nNel breve volgere di quattro mesi, nei primi giorni di novembre del 1989, venne portata in volo una versione migliorata del caccia, definita J-8II B (o J-8B Block 02), dotata di una nuova versione del radar \"Tipo 208\" e di avionica aggiornata, in particolare adottando tecnologia Head-up display.\nLa ricerca di un miglioramento della dotazione avionica del J-8II port\u00f2 ad un secondo accordo internazionale all'inizio degli anni novanta: in questa occasione la collaborazione con la societ\u00e0 israeliana ELTA Systems Ltd si concretizz\u00f2 nell'adattamento del radar EL/M-2034 all'impiego sul caccia cinese. Questa nuova versione venne inizialmente identificata come J-8III ma ben presto divenne J-8C ed ottenne la certificazione nel corso del 1995 anche se i nuovi motori che avrebbero dovuto essere installati non videro mai la luce; ci\u00f2 comport\u00f2 l'abbandono della produzione in serie della variante, in favore dello Shenyang J-11 (versione cinese del Sukhoi Su-27).\nPi\u00f9 o meno nello stesso periodo vide la luce la variante denominata J-8IV (o J-8IIA o, ancora, J-8D) caratterizzata principalmente dalla presenza di una sonda (removibile) per il rifornimento in volo (presente anche sul J-8C) e da marginali miglioramenti al radar ed all'avionica. Portata in volo per la prima volta il 21 novembre del 1990, questa variante entr\u00f2 in servizio nel 1996, anche se in occidente la sua esistenza divenne nota solamente in occasione della parata del 1\u00ba ottobre del 1999, commemorativa del 50\u00ba anniversario dalla proclamazione della Repubblica Popolare Cinese.\nDalle due precedenti versioni vennero successivamente sviluppate ulteriori varianti, rispettivamente indicate come J-8H (velivolo destinato al ruolo di cacciabombardiere, entrato in servizio nel 2002) e J-8F (intercettore ognitempo), portato in volo per la prima volta nel 2000.\nIl 31 marzo 1996, in occasione dello Zhuhai Air Show, venne presentata la versione M del J-8II (nota anche come F-8 IIM); pensata per l'esportazione verso altri paesi e nata da una collaborazione tra Cina e Russia, era dotata di un radar russo Phazotron Zhuk-8II PD, il quale garantiva una copertura di 75\u00a0km, il monitoraggio simultaneo di 10 velivoli nemici e l'ingaggio di due di essi. L'armamento poteva essere costituito sia da missili antiaerei (tra i quali i russi R-27) che antinave (ancora una volta i russi Kh-31). Come propulsori sono stati impiegati due turbogetti WP-13B.\nUn successivo aggiornamento della versione M prevede l'installazione di radar Zhuk migliorati (con la possibilit\u00e0 di monitorare l'attivit\u00e0 di 24 bersagli e l'ingaggio di 4 di essi) e di missili PL-9 e P-73. Tale aggiornamento \u00e8 stato voluto in virt\u00f9 del fatto che sul mercato dell'esportazione il velivolo non ha riscontrato particolare successo, a parte un marginale interessamento da parte dell'Iran.\nTecnica.\nCellula.\nCaratterizzato dalla conformazione ogivale della prua e dalle prese d'aria ai lati della fusoliera, il J-8II venne anche rivisto nel disegno della carlinga, modificato seguendo la regola delle aree; rispetto al predecessore J-8I manteneva invece sostanzialmente invariata l'ala con la sua conformazione a delta ed angolo di freccia di 60\u00b0 e l'impennaggio: unica considerevole differenza era rappresentata dalla parte inferiore della fusoliera dove una singola pinna disposta al centro prendeva il posto di due pi\u00f9 piccole sistemate alle estremit\u00e0. Nel caso del J-8II, inoltre, la pinna ventrale veniva ripiegata lateralmente, in concomitanza con l'estrazione del carrello, per agevolare le manovre di decollo ed atterraggio.\nL'ala del J-8II venne modificata nella parte inferiore per consentire l'impiego di un'altra coppia di piloni nell'intradosso destinati al trasporto di armi o serbatoi di carburanti, portando il totale dei piloni a sette. Inoltre, a partire dalla versione J-8C sull'estradosso venne aggiunta una seconda piccola pinna.\nMotore.\nIl motore rappresentava un altro considerevole elemento di discontinuit\u00e0 fra il J-8I ed il J-8II: sul nuovo velivolo vennero installati due turbogetto WP-13A-II, frutto di uno sviluppo autonomo del motore sovietico Tumansky R-13. Il WP-13A-II era dotato di postbruciatore ed ognuno di essi era in grado di esprimere una forza pari a 42,66\u00a0kN a secco, valore che saliva fino a 64,72\u00a0kN con il postbruciatore in funzione.\nLa versione J-8C avrebbe dovuto utilizzare il motore WP-14 (interamente realizzato in Cina) che tuttavia non arriv\u00f2 mai alla fase di produzione in serie, mentre la variante F-8 IIM venne dotata del WP-13B da 47,07\u00a0kN a secco e 68,65\u00a0kN con il postbruciatore.\nSistemi d'arma.\nLo sviluppo del J-8II fu prevalentemente incentrato sull'utilizzo di sistemi sempre pi\u00f9 moderni: in particolare le autorit\u00e0 militari e l'ufficio tecnico della Shenyang Aircraft Corporation vollero dotare l'aereo con radar del tipo \"pulse-Doppler\", il \"Tipo 208\" che gi\u00e0 nella versione \"208A\", installata sui velivoli \"J-8B Block 02\", garantiva al velivolo capacit\u00e0 \"Look-down/shoot-down\". Il passo successivo, rappresentato dal radar \"208B\" fu l'introduzione di un sistema \"Head Up Display\".\nSulla versione \"da esportazione\" F-8 IIM venne infine applicato il principio di controllo \"Hands On Throttle-And-Stick\" (HOTAS), sistemando i principali comandi sulla manetta al fine di consentire ai piloti di accedere alle funzioni vitali dell'aereo, senza dover rimuovere le mani dai comandi del gas e del volo.\nIl costante processo di aggiornamento dell'avionica in dotazione alle diverse versioni del J-8II \u00e8 stato affiancato dalla possibilit\u00e0 di utilizzare diversi armamenti, anche in questo caso costantemente ammodernati.\nCos\u00ec la dotazione principale del caccia fu costituita dai missili PL-2 e PL-5 installati sul J-8B, dai PL-8 nel J-8D, dai PL-9 dell'F-8II M; le ultime versioni del velivolo, J-8H e J-8F utilizzarono rispettivamente i PL-11 ed i PL-12; in ogni caso, poich\u00e9 la dotazione missilistica era impiegata tramite piloni esterni disposti al di sotto della superficie alare, si tratta di indicazioni di massima e le varie versioni dei missili aria-aria erano sostanzialmente intercambiabili e dipendenti, in prevalenza, dalla capacit\u00e0 di interazione con il sistema di tiro e di gestione dei bersagli impiegato dal velivolo.\nIl J-8II aveva anche capacit\u00e0 secondarie di operare come cacciabombardiere ed in questo caso, oltre a carichi di caduta non guidati, le dotazioni principali erano costituite dai missili di origine sovietica Kh-31 e dal loro derivato cinese YJ-91, utilizzato sia nella versione antinave che in quella antiradar.\nInfine risulta che, almeno nella versione J-8B, fosse ancora presente il cannone \"Tipo 23-III\" (copia del sovietico Gryazev-Shipunov GSh-23L) con serbatoio da 200 proiettili.\nImpiego operativo.\nNon risulta che il J-8II sia mai stato impiegato in combattimento, tuttavia il \"Finback\" \u00e8 noto alle cronache per essere l'aereo che speron\u00f2 un EP-3 dell'U.S. Navy nell'aprile 2001. Il pilota cinese mor\u00ec nell'incidente, che venne causato da un avvicinamento troppo azzardato al velivolo statunitense e che caus\u00f2 molta tensione tra i due Paesi; l'aereo americano per i danni subiti dovette atterrare in un aeroporto cinese. Un evento simile si era verificato nel 1987, quando un Su-27 si scontr\u00f2 con un P-3 norvegese, rompendogli 10\u00a0cm di elica; in quel caso non vi furono conseguenze pi\u00f9 gravi.\nLa stampa specializzata nelle pi\u00f9 recenti pubblicazioni indica la presenza di esemplari di \"J-8\" (senza tuttavia specificare la versione) sia nelle file della PLAAF (96 esemplari) che della PLANAF (47).\nVersioni.\n\"I dati sulle versioni sono tratti da\" \"Chinese Aircraft - China's aviation industry since 1951\"\", se non diversamente indicato\"."}
{"id": "541079", "revid": "158913", "url": "https://it.wikipedia.org/wiki?curid=541079", "title": "Lamech", "text": ""}
{"id": "541080", "revid": "1540383", "url": "https://it.wikipedia.org/wiki?curid=541080", "title": "Bmw-Sauber", "text": ""}
{"id": "541088", "revid": "1718925", "url": "https://it.wikipedia.org/wiki?curid=541088", "title": "Ottavio Bugatti", "text": "Carriera.\nGiocatore.\nClub.\nInizi\u00f2 la sua carriera militando, al pari di Aldo Boffi, nel \"Vis Nova\" di Giussano per passare, nel 1949 al , dove trov\u00f2 appunto il trentaquattrenne Boffi ormai al termine della carriera, in Serie C. Conquistata la promozione, Bugatti disput\u00f2 il campionato 1950-1951 in Serie B con i lombardi.\nNella stagione 1951-1952, dopo che col Seregno retrocedette in Serie C e bench\u00e9 Bugatti avesse incassato 67 reti, il Presidente della , Paolo Mazza, lo acquist\u00f2 per farlo debuttare da titolare in Serie A, categoria nella quale la squadra di Ferrara era appena stata promossa. In quell'anno Bugatti guadagn\u00f2 anche il debutto in Nazionale, con cui partecip\u00f2 anche alle Olimpiadi di dove gioc\u00f2 entrambe le gare: la prima contro gli Stati Uniti (vinta per 8 a 0) e l'ottavo di finale dove gli azzurri persero per 3 a 0 contro i futuri campioni olimpici dell'Ungheria. L'anno successivo contribu\u00ec al raggiungimento del nono posto della squadra ferrarese.\nNella stagione 1953-1954 il Presidente Mazza lo cedette al . Il Presidente degli azzurri partenopei, Achille Lauro, per averlo pag\u00f2 55 milioni, all'epoca cifra da primato per un portiere.\nA Napoli, dove rimase otto stagioni, Bugatti gioc\u00f2 titolare e torn\u00f2 a vestire la maglia della Nazionale. Fu proprio con la maglia del Napoli che nel 1956 vinse il Premio Combi quale miglior portiere della Serie A. L'anno successivo realizz\u00f2 la sua migliore prestazione in campo in Juventus-Napoli (1-3) del 24 novembre 1957 difendendo - bench\u00e9 febbricitante - la porta azzurra dagli assalti bianconeri di Omar S\u00edvori, Giampiero Boniperti e John Charles, determinando l'unica sconfitta casalinga della Juventus in quella stagione.\nNel 1961, retrocesso il Napoli del quale fu anche capitano nella sua ultima stagione in Campania dopo la cessione di Bruno Pesaola al , pass\u00f2 all' che acquist\u00f2 assieme a lui il suo ex rivale Lorenzo Buffon di un anno pi\u00f9 giovane. Nell'Inter venne utilizzato come portiere di riserva, concludendovi la carriera nel 1964-1965 divenendo, dal 1963, il vice di Giuliano Sarti e giocando, alla soglia dei 37 anni, la sua ultima partita in Serie A a Catania il 10 gennaio 1965 in una vittoria esterna dell'Inter contro gli etnei. Con i nerazzurri scese in campo, oltre alle 25 volte in campionato, anche altre 6 volte in competizioni europee e 2 in Coppa Italia. Con l'Inter vinse gli scudetti del 1963 e del 1965, la Coppa dei campioni nel 1964 e 1965 e la Coppa intercontinentale nel 1964 e nel 1965.\nNazionale.\nIn Nazionale ha collezionato complessivamente 7 presenze debuttando il 16 luglio 1952 nella gara Italia- (8-0).\nAllenatore.\nSuccessivamente al ritiro dal calcio giocato, intraprese la carriera di allenatore. Nel campionato di Serie C 1975-1976 sostitu\u00ec Carmine Longo alla guida della . L'anno successivo torn\u00f2 brevemente a Ferrara, alla guida di una SPAL in crisi: chiamato al posto di Ballico, venne a sua volta sostituito dall'accoppiata Bianchi-Suarez. \n\u00c8 morto il 13 settembre 2016.\nCamei.\nNel 1961 appare in un cameo nel film Il giudizio universale di Vittorio De Sica, in cui interpreta la parte di se stesso."}
{"id": "541091", "revid": "1543377", "url": "https://it.wikipedia.org/wiki?curid=541091", "title": "Edoardo IV d'Inghilterra", "text": "Biografia.\nOrigini.\nNato a Rouen in Francia il 28 aprile 1442, era il figlio quartogenito nonch\u00e9 l'erede di Riccardo Plantageneto, III duca di York e di Cecilia Neville.\nAnni giovanili.\nBen poco \u00e8 noto dell'infanzia di Edoardo fino al momento in cui fu nominato dal padre Conte di March e fu coinvolto nel conflitto in seguito noto come \"guerra delle due rose\".\nInfatti, dopo che, nel 1458, era stata inscenata una pacificazione fittizia, tra suo padre e il re Enrico VI, si arriv\u00f2 a uno scontro armato: gli York, il conte di Warwick, Richard Neville e i loro alleati si erano riuniti, a Ludlow, nel settembre 1459, ma quando l'esercito realista sopraggiunse, essi si dispersero nella \"rotta di Ludford\", avvenuta al ponte di Ludford, nello Shropshire.\nIl duca Riccardo di York e il suo secondogenito, Edmondo, conte di Rutland, si ritirarono prima in Galles e poi in Irlanda, dove furono accolti con entusiasmo, mentre l'erede di Riccardo, Edoardo, che condivideva col padre il titolo di conte di March si ritir\u00f2 a Calais con Warwick.\nNel giugno del 1460, i nobili ostili a Enrico VI spalleggiarono le rivendicazioni degli York appoggiando la sbarco di Edoardo di March e Warwick nel Kent. Conquistata Londra e fatto prigioniero il re, Edoardo attese l'arrivo del padre, Riccardo, che convoc\u00f2, in ottobre, il parlamento a cui chiese di essere eletto re: il parlamento rifiut\u00f2, confermando Enrico VI re, ma acconsent\u00ec a nominare Riccardo erede al trono nonch\u00e9 protettore del regno, per l'aggravarsi della malattia di Enrico. Nel frattempo, la regina, Margherita d'Angi\u00f2, con l'appoggio degli scozzesi, aveva raccolto nel nord un imponente esercito che, riunitosi nello Yorkshire, si avviava verso sud.\nRiccardo affront\u00f2 i lancasteriani, ma, il 30 dicembre 1460, nella battaglia di Wakefield, fu sconfitto e perse la vita, mentre suo figlio, Edmondo, conte di Rutland, fu pugnalato a morte dopo la battaglia e le rivendicazioni contro il sovrano Lancaster, Enrico VI d'Inghilterra, furono fatte sue da Edoardo, nuovo duca di York.\nAscesa al trono.\nEdoardo e Warwick, tuttavia, dopo alcuni insuccessi iniziali, furono in grado di sconfiggere le forze fedeli ai Lancaster prima a Northampton (7 giugno) ove fu catturato e preso prigioniero anche Re Enrico VI e poi a Mortimer's Cross (2-3 febbraio 1461) a seguito della quale fecero il loro ingresso a Londra il 26 febbraio dello stesso anno.\nIl 4 marzo 1461, su impulso di Warwick, il parlamento depose Enrico VI e nomin\u00f2 Edoardo re di Inghilterra, assicurandogli cos\u00ec prestigio e una solida base di operazioni contro i Lancaster che, sotto la guida della regina Margherita d'Angi\u00f2, riuscirono a sconfiggere gli York nella seconda battaglia di St. Albans e a liberare Enrico VI dalla prigionia.\nEdoardo IV, tuttavia, reag\u00ec fulmineamente: insegu\u00ec i lancasteriani e rafforz\u00f2 le sue pretese con una vittoria decisiva nella battaglia di Towton (North Yorkshire), del 29 marzo 1461, in cui l'esercito dei Lancaster fu praticamente annientato, ma senza riuscire a catturare Enrico VI e la regina, i quali riuscirono a fuggire.\nPrimo regno di Edoardo.\nDurante il primo periodo del regno di Edoardo IV, la resistenza dei Lancaster prosegu\u00ec soprattutto sotto la guida della Regina Margherita e di pochi nobili fedeli delle contee settentrionali dell'Inghilterra e del Galles.\nEnrico fu catturato da Edoardo nel 1465 e successivamente imprigionato nella Torre di Londra, mentre la Regina Margherita, visse in esilio in Scozia e quindi in Francia, decisa a riprendersi il trono a favore del marito e del figlio.\nIn ogni caso, i primi anni di regno di Edoardo IV furono dominati dalla figura di Richard Neville, duca di Warwick che, de facto, resse le redini del potere cercando di consolidare il dominio degli York, negoziando il matrimonio tra Edoardo e una delle figlie del re di Francia.\nEdoardo, che, inizialmente, sembrava condividere i desideri del duca, in seguito decise autonomamente, sposando segretamente, il 1\u00ba maggio 1464, la vedova del lancasteriano John Gray, Elisabetta Woodville.\nLa scelta del sovrano dest\u00f2 forti scalpori tra la nobilt\u00e0 dell'epoca ed \u00e8 tuttora oggetto di controversie tra gli storici contemporanei: Ross, infatti, ritenne il matrimonio frutto di un impulso che certamente non giov\u00f2 alla casa di York; J.r. Lander, riprendendo P.M. Kendall, lo ritenne derivato dall'infatuazione; al contrario, Christine Carpenter lo defin\u00ec come finalizzato a garantire un legame con gli aderenti dei Lancaster, idea ripresa da Wilkinson secondo cui fu \"legame d'amore e anche una fredda, calcolata mossa politica\". \nQuando il matrimonio fu reso pubblico, il re e la regina negoziarono matrimoni vantaggiosi per le sorelle della regina; presto, per\u00f2, il prestigio raggiunto dalla famiglia della regina, irrit\u00f2 Lord Warwick, allontanandolo sempre di pi\u00f9 dal sovrano.\nNell'autunno del 1467, le relazioni tra Warwick e il re precipitarono tanto che il conte prefer\u00ec ritirarsi nei suoi possessi privati e, con l'aiuto del giovane fratello del sovrano, Giorgio Plantageneto, I duca di Clarence, il quale, l'11 luglio del 1469, aveva sposato sua figlia, Isabella, e quindi era divenuto suo genero, prese le armi contro Edoardo.\nIl grosso dell'esercito reale, privo di Edoardo, fu sconfitto nella \"battaglia di Edgecote Moor\", presso Banbury, nell'Oxfordshire ed Edoardo fu successivamente catturato a Olney.\nLe forze di Warwick imprigionarono il suocero e il cognato di Edoardo, Richard Woodville e Giovanni Woodville, dopo la \"battaglia di Edgecote Moor\".\nWarwick cerc\u00f2 allora di governare nel nome di Edoardo, ma la nobilt\u00e0, molta della quale doveva le proprie nomine al re, si mostr\u00f2 restia e temendo una ribellione, Warwick fu costretto a rilasciare Edoardo, che non sentendosi sicuro, non solo non si vendic\u00f2, ma li perdon\u00f2 e favor\u00ec una riconciliazione.\nIl ritorno di Enrico VI.\nLa riconciliazione fu effimera: pochi mesi dopo, approfittando di un tumulto scoppiato nel Lincolnshire, Warwick e Clarence si ribellarono apertamente al re ma furono sconfitti e obbligati a fuggire a Calais e a rifugiarsi in Francia.\nL\u00ec conclusero un'alleanza con la regina Margherita, consorte di Enrico VI, in base alla quale Warwick acconsent\u00ec alla restaurazione di Enrico VI, in cambio dell'aiuto francese per condurre un'invasione dell'Inghilterra. Con l'aiuto di re Luigi XI di Francia (il quale aveva tutto l'interesse a indebolire la posizione di Edoardo, rinvigorendo le pretese dei Lancaster), dopo aver fatto sposare sua figlia, Anna Neville, con il principe di Galles, Edoardo di Lancaster, Warwick torn\u00f2 in Inghilterra, sconfisse gli York in battaglia, liber\u00f2 Enrico VI e lo rimise sul trono il 30 ottobre 1470.\nEdoardo, quando seppe che il fratello di Warwick, John Neville, I marchese di Montagu, aveva cambiato partito a favore dei Lancaster, rendendo la posizione militare dello York insostenibile dovette fuggire e rifugiarsi in Borgogna, ove governavano il cognato Carlo il Temerario e la sorella Margherita.\nIl ritorno in auge di Enrico dur\u00f2 molto poco. In quel momento, gli anni passati alla macchia e in prigionia avevano avuto il loro peso sul monarca, che, tanto per cominciare, era privo della forza di volont\u00e0 e mentalmente instabile. Warwick governava, ma, nell'arco di pochi mesi, fece il passo pi\u00f9 lungo della gamba e dichiar\u00f2 guerra alla Borgogna, il cui governante reag\u00ec fornendo a Edoardo IV l'aiuto necessario per riprendersi il trono con la forza. Edoardo torn\u00f2 in Inghilterra, valendosi di una flotta messagli a disposizione da diverse citt\u00e0 anseatiche con un contingente relativamente piccolo, evit\u00f2 la cattura da parte di forze potenzialmente ostili esternando le sue rivendicazioni, proprio come aveva fatto Enrico Bolingbroke settanta anni prima.\nLa citt\u00e0 di York gli chiuse comunque le porte, ma appena marci\u00f2 verso sud, Edoardo cominci\u00f2 a raccogliere consensi e Clarence (che aveva compreso che le sue fortune sarebbero state migliori come fratello del re, piuttosto che sotto Enrico VI) si un\u00ec al medesimo. Edoardo sconfisse Warwick nella battaglia di Barnet, dove Warwick cadde in combattimento; e dopo la morte di quest'ultimo, l'ultima resistenza Lancaster fu debellata nella battaglia di Tewkesbury del 4 maggio 1471. L'erede Lancaster, Edoardo di Lancaster principe di Galles, cadde sul campo di battaglia o subito dopo, e alcuni giorni dopo, nella notte in cui Edoardo rientr\u00f2 a Londra, Enrico VI, gi\u00e0 prigioniero, fu assassinato.\nSecondo regno di Edoardo.\nEdoardo non affront\u00f2 nessun'altra ribellione dopo il suo ritorno, poich\u00e9 la discendenza Lancaster poteva considerarsi estinta e il suo unico rivale in vita era Enrico Tudor, che si trovava in esilio. Nel 1472, il pi\u00f9 giovane dei fratelli di Edoardo, il duca di Gloucester, Riccardo (il futuro Riccardo III) si spos\u00f2 con Anna Neville, la figlia di Warwick, vedova di Edoardo di Lancaster principe di Galles.\nNel 1474, nel trattato di pace di Utrecht, Edoardo aveva riconfermato i privilegi ai mercanti della Hansa, praticamente consegnando loro il monopolio dei commerci con l'Europa centrale. Nel luglio del 1474, Edoardo stipul\u00f2 un trattato di amicizia perpetua con suo cognato, il duca di Borgogna, Carlo il Temerario, che lo impegn\u00f2 nel preparare guerra alla Francia, che dichiar\u00f2 e, nel luglio del 1475, alla guida di un ottimo esercito di invasione, sbarc\u00f2 in Francia.\nIn agosto ebbe un incontro a Picquigny con Luigi XI con cui venne a patti (trattato di Picquigny): il trattato prevedeva a suo favore un pagamento immediato di 75.000 corone e in seguito una rendita annua di 50.000 corone, finch\u00e9 Edoardo viveva, infine altre 50.000 corone per il riscatto di Margherita d'Angi\u00f2; in cambio l'esercito d'invasione torn\u00f2 in Inghilterra, determinando cos\u00ec la fine della guerra dei cent'anni.\nAccanto a tale politica estera, Edoardo IV attu\u00f2 una positiva attivit\u00e0 di espansione commerciale e di riorganizzazione del demanio reale: riorganizz\u00f2 la cancelleria dello Scacchiere, cre\u00f2 un corpo di funzionari per amministrare il demanio della corona, intraprese egli stesso un'attivit\u00e0 di commercio esportando all'estero i frutti delle tenute e dei possedimenti demaniali, infine, allo scopo di garantire un pi\u00f9 efficiente controllo amministrativo, istitu\u00ec il Concilio del Galles e il Concilio del Nord (affidandone la presidenza di quest'ultimo organo al fratello minore, Riccardo).\nTuttavia, tale attivit\u00e0 amministrativa, ancorch\u00e9 lodevole, fu in parte offuscata dai forti contrasti in seno alla corte che raggiunsero il culmine con la controversa fine di Giorgio Plantageneto, duca di Clarence, fratello minore del re: egli, infatti, dopo essersi visto rifiutare dal re la sua proposta di sposare Margherita di Borgogna, fu sospettato di cospirazione, di aver richiesto giuramenti per s\u00e9 stesso e di preparare una rivolta; nel gennaio del 1478, Edoardo IV decise di imprigionare il fratello, fece approvare dal parlamento una legge che lo escludesse dalla successione e ne espropriasse le propriet\u00e0 e, infine, lo fece condannare a morte, il 18 febbraio dello stesso anno (una tradizione vuole che sia stato annegato in una tinozza di malvasia nella Torre di Londra).\nIn seguito, nel 1482, Edoardo appoggi\u00f2 un tentativo di Alexander Stewart, duca d'Albany e fratello del re scozzese Giacomo III, di insidiarne il trono e, nonostante l'occupazione di Edimburgo e la riconquista di Berwick-upon-Tweed agli Scozzesi, da parte di Riccardo di Gloucester e la cattura del sovrano scozzese, non fu raggiunto nessun accordo e, pochi mesi dopo la morte di Edoardo IV, il duca di Gloucester, divenuto Riccardo III decise di porre fine alla guerra e ritirarsi.\nMorte.\nNegli ultimi anni di vita, Edoardo inizi\u00f2 a soffrire di obesit\u00e0 ed altri problemi di salute che gli storici coevi attribuirono ai suoi eccessi nel cibo ed alla notoria promiscuit\u00e0 del sovrano. \nDurante le celebrazioni per Pasqua del 1483, Edoardo cadde malato e, prima di morire aggiunse alcuni codicilli testamentari, di cui il pi\u00f9 importante era la nomina del fratello Riccardo di Gloucester a reggente, dopo la sua morte. Mor\u00ec all\u2019et\u00e0 di 41 anni, probabilmente per una polmonite il 9 aprile 1483 a Westminster e fu sepolto nella Saint George Chapel di Windsor. Gli subentr\u00f2 il figlio dodicenne Edoardo V, che venne escluso dal trono e sostituito dallo zio, Riccardo III. La figlia di Edoardo IV, Elisabetta di York, due anni dopo, divenne la regina consorte di Enrico di Richmond (Enrico VII).\nImmagine storica.\nPresunta illegittimit\u00e0.\nQuando mor\u00ec Riccardo Plantageneto, Cecilia Neville dichiar\u00f2 che Edoardo era nato da una relazione con un arciere del Kent di nome Blaybourne. Secondo questa dichiarazione Edoardo IV sarebbe stato illegittimo, quindi, non possedendo sangue reale non poteva aspirare al trono. Proprio per questa preoccupazione Enrico VIII d'Inghilterra fece giustiziare Margherita di Salisbury e suo figlio che sarebbero stati gli unici discendenti di Riccardo III nel caso fossero emersi documenti compromettenti al riguardo dell'illegittimit\u00e0 di suo nonno Edoardo IV.\nIn ogni caso, va ricordato che la suddetta dichiarazione \u00e8 stata riportata solo da tale Domenico Mancini, un italiano che nel 1483 si trovava in Inghilterra ed \u00e8 resa ancor pi\u00f9 controversa dal fatto che il fratello di Edoardo, Riccardo III d'Inghilterra, per impossessarsi del trono, non fece riferimento all'illegittimit\u00e0 di Edoardo ma piuttosto a un vizio di forma del matrimonio di quest'ultimo che rendeva illegittimi i suoi figli.\nFigura e carattere.\nAlto quasi due metri, robusto, di bella presenza, Edoardo IV fu un abile tattico: era capace di riconoscere e sfruttare a proprio vantaggio la debolezza delle linee nemiche e di acquisire la stima e la devozione dei propri uomini grazie alla sua temerariet\u00e0. In ogni caso, era molto pi\u00f9 portato al combattimento a stretto raggio che alla strategia di lungo termine.\nAl di fuori delle doti belliche, tuttavia, il sovrano si dimostr\u00f2 mediocre: era pressoch\u00e9 privo di doti amministrative, un edonista devoto quasi esclusivamente ai propri piaceri, testardo, indeciso dell'affrontare le ribellioni (specialmente nel 1461), vano e generalmente poco perspicace tanto da essere considerato, almeno dal contemporaneo Philippe de Commynes, come un principe affascinante ma dalle scarse doti politiche.\nPopolarit\u00e0.\nGrazie al valore conquistato sui capi di battaglia e a un'indole affabile, cortese, tendenzialmente conciliante verso gli interessi popolari, Edoardo IV conquist\u00f2 una grande popolarit\u00e0 presso i sudditi, specialmente rispetto al suo predecessore, Enrico VI: la sua politica commerciale, che cerc\u00f2 di espandere e proteggere i commercianti per il bene del commercio inglese stesso, gli permise d'ingraziarsi i mercanti locali.\nCon il tempo per\u00f2, gli errori e le scarsi doti amministrative erosero la popolarit\u00e0 del sovrano (specialmente tra la nobilt\u00e0) e, quando nel 1471 invase l'Inghilterra, non molta della gente comune celebr\u00f2 il suo ritorno.\nDiscendenza.\nEdoardo ebbe 10 figli legittimi da Elisabetta Woodville, di cui solo sette gli sopravvissero:\nMediante un atto del parlamento (il \"Titulus Regius\") approvato per giustificare l'ascesa di Riccardo III, tutti i figli di Edoardo ed Elisabetta Woodville furono dichiarati illegittimi, col pretesto che Edoardo aveva stipulato un contratto matrimoniale con un'altra donna, in data antecedente al legame con la Woodville. Il documento fu annullato da Enrico VII.\nEdoardo ebbe numerose amanti, la pi\u00f9 famosa fu Jane Shore.\nDa quel che si dice, il sovrano ebbe diversi figli illegittimi:\nPerkin Warbeck, un impostore che rivendicava il trono inglese, si dice sia stato somigliante a Edoardo. Voci non confermate asserivano che Warbeck potesse essere un altro figlio illegittimo."}
{"id": "541092", "revid": "6923", "url": "https://it.wikipedia.org/wiki?curid=541092", "title": "Romeo + Giulietta di William Shakespeare", "text": "Romeo + Giulietta di William Shakespeare (\"William Shakespeare's Romeo + Juliet\") \u00e8 un film del 1996 diretto da Baz Luhrmann, rielaborazione in chiave postmoderna della celebre tragedia \"Romeo e Giulietta\" di William Shakespeare, di cui \u00e8 il 10\u00ba adattamento sul grande schermo. Ha ricevuto una candidatura ai Premi Oscar 1996, come migliore scenografia.\nLe vicende ricalcano quasi interamente quelle della celebre tragedia shakespeariana, di cui sono ripresi fedelmente i testi e i dialoghi. Cambia invece il contesto, ambientato in epoca moderna; Verona diventa la moderna Verona Beach, le famiglie rivali dei Montecchi e dei Capuleti sono rappresentate come potenti imperi d'affari in guerra tra loro, e le spade sono sostituite dalle pistole.\nTrama.\nNella citt\u00e0 di Verona Beach negli anni '90, l'odio tra due ambiziose famiglie, i Montecchi e i Capuleti, avversari come magnati industriali, sfocia spesso in sparatorie e risse. Una sera, i Capuleti organizzano una festa e Romeo, figlio dei Montecchi, ossessionato dall'amore per Rosalina, e il suo migliore amico Mercuzio (anche parente del capitano della polizia), si travestono per entrarvi. Alla festa, Romeo conosce Giulietta, di cui si innamora ricambiato, senza sapere che in realt\u00e0 \u00e8 la figlia dei Capuleti. Quando i due scoprono la verit\u00e0 sulle loro famiglie, rimangono scioccati ma ci\u00f2 non pu\u00f2 distruggere il loro grande amore e riescono a vedersi, sempre di nascosto. Il giorno seguente decidono di unirsi segretamente in matrimonio favoriti da padre Lorenzo, che intende favorire una possibile riconciliazione tra le famiglie.\nIntanto Tebaldo, cugino di Giulietta, ha scoperto che Romeo e Mercuzio si sono recati alla festa e cos\u00ec poche ore dopo le nozze di Romeo, decide di vendicarsi attaccandolo. Nello scontro, interviene anche Mercuzio che tenta di difendere Romeo, ma nella rissa, Tebaldo colpisce Mercuzio con un coccio di vetro ad un fianco e cos\u00ec Mercuzio muore dissanguato mentre Tebaldo scappa risparmiando Romeo. Questi, accecato dalla rabbia, insegue in auto Tebaldo e, una volta fermato e sceso dalla macchina, lo uccide a colpi di pistola. Romeo non viene arrestato ma condannato all'esilio e perci\u00f2 torna da Giulietta, dove passa la notte per poi allontanarsi prima dell'alba per dirigersi a Mantova. Giulietta scopre di essere promessa in matrimonio a Paride e, nonostante cerchi in tutti i modi di convincere i genitori a cambiare idea, realizza di non avere alternative. Si reca quindi da padre Lorenzo, che le consegna un siero che simula uno stato simile alla morte: la ragazza dovr\u00e0 berlo la sera prima delle nozze, mentre Romeo, avvisato da una lettera, avrebbe portato Giulietta con s\u00e9 a Mantova. Ma la lettera non arriva e il giovane, venuto a sapere della morte di Giulietta tramite l'amico e testimone Baldassarre, torna a Verona con l'intenzione di unirsi a Giulietta nella morte. Dopo essersi procurato un potente veleno ed essere fuggito da decine di poliziotti, Romeo si introduce nella cappella in cui \u00e8 sepolta Giulietta ed assume il veleno. Proprio in quel momento Giulietta si risveglia e cerca invano di fermarlo, ma \u00e8 troppo tardi e cos\u00ec Romeo muore tra le braccia di Giulietta, che, disperata, si suicida sparandosi in testa con la pistola dell'amato. Il dramma giunge al termine sulle note conclusive del Liebestod wagneriano. La morte dei due giovani induce alla riconciliazione le famiglie.\nAmbientazione moderna.\nLa maggior parte del film \u00e8 ambientata negli anni novanta in un sobborgo immaginario di Los Angeles chiamato Verona Beach. Il nome di questo luogo gioca sul fatto che a Los Angeles esiste realmente un luogo chiamato, invece, Venice Beach.\nCome nel dramma, una breve parte del film \u00e8 ambientata a Mantova, che qui viene dipinta come un'area desertica e desolata.\nVerona Beach \u00e8 il centro di una guerra sociale tra due famiglie leader nell'industria, i Montecchi (\"Montague\") e i Capuleti (\"Capulet\"). Il Principe Escalus, invece di essere Principe di Verona, \u00e8 il Capitano Principe, capo del distretto di Polizia di Verona Beach.\nParide qui non \u00e8 un nobile, ma \u00e8 il figlio del Governatore, e durante tutto il film parla in una maniera presuntuosa e altezzosa nei confronti di Giulietta e di suo padre. Egli vuole sposare Giulietta solamente per la sua ricchezza, non perch\u00e9 la ama davvero.\nOltre alla modernizzazione dei personaggi, anche gli oggetti e i luoghi sono stati aggiornati ai giorni nostri. In primo luogo, le spade sono state sostituite da pistole con nomi romanzeschi tipo \"Spada 9mm\" o \"Pugnale\". L'inseguimento di Tebaldo da parte di Romeo, invece di avvenire a piedi, avviene in macchina, e si concluder\u00e0 col tamponamento delle due auto e l'uccisione di Tebaldo da parte di Romeo con la pistola del suo rivale. Bench\u00e9 la maggior parte delle lotte sia fatta con pistole e pugni, invece che con le spade, la morte di Mercuzio avviene per mano di Tebaldo che lo colpisce al ventre con un grande coccio di vetro trovato sulla spiaggia.\nLa \"regina Mab\" di Mercuzio qui diventa una droga sotto forma di pasticca che Romeo assume prima di andare alla festa dei Capuleti. Frate Lorenzo spedisce la lettera per Romeo a Mantova tramite un corriere postale.\nDifferenze con l'opera di Shakespeare.\nTrascurando la lettura in chiave moderna dell'opera di Shakespeare, ci sono alcune differenze con la tragedia originale:\nProduzione.\nLa maggior parte del film \u00e8 stata girata a Citt\u00e0 del Messico, ma alcune piccole parti sono state girate a Miami.\nUna parte della scena del film in cui muore Mercuzio, \u00e8 stata girata durante una vera tempesta che colp\u00ec la citt\u00e0 distruggendo il set che, in seguito, dovette essere ricostruito.\nMentre veniva girata la scena alla stazione di benzina all'inizio del film, l'attore Dash Mihok che interpreta Benvolio, fin\u00ec casualmente in mezzo al vero traffico (per giunta con una pistola in mano); la gente non sapeva che stessero girando un film, cos\u00ec molti pensarono si trattasse di una rapina.\nCast.\nLeonardo DiCaprio fu scelto immediatamente da Baz Luhrmann per interpretare Romeo, mentre la scelta di Giulietta fu un processo molto pi\u00f9 lungo. Inizialmente il ruolo doveva essere interpretato da Natalie Portman, la quale si rec\u00f2 a Sydney per le audizioni. Dopo avere provato alcune scene, i produttori cominciarono a ritenere che fosse troppo giovane per quel ruolo; d'accordo con l'attrice, hanno ritenuto che Di Caprio fosse troppo pi\u00f9 adulto di lei, e, nelle scene d'amore, dava quasi l'idea che lui la stesse molestando."}
{"id": "541093", "revid": "17654", "url": "https://it.wikipedia.org/wiki?curid=541093", "title": "Romeo + Giulietta", "text": ""}
{"id": "541097", "revid": "439868", "url": "https://it.wikipedia.org/wiki?curid=541097", "title": "Boccheggiano", "text": "Boccheggiano \u00e8 una frazione del comune italiano di Montieri, nella provincia di Grosseto, in Toscana.\nGeografia fisica.\nIl paese di Boccheggiano si trova a 664 metri s.l.m. sulla sommit\u00e0 di un poggio nel cuore delle Colline Metallifere grossetane.\nStoria.\nI primi documenti storici che attestano l'esistenza del paese risalgono al XIII secolo e affermano che a quel tempo il vescovo di Volterra vantava dei diritti sul castello, costruito alla fine del XII secolo. Nel 1291 il castello di Boccheggiano pass\u00f2 nelle mani della famiglia Salimbeni che oper\u00f2 negli anni una intensa attivit\u00e0 costruttiva, dotandolo di una cinta muraria con due porte di accesso fortificate. Di una di queste, la Porta della Torricella, rimangono dei ruderi ancora visibili e ben conservati (anche se poco curati) che danno una idea dell'imponenza della fortificazione preesistente. Della Porta di Villa, invece, non rimane traccia perch\u00e9 fu inglobata negli edifici costruiti a ridosso e all'interno del castello nel corso dei secoli. Al periodo medievale risalgono anche le due chiese di San Sebastiano e San Bartolomeo, quest'ultima ristrutturata durante il XIX secolo. La famiglia dei Salimbeni cedette alla Repubblica senese intorno al 1350.\nNel 1444 fu definitivamente occupato da Siena ed a questo periodo risale la distruzione del cassero. Nel 1608 il Granduca Ferdinando I lo riun\u00ec al Marchesato di Montieri, donandolo ai Capizzucchi di Roma. Dichiarato feudo da Ferdinando VI, fu accordato nel 1621 col titolo di Marchesato ad Antonio Salviati, nobile fiorentino, e alla stessa famiglia rimase fino a1 1749, quando entr\u00f2 in vigore la legge sull'abolizione dei feudi granducali.\nCon i Lorena si registr\u00f2 un incremento demografico, che provoc\u00f2 mutamenti nella topografia insediativa, con la nascita di sobborghi esterni all'antico perimetro, anche se le modifiche pi\u00f9 consistenti si sono avute in questo secolo, in relazione allo sviluppo dell'attivit\u00e0 mineraria.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Boccheggiano. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nA Boccheggiano operano alcune associazioni promotrici di manifestazioni teatrali, artistiche e culturali nel periodo estivo e autunnale: \nDa segnalare, infine, la presenza della Sala teatrale di Boccheggiano, che costituisce il teatro comunale di Montieri, e il parco artistico denominato Giardino dei Suoni, di Paul Fuchs.\nEconomia.\nLo sviluppo di Boccheggiano \u00e8 dovuto allo sfruttamento delle risorse minerarie locali, principalmente rame e argento, di cui \u00e8 attestata l'estrazione fin dal 1334.\nSoprattutto la presenza di miniere di argento nella zona del capoluogo Montieri (in localit\u00e0 Le Carbonaie) contribu\u00ec alla creazione di una zecca locale e la moneta battuta fu chiamata Grosso di Montieri. Certo \u00e8 che intorno al 1500 i giacimenti minerari vennero coltivati pi\u00f9 intensamente e dotati di grandi impianti per la fusione di questi minerali, che furono adeguati, nel corso dei secoli, alle nuove scoperte tecnologiche.\nVerso la fine del XV secolo, mentre il territorio di Montieri sembrava aver esaurito le sue ricchezze minerarie, si cominci\u00f2 ad avere notizia di quelle di Boccheggiano. L'escavazione dei minerali fu ripresa alla met\u00e0 del sec. XVIII ad opera della societ\u00e0 anglo - italiana Lefry - Charron - Calzabigi con sede in Livorno, che affid\u00f2 l'incarico delle ricerche a Giovanni Arduino, cui si deve la scoperta delle miniere di rame nella Val di Merse e la costruzione della prima fonderia (1753). I lavori furono ripresi poco dopo. Nella seconda met\u00e0 dell'Ottocento si cerc\u00f2 di riprendere i lavori con metodi pi\u00f9 razionali, fino a che le miniere passarono alla Societ\u00e0 Montecatini. Risale a questo periodo l'invenzione del \"metodo Conedera\" per la produzione del rame: i suggestivi resti di questa tecnica di lavorazione sono gli imponenti cumuli di scorie di colore rosso presenti lungo la strada Massetana, noti come \"Le Roste\". In questo periodo la miniera contava gi\u00e0 quasi 300 dipendenti che aumentarono negli anni seguenti fino a farla diventare la prima in Italia. Diverse cause portarono alla riconversione delle coltivazioni da rame a pirite. La pirite, utilizzata prima solo per i suoi contenuti di rame e ferro, in seguito divenne una materia prima fondamentale per l'industria chimica, quando si scopr\u00ec che poteva essere utilizzata per la produzione di acido solforico. II 31 dicembre 1908 la miniera cuprifera di Boccheggiano chiuse. Nei primi anni del Novecento Le aree di estrazione furono Molignoni, Tarantilli, Botroni, Valle Buia; gli impianti di lavorazione del minerale si trovavano in prossimit\u00e0 del fiume Merse. La miniera Merse (chiusa negli anni Settanta) fu prima utilizzata per l'estrazione del rame, e poi, tra il 1952 e il 1962, di pirite. Nello stesso periodo venne individuato, in localit\u00e0 Campiano, un nuovo e ingente bacino di pirite; nel 1974 inizi\u00f2 la costruzione di nuovi impianti, per i quali vennero utilizzate tecnologie d'avanguardia. Entrata in una fase critica per li altissimi costi di produzione, per la crisi di mercato dell'acido solforico (ottenuto a pi\u00f9 basso costo dallo zolfo residuo ottenuto dalla distillazione del petrolio), la miniera \u00e8 stata chiusa il 31 luglio 1994. L'espandersi dell'industria estrattiva ha provocato numerose trasformazioni sul piano territoriale; da ricordare in particolare il villaggio Merse, nato ai primi del Novecento intorno al Pozzo Serpieri e agli edifici industriali, che si dot\u00f2 presto di attrezzature ricreative e di abitazioni per le famiglie degli operai.\nLa vocazione mineraria di Boccheggiano si esaur\u00ec intorno al 1994, quando la miniera di Campiano (considerata una delle pi\u00f9 importanti miniere d'Europa) gestita dall'azienda Campiano Mineraria S.p.A. (Gruppo Eni), fu definitivamente chiusa. Con la chiusura della miniera cess\u00f2 anche il funzionamento dell'impianto di pompaggio che teneva la miniera stessa sgombra dall'acqua e questo imped\u00ec che potesse essere sfruttata come risorsa di archeologia industriale sia a fini didattici che turistici.\nOggi Boccheggiano e i siti minerari circostanti sono compresi nel Parco tecnologico archeologico delle colline metallifere grossetane. Presso il teatro di Boccheggiano \u00e8 stata aperta una delle porte del parco cio\u00e8 un punto di accesso ai servizi turistici e di informazione del Parco stesso.\nGeografia antropica.\nCampiano.\nPiccolissimo borgo noto per i suoi giacimenti di pirite e solfuri misti. Il toponimo probabilmente individua il castello che nel 973 fu ceduto dal marchese Lamberto di Ildebrando al prete Ropprando. Vista l'ubicazione, il castello sembra da identificare con il castello di Valle Buia, che faceva parte delle corti che versavano al vescovo di Massa Marittima decime sulle cave d'argento, sui vini e sulle rendite."}
{"id": "541098", "revid": "118691659", "url": "https://it.wikipedia.org/wiki?curid=541098", "title": "Fila brasileiro", "text": "Il fila brasileiro \u00e8 una razza canina di origine brasiliana (mastino brasiliano) dal forte temperamento e grande devozione al padrone.\nStoria.\nLa storia del fila \u00e8 legata con la storia brasiliana, in particolare ai primi colonizzatori nel Brasile. Il verbo \"filar\" in portoghese significa \"bloccare\", ed era appunto compito di questa razza di cani bloccare (pi\u00f9 che attaccare o azzannare) gli schiavi in fuga dalle fattorie. Inoltre il fila brasileiro aveva le funzioni di cane da bestiame, cacciatore di giaguari, e di cane da protezione.\nCi sono alcune razze di base che hanno contribuito allo sviluppo del fila brasileiro.\nBench\u00e9 ogni cinologo sia concorde sul fatto che siano tre le razze di base che hanno contribuito allo sviluppo del fila brasileiro (l'engelsen doggen o bulldog, il mastiff e i bloodhound antichi) alcuni fatti conducono ad un'altra teoria basata solamente sui documenti storici: si pensa che dopo la scoperta del Brasile nel 1500, i colonizzatori portoghesi venuti nel Brasile, portando tutto ci\u00f2 che possedevano, portarono con loro anche i cani. Dalle isole Azzorre sono venuti i fila terceirense, dei predecessori che non hanno avuto niente in comune con il fila brasileiro, tranne il relativo nome. Non di meno, la possibilit\u00e0 di rapporto tra i cani importati dai portoghesi e dalle isole Azzorre non pu\u00f2 essere scartata poich\u00e9 non c'\u00e8 prova di altri cani nelle colonie tranne di quelli portati dai conquistadores e di cani selvaggi. Si dice che tanti cani hanno lasciato le isole delle Azzorre e che il fila terceirense sia estinto.\nAlcuni hanno ritenuto che il nome \"fila\" \u00e8 venuto dal cane portoghese fila terceirense; \"fila\" significa \"tenere\" nella lingua portoghese antica e questa era la funzione principale del fila brasileiro, tenere gli schiavi (filar) che scappavano.\nDai cani antichi da lotta (l'engelsen doggen o bulldogs antico) ha acquistato il temperamento, cos\u00ec come la testardaggine, i colori, il posteriore pi\u00f9 alto della groppa e la grande resistenza.\nDal mastiff hanno ereditato la grande testa pesante, la forte massa, il coraggio, la mascherina nera ed anche i colori di base.\nDal bloodhound il fila ha ricevuto la pelle allentata abbondante, il picco occipitale pronunciato, le labbra pendenti e le giogaie pendenti, le orecchie, l'odorato favoloso ed il senso d'orientamento in grandi spazi.\nForse il fila terceirense ha lasciato l'eredit\u00e0 \"della coda curvata\" e l'abilit\u00e0 nel condurre bestiami, ma \u00e8 dura dire quanta influenza i portoghesi potrebbero avere.\nL'origine del fila brasileiro \u00e8 ancora molto oscura; ma si crede generalmente che sia il risultato del mastiff inglese, bloodhound, bulldog antico (denominato doggen engelsen), e del fila terceirense cos\u00ec come molti altri che hanno influenzato la razza di fila brasileiro.\nAspetto.\nOssatura potente, struttura rettangolare, compatto ma armonico e proporzionato. Aggiunta alla sua ponderosit\u00e0 \u00e8 facile osservare una grande agilit\u00e0. Le femmine devono mostrare una femminilit\u00e0 molto spiccata che le differenzia immediatamente dai maschi.\nImpieghi militari.\nIl centro brasiliano per la guerra nella giungla (CIGS), ha effettuato per l'esercito brasiliano una prova nel mezzo della giungla dell'Amazzonia. \nIl fila brasileiro \u00e8 stato usato con successo da CIGS come cane da esercito nella giungla.\nUn rapporto completo \u00e8 stato steso sulle prestazioni, nelle stesse circostanze, su fila, dobermann e pastori tedeschi per cinque anni.\nOgni razza ha le relative proprie possibilit\u00e0 e temperamento inerenti con differenti reazioni una volta disposti nel mezzo di un ambiente ostile.\nDopo cinque anni di studio, le selezioni sono state fatte per cercare le caratteristiche che comprendevano un buon odorato, il coraggio, l'affidabilit\u00e0, la velocit\u00e0, la resistenza, alimentazione, rintracciando l'abilit\u00e0 e la buona adattabilit\u00e0 nella giungla. Il fila brasileiro \u00e8 stato giudicato come il cane migliore per il lavoro della giungla. Il fila brasileiro inoltre viene utilizzato con successo nella polizia degli USA. Inoltre ha effettuato lavoro nelle prigioni di massima sicurezza, protezione, perlustrazioni e rintracciamenti. Il fila presenta un gran vantaggio sopra il Bloodhound perch\u00e9 protegge il padrone."}
{"id": "541101", "revid": "599013", "url": "https://it.wikipedia.org/wiki?curid=541101", "title": "Katsuhiro \u00d4tomo", "text": ""}
{"id": "541102", "revid": "834", "url": "https://it.wikipedia.org/wiki?curid=541102", "title": "Fran\u00e7ois Noel Babeuf", "text": ""}
{"id": "541105", "revid": "1442080", "url": "https://it.wikipedia.org/wiki?curid=541105", "title": "Doppio", "text": "Il doppio, inteso come il raddoppiarsi di una realt\u00e0 (dal latino d\u016dplus) \u00e8 un concetto presente, con varie accezioni, nel pensiero filosofico, religioso, psicologico e psicoanalitico, ripreso anche nel campo del paranormale e della parapsicologia.\nFilosofia.\nLa tematica del \"doppio\", intesa come la dottrina che si serve di due principi per poter coglier ogni pi\u00f9 profondo tipo di realt\u00e0, rientra nella corrente filosofica opposta al monismo, quella del \"dualismo ontologico\", ulteriormente suddivisibile in: \nIl tema del doppio trova spazio nella storia del pensiero specialmente nel campo della religione: in questo senso viene trattato per la prima volta dall'orientalista inglese Thomas Hyde (1636 - 1703) nella sua \"Historia religionis veterum persarum\" (1700), dove si descrivono l'antica religione persiana di Zoroastro e quella fondata da M\u0101n\u012b (215 - 277), predicatore e teologo nato nel regno dei Parti e vissuto nell'Impero sasanide, identificando in esse l'eterna lotta tra due divinit\u00e0, due principi, la Luce e le Tenebre, ossia il Bene e il Male, coevi, indipendenti e contrapposti, dal cui esito temporaneo dipende ogni aspetto dell'esistenza e della condotta umana.\nPierre Bayle (1647 \u2013 1706) nel suo \"Dizionario storico-critico\" e Leibniz (1646 \u2013 1716) nella \"Teodicea\", fanno risalire a questi due principi anche l'origine materiale dell'universo mentre Christian Wolff (1679 - 1754) sar\u00e0 il primo a modificare i due principi cosmogonici in due entit\u00e0 metafisiche riprendendo il dualismo cartesiano di \u00absostanze materiali e sostanze spirituali\u00bb.\nIl dualismo metafisico si trasforma in Kant (1724 - 1804) nel dualismo critico del fenomeno e della cosa in s\u00e9, doppio successivamente rifiutato dalla speculazione ottocentesca idealistica di Francis Herbert Bradley (1846 - 1924) che ridusse tutto ad un rigido monismo (apparenza e realt\u00e0), che per\u00f2 non resistette al riemergere del doppio nella filosofia successiva di Henri Bergson (intuizione e concetto), di William James (1842 - 1910) (religione e scienza).\nA queste forme di dualismo in et\u00e0 contemporanea si sostituisce un dualismo metodologico utilizzato come strumento per la comprensione delle scienze fisiche e di quelle spirituali come avviene nel marxismo per il dualismo di struttura e sovrastruttura, evoluzione degli originari concetti di teoria e prassi, nella psicanalisi con la scoperta del conscio condizionato dall'inconscio, nella logica con i meccanismi contrapposti della tautologia e verificazione empirica, nella linguistica con il dualismo di sincronia e diacronia, ed infine nello strutturalismo.\nAntropologia e religione.\nIn un certo senso l'anima delle antropologie dualistiche o dell'animismo pu\u00f2 esprimere questo concetto di doppio, come spiega Tylor.\nCon il termine \"Ka\" si indicava nell'antico Egitto proprio tale idea del doppio. Il Ka era simbolizzato nei geroglifici egiziani con due braccia che stavano ad indicare sia l'abbraccio che la protezione.\nPsicologia e psicoanalisi.\nIl concetto di doppio \u00e8 presente in alcuni studiosi di psicoanalisi nei meccanismi di difesa come la scissione e dissociazione.\nIn psicologia analitica, esso \u00e8 implicito nella distinzione che Carl Gustav Jung fa tra personalit\u00e0 uno, quale personalit\u00e0 centrata sull\"'Io\" e la personalit\u00e0 due, una personalit\u00e0 pi\u00f9 ampia centrata sul \"s\u00e9\", anche se Jung non parla di doppio ma di \"ombra\".\nMa gi\u00e0 Sigmund Freud aveva anticipato questi studi con il suo concetto di \"perturbante\"; il suo allievo Otto Rank, in \"Der Doppelg\u00e4nger\" (\"Il Doppio\", 1914) sviluppa un ampio studio e mette il doppio in connessione con la morte.\nParapsicologia.\nLo sdoppiamento in punto di morte.\nQuesto concetto rimanda anche allo sdoppiamento tipico delle esperienze al confine della morte (NDE) di cui Jung ha descritto un'esperienza in prima persona, allorch\u00e9 in et\u00e0 avanzata dopo una caduta fu colpito da un attacco cardiaco. Nella sua autobiografia racconta come egli in quelle drammatiche condizioni riuscisse a vedere se stesso, quasi un suo doppio, giacere in coma.\nDi questa esperienza, cos\u00ec Jung riferisce:\nBilocazione e viaggi extracorporei.\nAl doppio ci si riferisce per esempio quando riferendosi al fenomeno dello sdoppiamento tipico delle esperienze di bilocazione, come quelle descritte nelle vite di numerosi santi, ad esempio Padre Pio o Giuseppe da Copertino, dai parapsicologi definite anche esperienze extracorporee (OBE).\nRobert A. Monroe, manager americano delle telecomunicazioni, all'inizio degli anni sessanta afferm\u00f2 di avere sperimentato simili esperienze di sdoppiamento ma volle farsi studiare in maniera scientifica cos\u00ec si sottopose ad elettroencefalogramma mentre simili esperienze erano in corso. Il dottor Charles Tart si incaric\u00f2 di questi studi scientifici e concluse che si trattava di manifestazioni oniriche\nSpiritismo.\nCerti studiosi di spiritismo si riferiscono al doppio con il termine di \"corpo astrale\" o \"ectoplasma\". Parlano anche di \"doppio etereo\" o Doppelg\u00e4nger.\nLetteratura.\nIl tema del doppio \u00e8 presente in letteratura gi\u00e0 in epoca classica. Autori latini come Plauto e Ovidio utilizzano questo tema per le loro opere. Plauto usa il doppio come espediente per creare la situazione comica, l'equivoco su cui sono basate le sue commedie. \u00c8 stato ben illustrato anche da \"Lo strano caso del dottor Jekyll e del signor Hyde\" di Robert Louis Stevenson in cui pi\u00f9 personalit\u00e0 convivono in uno stesso corpo. Ecco dei testi letterari noti per il \"doppio\":"}
{"id": "541107", "revid": "2044019", "url": "https://it.wikipedia.org/wiki?curid=541107", "title": "Heidi Klum", "text": "Carriera.\nNel 1992 partecipa al concorso di bellezza \"Model 92\" dove la Klum, studentessa diciannovenne, si impone tra circa 25.000 concorrenti, compare nel programma tedesco Late-Night-Show Gottschalk condotto da Thomas Gottschalk. Vince il concorso, guadagnandosi un contratto da modella con stipendio minimo assicurato di 300.000 dollari. Heidi ne \u00e8 felice ma rifiuta l'offerta per poter ultimare i suoi studi all'\"Integrierte Gesamtschule Paffrath\" a Bergisch Gladbach.\nNell'estate del 1992 rinuncia a laurearsi come \"fashion designer\" per intraprendere la carriera di modella e inizia a presentarsi ai primi casting. La sua carriera comincia ad Amburgo, ma in seguito si trasferisce a Parigi e quindi a Milano. Nel 1993 si trasferisce a Miami e poi a New York, dove vive tuttora in un appartamento di Manhattan.\nNel 1996 fonda la Heidi Klum GmbH, la sua firma di moda, e si assicura il copyright sul suo logo e sul suo nome. La vera svolta nella sua carriera di modella avviene nel 1997, quando partecipa al Victoria's Secret Fashion Show, che la porta alla ribalta dei mass media e ad innalzarsi al rango di top model. Nello stesso anno sposa l'hairstylist Ric Pipino, dal quale divorzier\u00e0 nel 2003. Nel 1998 appare sulla copertina di \"Sports Illustrated Swimsuit Issue\": \u00e8 la prima modella tedesca a comparire sulla rivista, letta da 55 milioni di persone.\nNel 1999 debutta come attrice nella sit-com della ABC \"Spin City\", interpretando se stessa come oggetto dei desideri di Michael J. Fox. Nel 2000 viene pubblicato il suo primo calendario. Nel 2001 debutta al cinema con una piccola parte nel film \"Blowdry\", interpretando Jasmine, una modella eccentrica contesa da due fratelli parrucchieri. Nello stesso anno canta con la band degli Wheatus al \"Fashionably Loud Europe\" a Milano, evento promosso da MTV.\nHeidi Klum, che sostiene organizzazioni benefiche come la \u201cElizabeth Glaser Pediatric AIDS Foundation\u201d, \u00e8 comparsa in foto su \"Amica\", \"Cosmopolitan\", \"Elle\", \"Esquire\", \"FHM\", \"Glamour\", \"GQ\", \"Kultur-Spiegel\", \"Mademoiselle\", \"Marie Claire\", \"Max\", \"Photo\", \"Self\", \"Spiegelreporter\", \"Sports Illustrated\", \"Stern\", \"Tatler\", \"Time Out\", \"Victoria's Secret catalog\", \"Vogue\" (edizioni inglese, tedesca e francese) e \"W\". Ha preso parte nelle campagne pubblicitarie di American Express, Givenchy, Finesse, INC, Kathleen Madden, Katjes, Nike, Otto, Peek&amp;Cloppenburg, Swatch e Victoria's Secret. \u00c8 comparsa come guest star in \"Sex and the City\", \"The Weber Show\", \"Malcolm\", \"Ella Enchanted - Il magico mondo di Ella\" e \"Il diavolo veste Prada\". Heidi \u00e8 comparsa sui francobolli in Spagna e in Austria.\nDal 2004 al 2017 ha condotto \"Project Runway\", reality show trasmesso in America da channel Bravo e in Italia da SKY Vivo (oggi Sky Uno) e Cielo. In Germania \u00e8 la conduttrice della trasmissione \"Germany's next Topmodel\". Nel 2007 ha partecipato come guest star in un episodio della sit-com \"How I Met Your Mother\". Nel 2008 ha assicurato le gambe per 2.000.000 \u20ac. Nello stesso anno \u00e8 stata protagonista dello spot televisivo del videogioco musicale Guitar Hero World Tour. Nel 2007, 2008 e 2009 Heidi Klum \u00e8 stata nominata dalla rivista \"Forbes\" una delle dieci modelle di maggior successo al mondo.\nNel 2010 \u00e8 apparsa in un episodio della serie televisiva \"Desperate Housewives\" dove interpretava se stessa ed ha partecipato al video musicale di Seal: Secret. Nel 2012 Conduce gli MTV EMA 2012. Nel 2013 diventa giudice di America's Got Talent. Nel gennaio lancia una sua linea di intimo la \"Heidi Klum Intimates Line\", sia femminile che maschile in collaborazione col colosso \"Bendon\", e di cui \u00e8 anche testimonial per la campagna primavera/estate 2015. Nel 2015 \u00e8 protagonista in coppia con Pedro Pascal nel videoclip del singolo di Sia \"Fire Meet Gasoline\".\nIl 14 maggio 2015, durante la finale del programma \"Germany Next Top Model\" condotto dalla modella, la telefonata anonima di una donna ha annunciato la presenza di una bomba nello studio televisivo, facendo interrompere la trasmissione ed evacuato gli studi televisivi. In seguito, \u00e8 stata ritrovata una valigia sospetta nel guardaroba, rivelatasi poi un falso allarme. Intanto la Klum, sua figlia e i giurati del programma sono stati immediatamente portati in una location segreta.\nA partire da giugno 2017 la top model Heidi Klum \u00e8 stata ingaggiata dalla grande catena tedesca Lidl per l\u2019upgrade del proprio posizionamento. La modella \u00e8 stata testimonial di una collezione in esclusiva, da lei firmata, presentata a fine anno presso tutti i punti vendita Lidl.\nVictoria's Secret.\nIl successo di Heidi Klum inizia nel 1997 anno in cui partecipa al suo primo fashion show, nel 1999 le viene offerto un contratto da Angelo per Victoria's Secret. \u00c8 stata l'unica modella, insieme ad Adriana Lima, ad avere avuto l'occasione di indossare i \"Fantasy Bra\", i famosi reggiseni tempestati di diamanti, in tre diverse occasioni: nel 1999 con il \"Millennium Bra\" del valore di 10 milioni di dollari, nel 2001 con il \"Heavenly Star Bra\" composto da 1200 zaffiri rosa dello Sri Lanka ed al centro un diamante da novanta carati, del valore di 12.5 milioni di dollari ed infine nel 2003 con il \"Very Sexy Fantasy Bra\", creato da Mouawad e realizzato con 6000 pietre preziose ed un pendente composto da un diamante di 70 carati, del valore di 11 milioni di dollari.\nHa sfilato per la casa di moda dal 1997 al 2009 saltando l'edizione del 2006 a causa della sua gravidanza e nel 2009 sfila a sei settimane dal parto della sua quarta figlia. Ha partecipato anche a molte campagne e spot pubblicitari. Nel 2004 \u00e8 una dei cinque angeli a partecipare al tour \"Angels Across America\" accanto a Tyra Banks, Adriana Lima, Gisele B\u00fcndchen, ed Alessandra Ambrosio. Nel 2007 insieme agli altri angeli riceve una stella sulla \"Hollywood Walk of Fame\" di Los Angeles.\nNel 2010 comunica che non sfiler\u00e0 pi\u00f9 per Victoria Secret, lasciando la casa di \"lingerie\" dopo 13 anni di collaborazione.\nVita privata.\nDal 1997 al 2002 \u00e8 stata sposata con Ric Pipino.\nNel maggio 2004 d\u00e0 alla luce la sua prima figlia, Leni Olumi, nata dalla relazione con l'imprenditore italiano Flavio Briatore. I due si lasciano poco prima della nascita della bambina.\nIl 10 maggio 2005 si sposa con il cantante Seal, in Messico. La coppia ha avuto tre figli: Henry (2005), Johan (2006) e Lou (2009). Nel dicembre del 2009, il marito adotta Leni Olumi Klum.\nNell'aprile 2012 la coppia annuncia la separazione, e Heidi chiede che il suo cognome di nascita venga ripristinato, mentre il divorzio avviene nell'ottobre 2014. Nel settembre 2012 conferma la relazione con il suo bodyguard, Martin Kristen. A inizio 2014 la coppia si lascia, concludendo, oltre al rapporto sentimentale, anche quello lavorativo. Dal marzo 2014 al settembre 2017 ha avuto una relazione con il mercante d'arte Vito Schnabel. Dal 2018 ha una relazione con il chitarrista dei Tokio Hotel, Tom Kaulitz. I due si sono sposati nel febbraio 2019.\nDoppiatrici italiane.\nDa doppiatrice \u00e8 sostituita da: "}
{"id": "541111", "revid": "583609", "url": "https://it.wikipedia.org/wiki?curid=541111", "title": "Thomas Cranmer", "text": "Biografia.\nEra arcidiacono di Taunton.\nFu consacrato arcivescovo cattolico di Canterbury il 30 marzo 1533. Fu poi scomunicato provvisoriamente, insieme con il re Enrico VIII, il 30 luglio da papa Clemente VII, che chiese di annullare le nozze del sovrano con Anna Bolena entro fine settembre, e quindi scomunicato definitivamente dalla Chiesa cattolica per eresia. Divenne cos\u00ec il primo arcivescovo della chiesa anglicana.\nIl suo nome \u00e8 legato alla redazione della prima edizione del \"Book of Common Prayer\", pubblicato nel 1549, che pose le basi della liturgia anglicana e che costituisce un'opera fondamentale per la sua influenza sull'evoluzione della lingua inglese. Condannato per eresia sotto il regno di Maria la Cattolica, fu deposto nel 1555 nonostante dapprima si fosse sottomesso al volere della regina e in seguito avesse apertamente ritrattato, abbandonando cos\u00ec il sostegno alla Chiesa anglicana. Fu arso vivo a Oxford nel 1556.\nPrima che la sentenza venisse eseguita, Cranmer fu invitato a leggere una abiura definitiva, ma sul pulpito, il giorno dell\u2019esecuzione, concluse il sermone in modo inaspettato, rinnegando le precedenti ritrattazioni e annunciando che la sua mano sarebbe stata arsa per prima, in segno di punizione per averle scritte. Quindi disse: \u201cQuanto al papa, lo respingo come nemico di Cristo e come Anticristo con tutta la sua falsa dottrina\u201d. Condotto al patibolo, esegu\u00ec la promessa spingendo la mano al centro del fuoco urlando: \u201cQuesta mano ha offeso!\u201d.\nCranmer \u00e8 considerato un martire della Riforma protestante, e la Comunione Anglicana ha fissato per la sua commemorazione la data del 21 marzo, giorno della sua morte.\nGenealogia episcopale.\nLa genealogia episcopale \u00e8:"}
{"id": "541116", "revid": "17654", "url": "https://it.wikipedia.org/wiki?curid=541116", "title": "Medium Coeli", "text": ""}
{"id": "541118", "revid": "1149807", "url": "https://it.wikipedia.org/wiki?curid=541118", "title": "Richard Muller", "text": "Biografia.\nInsegna alla Universit\u00e0 della California, Berkeley e presso il Lawrence Berkeley National Laboratory.\nCon la pubblicazione di Nemesis, Muller ha aperto una controversia nel mondo accademico, sostenendo che il Sole abbia una stella gemella, una nana bruna, che vi orbita intorno con un periodo di ritorno di circa 26 milioni di anni. Questo spiegherebbe, secondo Muller, la ciclicit\u00e0 con cui si sarebbero verificati enormi cataclismi ed estinzioni di massa sulla Terra circa ogni 26 milioni di anni (una delle quali estinzioni avrebbe anche portato alla scomparsa dei dinosauri).\n Muller insegna \"Fisica per futuri Presidenti\" all'universit\u00e0 di Berkeley. In questo corso, egli si rivolge soprattutto a studenti provenienti da lauree non scientifiche ma che vogliono capire come funziona il mondo che li circonda. Egli spera di fare apprezzare la fisica, materia spesso considerata \"ostica\", a studenti con \"background\" non necessariamente scientifico (futuri presidenti degli USA, appunto) e che vi si avvicinano per la prima volta.\nContemporaneamente all'insegnamento universitario ed alla ricerca accademica, egli svolge anche attivit\u00e0 di consulenza per il Dipartimento della Difesa degli Stati Uniti.\nMuller detiene vari brevetti americani per invenzioni scientifiche frutto delle sue ricerche. Egli ha ricevuto molti riconoscimenti importanti, tra i quali quello prestigioso della MacArthur Foundation e quello denominato Alan T. Waterman Award della National Science Foundation. Quest'ultimo premio gli \u00e8 stato conferito in seguito alle sue ricerche, originali ed innovative, che hanno portato ad importanti scoperte ed invenzioni in diverse aree della fisica, compresa l'astrofisica, la datazione con radioisotopi e l'ottica.\n Muller ha anche ricevuto dall'universit\u00e0 di Berkeley un premio per la qualit\u00e0 del suo insegnamento (\"Distinguished Teaching Award\").\nMuller ha all'attivo centinaia di pubblicazioni tra riviste scientifiche (per esempio \"Science\"), libri, oltre ad articoli scientifici scritti per giornali universitari, quali ad esempio quelli di Berkeley e dell'M.I.T.. Inoltre, lavora per il Governo statunitense come ricercatore e scienziato. In particolare, egli \u00e8 dedito a progetti segreti, di cui non si sa molto, tranne che riguardano la Sicurezza Nazionale Americana. A tal proposito, in una lezione universitaria a Berkeley nel 2005, egli ha pubblicamente ammesso di aver lavorato ad un progetto per rendere l'ambasciata americana a Mosca pi\u00f9 sicura, cio\u00e8 meno penetrabile da sistemi di spionaggio. Egli ha anche ammesso di lavorare al \"JASON Defense Advisory Group\", come consulente del Governo su sistemi di guerra e di difesa militare."}
{"id": "541121", "revid": "17654", "url": "https://it.wikipedia.org/wiki?curid=541121", "title": "Contraccettivo", "text": ""}
{"id": "541130", "revid": "1573940", "url": "https://it.wikipedia.org/wiki?curid=541130", "title": "Phlebotomus papatasi", "text": "Il pappataci (Phlebotomus papatasi ), detto anche flebotomo, \u00e8 un insetto molto diffuso nell'area mediterranea. \u00c8 un dittero nematocero della famiglia degli Psicodidi, simile a una zanzara di piccole dimensioni.\nTrasmissione di patologie.\nFebbre da pappataci.\nLa sua puntura pu\u00f2 veicolare un virus, appartenente alla famiglia \"Bunyaviridae\", che causa nell'uomo una malattia chiamata \"febbre da flebotomi\", \"febbre da pappataci\", \"dengue mediterranea\" o \"dengue adriatica\", malattia non grave i cui sintomi sono: cefalea, brividi, dolore retrorbitale, mialgie, astenia e dolori all'addome.\nLeishmaniosi canina.\nPi\u00f9 grave \u00e8 la \"leishmaniosi canina\", malattia che pu\u00f2 essere fatale se non curata in modo adeguato.\nLetteratura.\nNe \"L'Italiana in Algeri\" di Gioachino Rossini la furba protagonista, Isabella, insignisce Mustaf\u00e0, Bey di Algeri, del titolo \"pappataci\" che gli fa credere essere un titolo onorifico."}
{"id": "541134", "revid": "17654", "url": "https://it.wikipedia.org/wiki?curid=541134", "title": "Pappataci", "text": ""}
{"id": "541143", "revid": "2075278", "url": "https://it.wikipedia.org/wiki?curid=541143", "title": "Gruppo PAM", "text": "Il Gruppo PAM S.p.A. \u00e8 un'azienda italiana fondata nel 1958 operante nella grande distribuzione, attiva anche nella ristorazione, ed \u00e8 interamente controllata dalla holding finanziaria \"Gecos S.p.A.\"\nLa sede legale del gruppo \u00e8 a Venezia, quella amministrativa \u00e8 a Spinea in provincia di Venezia. Il nome PAM \u00e8 acronimo di \"Pi\u00f9 A Meno\".\nStoria.\nSupermercati PAM venne fondata il 5 marzo 1958 da Tito Bastianello, Giovanni Paolo Giol e Giancarlo Dina, che aprirono il primo supermercato a Padova, nel Veneto. Nel 1968 la societ\u00e0 finanziaria La Centrale acquis\u00ec il 45,9% del capitale del gruppo, salendo poi al 51% (e arrivando cos\u00ec a detenerne la maggioranza) nel 1970, partecipazione successivamente ceduta. Nel corso degli anni, grazie ad acquisizioni di altri marchi, Il Gruppo PAM ha allargato l'area operativa nel paese arrivando a 1035 punti vendita nel 2020 e avviando anche un'attivit\u00e0 di ristorazione con l'apertura nel 1975 a Trieste del ristorante Brek, il primo di una catena.\nDopo la scomparsa di Giovanni Paolo Giol alla fine del 2013, la famiglia Giol decide di uscire nell'ottobre 2014 cedendo la propria quota (pari al 32,2%) alle altre famiglie fondatrici (i Bastianello con il 41,8%, la famiglia Dina con circa il 10%).\nSociet\u00e0 del Gruppo PAM.\nDal gennaio 2011, dopo la fusione per incorporazione della Panorama S.p.A. nel gruppo e successivo scorporo, le societ\u00e0 del Gruppo PAM, che ne \u00e8 socio unico, sono le seguenti:\nSettore ipermercati: Panorama.\nGli ipermercati Panorama (dal 2011 appartenenti alla Pam Panorama S.p.A.), traggono le loro origini nei primi anni ottanta quando il Gruppo PAM operava nel settore degli ipermercati con un punto vendita a insegna Ipermercato Pam a Vicenza, che qualche anno dopo verr\u00e0 ribattezzato Silos (in origine marchio appartenente a Group Italia, societ\u00e0 attiva nel settore della grande distribuzione rilevata dopo il suo fallimento da Gruppo PAM agli inizi degli anni ottanta). Fino ai primi anni novanta vennero effettuate altre aperture per un totale di sette punti vendita: Vicenza, Treviso, Latina, Roma Aurelia, Roma Laurentina, Roma Tiburtina e Parma (quest'ultimo era l'unico a essere inserito in un centro commerciale).\nNel 1984 il Gruppo PAM costituisce una joint venture paritetica con il gruppo Selefin (Coin-Oviesse) che prevede la realizzazione di ipermercati e centri commerciali a marchio Panorama al Nord e Centro Italia e \"Mongolfiera\" in Puglia. Questi ultimi vennero ceduti nei primi anni novanta alla Coop. Il marchio Mongolfiera identifica ancora oggi i centri commerciali presenti in Puglia, all'interno dei quali per\u00f2 operano degli Ipercoop.\nIl primo punto vendita a marchio Panorama venne aperto a Marghera nel 1984, seguito nel 1988 da San Mauro Torinese.\nNegli anni successivi l'azienda comincia a espandersi nell'Italia centrale, aprendo nel 1992 a Roma un primo ipermercato a insegna Panorama all'interno del centro commerciale \"I Granai\".\nNel 1995 si inaugura l'ipermercato di Formia presso il centro commerciale \"Itaca\".\nNel 1996 si aprono i punti vendita di Sassuolo, del centro commerciale \"Latinafiori\" di Latina (chiuso poi nel 2021), e nuovamente a Roma sulla via Aurelia.\nNel 1997 \u00e8 il turno del centro commerciale \"I gigli\" a Campi Bisenzio e dell'ipermercato di Udine. Inoltre, nell'anno si decide di unificare tutti gli ipermercati del Gruppo sotto l'insegna Panorama, convertendo quindi tutti i Silos d'Italia con l'eccezione del negozio di Latina (dapprima ceduto al gruppo Sigma, poi successivamente riceduto a Supermercati GS per divenire infine un centro bricolage OBI cos\u00ec da evitare la sovrapposizione con il pi\u00f9 grande Panorama inaugurato a poca distanza qualche mese prima), e quelli di Treviso e Vicenza che mantengono la denominazione Silos ancora fino al 2005, quando il negozio di Treviso viene anch'esso convertito in Panorama (a causa del previsto ampliamento che avverr\u00e0 nel 2008); il punto vendita di Vicenza diventa un Superstore PAM.\nNel maggio del 1999 viene aperto un nuovo punto vendita a Ostia (Roma).\nNel 1999 viene ampliato il punto vendita di Roma Tiburtina (nato Silos).\nNel 2000 vengono aperti ipermercati ad Alatri e Pontedera.\nNel 2003 si inaugura l'ipermercato all'interno del Parco Commerciale \"Willorba\" di Fontane di Villorba, chiuso il 6 ottobre 2013 per essere trasferito, dal 24 ottobre, a Castrette di Villorba, a poche centinaia di metri, nel nuovo centro Commerciale di 20 000 m\u00b2.\nNel 2004 viene aperto il punto vendita di Roma Boccea.\nNel 2006 vengono aperti tre ipermercati: uno a Pistoia, uno ad Ariccia (questo punto vendita \u00e8 stato chiuso da parte del Comune il giorno seguente l'inaugurazione per un sospetto abuso edilizio e ha poi iniziato l'attivit\u00e0 nel gennaio 2016) e uno a Castrette di Villorba, all'interno del quale \u00e8 stato inizialmente ospitato un + x - Panorama; quest'ultimo rappresentava un nuovo format per il Gruppo, a met\u00e0 strada tra un ipermercato tradizionale e un cash&amp;carry, in cui i clienti ricevono uno sconto proporzionale al numero di pezzi acquistati. Il format per\u00f2 non riscontra il successo sperato e cos\u00ec il punto vendita viene chiuso nei primi mesi del 2008. La superficie, situata nell'ambito di una galleria commerciale di 20 000 m\u00b2, \u00e8 stata riaperta con la formula Panorama il 24 ottobre 2013.\nNel 2007 vengono inaugurati gli ipermercati Panorama all'interno del centro commerciale \"Romaest\" di Lunghezza e nel centro commerciale \"Cassino\" nell'omonima citt\u00e0 in provincia di Frosinone.\nIl 2009 segna l'apertura di un ipermercato ad Alessandria e di un secondo negozio a Udine.\nA fine 2016 il Pam Superstore di Nettuno (Roma) viene convertito all'insegna Panorama.\nNel 2021 chiude il punto vendita di Latina presso il centro commerciale Latina Fiori.\nPunti vendita.\nL'insegna \u00e8 presente a Roma e nel centro-nord dell'Italia con 24 ipermercati; di seguito il dettaglio della presenza di Panorama:\nSettore Discount: IN's mercato.\nIN's mercato S.p.A., \u00e8 la societ\u00e0 di discount del Gruppo PAM, presente nell'Italia del nord (con l'eccezione del Trentino-Alto Adige) e del centro con 363 negozi, il che lo rende la quinta insegna a livello nazionale e il terzo tra i gruppi italiani del settore. Il primo IN's discount ha aperto i battenti a Mestre (VE) in via Don Sturzo nel 1993; la dicitura IN's mercato e il logo a tre colori furono adottati successivamente. Nel logo originale della IN's, che all'inizio era in realt\u00e0 una catena di supermercati tradizionali molto conosciuta a Roma, vi era inoltre una freccia sopra la \"s\".\n\u00c8 successivamente seguito un rapido sviluppo della rete, per la quale il Gruppo PAM ha voluto una totale differenziazione: diversi i depositi (IN's non usa, diversamente dalle altre societ\u00e0 del gruppo, i depositi di gruppo PAM ma una propria rete di depositi).\nMolti punti vendita IN's erano originariamente appartenenti alla catena di superette Met\u00e0 Supernegozi, appartenente allo stesso Gruppo PAM. Un'altra consistente quota di punti vendita IN's proviene dall'acquisizione dei discount Plus, dal Gruppo tedesco Tengelmann avvenuta alla fine degli anni novanta. Il marchio originale IN's \u00e8 di propriet\u00e0 di Gruppo PAM fin dagli anni ottanta: IN's era infatti una catena di supermercati romana, fondata negli anni settanta da Remo Fiorucci e Gabriele Cetorelli e fallita nel 1981 dopo un rumoroso crack, il cui marchio e attivit\u00e0 furono rilevate da Gruppo PAM nel 1982 e convertiti in Supermercati Pam. Alla stessa societ\u00e0 controllante la vecchia IN's (Group Italia) facevano riferimento anche i vecchi ipermercati Silos (\"Alital s.p.a.\"), e i grandi magazzini Cip's, per un totale di 21 punti vendita tutti concentrati nell'area laziale.\nNell'aprile 2018 IN's acquisisce per 48 milioni, a base d'asta, 61 discount Dico-Tuod\u00ec in concordato preventivo dal dicembre 2017.\nPunti vendita.\nQuesto \u00e8 il dettaglio della presenza di IN's Mercato:\nDall'aprile 2018 vanno aggiunti i 61 discount acquisiti da Dico-Tuod\u00ec.\nSettore Supermercati: PAM.\nIl primo punto vendita aperto fu col marchio dei supermercati Pam, dal 2011 appartenenti alla \"Pam Panorama S.p.A.\" e venne inaugurato nel 1958 a Padova. I primi colori sociali erano il giallo e il blu, scelti perch\u00e9 colori del gonfalone della citt\u00e0 di Spinea, originario quartier generale del Gruppo.\nNegli anni settanta Supermercati Pam avvia una politica di sviluppo aprendo punti vendita, oltre che in Veneto, anche in Emilia-Romagna, Friuli, Lombardia e Piemonte. In queste ultime due regioni lo sviluppo avviene grazie all'acquisizione della catena Max Market di Milano.\nNegli anni ottanta Pam giunge nel Lazio assorbendo una catena locale denominata IN's (marchio che il Gruppo riutilizzer\u00e0 poi, dal 1993, per la propria catena di hard discount) e in Liguria a Genova.\nSupermercati Pam rileva nel 1999 la catena di supermercati Superal (allora presente con pi\u00f9 di 50 punti vendita in Toscana, Umbria, Abruzzo e Lazio), dal 2004 convertita con il proprio marchio.\nNel 2005 Supermercati Pam ha ripreso il proprio sviluppo territoriale inaugurando il primo punto vendita a marchio Pam Superstore a Livorno, seguito di poco da Spinea (VE) (a fianco della sede centrale) e Vicenza (riconversione dell'esistente Silos) e da altre 23 tra nuove aperture e ristrutturazioni della rete Pam e Superal. La formula Superstore identifica i punti vendita con superfici tra i circa 2 500 e i 3 500 m\u00b2.\nErano presenti punti vendita anche in Sicilia e nella provincia di Lucca in Toscana, ma dal 2012 buona parte dei supermercati sono divenuti Conad, mentre gli altri sono stati ceduti ad altre aziende.\nPunti vendita.\nQuesto \u00e8 il dettaglio della presenza di Pam:\nSettore Convenience store: PAM Local.\nNel 2013 ci sono state le prime aperture dei convenience store nei centri storici delle citt\u00e0 con l'insegna Pam Local appartenenti a Pam Panorama S.p.A.\nPunti vendita.\nQuesto \u00e8 il dettaglio della presenza di Pam Local:\nSettore Prossimit\u00e0 urbana: PAM City.\nNel 2019 viene aperto a Roma nel Centro Commerciale \"GranRoma\" il primo negozio PAM City, format di prossimit\u00e0 urbana.\nPunti vendita.\nQuesto \u00e8 il dettaglio della presenza di Pam City:\nSettore Franchising: PAM Franchising.\nPAM Franchising S.p.A. \u00e8 la societ\u00e0 del Gruppo PAM che gestisce le affiliazioni commerciali con le formule di franchising diretto (agli imprenditori vengono fornite le merci e il marchio), somministrazione (mediante la semplice cessione delle merci) e il master Franchising (formula alla quale possono accedere intere catene, che utilizzano i marchi e le condizioni d'acquisto di Pam con possibilit\u00e0 di affiliare, a loro volta, altri imprenditori locali). \u00c8 il caso ad esempio della campana RetailPro (affiliata a Pam nel 2020 e presente in Campania, Puglia, Molise) e di Supergest Uno (fascia ionica di Puglia, Basilicata, Calabria).\nPunti vendita.\nA luglio 2015 sono 151 i punti vendita affiliati che operano con le insegne Pam Express, Met\u00e0 Supermercati (nata dalla ex catena di Superette Met\u00e0 Supernegozi, in gestione diretta fino al 1999 e gradualmente passata in affiliazione) per le piccole superfici e Pam Club per le pi\u00f9 grandi.\nSettore Ristorazione: Brek.\nBrek \u00e8 un marchio di \"Cibis S.p.A.\", appartenuto al Gruppo PAM fino al 2015 e poi ceduto alla famiglia fiorentina Spagnoli.\n\u00c8 specializzato nella ristorazione, che raggruppa ristoranti, caff\u00e8 e focaccerie, le cui origini risalgono al 7 agosto 1975 con l'apertura della prima caffetteria a Trieste. I locali sono presenti soprattutto in Piemonte, Lombardia e Veneto.\nOpera con queste insegne:\nIl Gruppo PAM.\nIn totale il Gruppo PAM nel 2017 ha fatturato circa 2,4 miliardi di euro, in calo rispetto ai 2,5 miliardi del 2015 e in linea con i ricavi del 2016.\nA gennaio 2019, ha circa 10 000 dipendenti e un totale complessivo di 496 punti vendita a gestione diretta e 151 in franchising, per un totale di 647 punti vendita distribuiti per la penisola in 13 regioni.\nEcco la suddivisione regionale:"}
{"id": "541145", "revid": "196390", "url": "https://it.wikipedia.org/wiki?curid=541145", "title": "Filabrasileiro", "text": ""}
{"id": "541146", "revid": "196390", "url": "https://it.wikipedia.org/wiki?curid=541146", "title": "FilaBrasileiro", "text": ""}
{"id": "541153", "revid": "400694", "url": "https://it.wikipedia.org/wiki?curid=541153", "title": "Hotel Algonquin", "text": "LHotel Algonquin \u00e8 un albergo in stile \"liberty\" di New York (Stati Uniti d'America) nel centro del \"borough\" di Manhattan. Si trova sulla Quarantaquattresima Ovest, tra la Quinta e la Sesta Strada.\nStoria.\nIl proprietario era Frank Case. Dal 1919 il ristorante dell'albergo divenne il luogo di ritrovo abituale di un gruppo d'intellettuali noto come \"Tavola Rotonda dell'Algonquin\" (\"Algonquin Round Table\"). Tra di essi i pi\u00f9 famosi erano Dorothy Parker, Alexander Woollcott, George S. Kaufman, Robert Benchley, Marc Connelly, Robert E. Sherwood, Heywood Broun, Neysa McMein, Jane Grant, Ruth Hale, Deems Taylor ed Edna Ferber. Il gruppo si riun\u00ec in quel posto per una decina d'anni.\nNel 1996 l'Associazione americana \"Amici delle Biblioteche\" don\u00f2 una targa ricordo posta all'Algonquin, che riporta una citazione del critico teatrale Brooks Atkinson: \nL'albergo ha subito due ristrutturazioni nel suo primo secolo di vita: la prima risale a quando gli eredi di Case lo vendettero, la seconda \u00e8 del 1998. Un'ulteriore ristrutturazione, costata 8 milioni di dollari \u00e8 del 2004]. Le ristrutturazioni hanno ammodernato lo stabile.\nL'albergo \u00e8 stato venduto nel 2005 per una cifra dichiarata di 74 milioni di dollari.\nIn autunno l'hotel ospita la rassegna letteraria \"Parkerfest\", patrocinata dalla Dorothy Parker Society.\nL'hotel Algonquin nel cinema.\nIl film \"Mrs. Parker e il circolo vizioso\" (\"Mrs. Parker and the Vicious Circle\", 1994) tratta il gruppo che si riuniva negli anni venti all'Algonquin. Il soggetto del film \u00e8 tratto dal romanzo \"The Vicious Circle\" (1950) scritto dalla figlia di Frank Case, Margaret."}
{"id": "541155", "revid": "1652134", "url": "https://it.wikipedia.org/wiki?curid=541155", "title": "Isola Malpelo", "text": "L'isola Malpelo (\"Isla de Malpelo\") \u00e8 un'isola situata nell'oceano Pacifico a 506\u00a0km dalle coste della Colombia, rinomata per le immersioni tra gli squali (\"shark diving\").\nL'isola \u00e8 composta da scogli e ripide rocce culminanti in tre alti picchi. Una guarnigione militare colombiana \u00e8 dislocata sull'isola dal 1986. Nel 1995 il governo incluse il santuario dedicato alla flora e fauna di Malpelo (\"Santuario de Fauna y Flora Malpelo\") nel proprio sistema di parchi nazionali naturali.\nNel 2004 Costa Rica, Panama, Ecuador e Colombia hanno sottoscritto la dichiarazione di San Jos\u00e9 (\"Declaraci\u00f3n de San Jos\u00e9\"), nella quale si stabilisce il \"Corridoio marino di conservazione del Pacifico orientale tropicale\", delimitato dalle isole Coco, Gal\u00e1pagos, Malpelo, Coiba e Gorgona, per la protezione e l'uso sostenibile della biodiversit\u00e0 marina.\nNel 2005 l'estensione dell'area marina del santuario \u00e8 stata ampliata di circa tredici volte, passando quindi da un raggio di 6 a 25 miglia nautiche e divenendo cos\u00ec la nona area marina protetta pi\u00f9 estesa del mondo.\nNel 2006 l'isola \u00e8 stata inserita nell'elenco dei patrimoni dell'umanit\u00e0 dell'UNESCO.\nMalpelo \u00e8 ritenuta un paradiso per le popolazioni di squali: tra le altre specie, grandi branchi di squali martello, squali seta e cagnacci."}
{"id": "541159", "revid": "287204", "url": "https://it.wikipedia.org/wiki?curid=541159", "title": "DAF 55", "text": "La DAF 55 \u00e8 un'autovettura prodotta dalla casa olandese DAF dal 1967 al 1972 in oltre 150.000 esemplari.\nIl contesto.\nLa 55 segn\u00f2 un importante cambiamento per la casa: fu presentata nel dicembre del 1967 ed era la prima automobile prodotta con un motore di 1.100 cm\u00b3 con quattro cilindri in linea, raffreddato ad acqua, fornito dalla Renault.\nMentre si assisteva ad un cambio di rotta per quanto riguardava la parte motoristica, nei modelli minori sempre fedele al motore boxer, come per tutte le altre vetture della casa, una delle caratteristiche maggiormente rimarchevoli era la presenza del cambio automatico proprietario \"Variomatic\" funzionante grazie a cinghie e pulegge.\nNe vennero messe in vendita la versione classica berlina a due porte e 4 posti e la versione Estate con portellone posteriore. La gamma si completava con la versione coup\u00e9, ribassata rispetto agli altri modelli di 7 cm, e con una versione \"Van\" destinata al trasporto di merci.\nIl motore alimentato a carburatore erogava circa 50 CV e riusciva a spingere il veicolo fino ad una velocit\u00e0 dichiarata di circa 135 km/h.\nPer quanto riguarda la parte telaistica le sospensioni anteriori erano del classico tipo MacPherson ed all'avantreno era montato un impianto frenante a disco.\nNegli ultimi due anni di produzione venne messa in vendita anche la versione \"Marathon\" con motore potenziato a 63 CV e dalle prestazioni pi\u00f9 brillanti, la cui evoluzione e il cui nome prendevano origine dalla partecipazione della casa olandese alla maratona automobilistica tra Londra e Sydney.\nVenne sostituita nel 1972 dall'erede DAF 66."}
{"id": "541160", "revid": "287204", "url": "https://it.wikipedia.org/wiki?curid=541160", "title": "DAF 66", "text": "La DAF 66 \u00e8 l'ultimo modello di automobile costruito con il marchio DAF; nell'agosto del 1975 il modello venne trasformato in \"Volvo 66\" in seguito all'acquisto del comparto automobili della Casa olandese da parte della svedese Volvo.\nIl contesto.\nPresentata quale erede della DAF 55, anche la 66 tradiva il classico motore boxer di costruzione olandese per essere equipaggiata di motori 4 cilindri in linea di fabbricazione Renault, il primo da 1100 cm\u00b3 ereditato dalla Renault 8, il secondo da 1300\u00a0cm\u00b3 uguale a quello montato sulle Renault 10 e Renault 12.\nIn abbinamento a questi propulsori era dotata, come tutti gli altri modelli della casa, del famoso cambio automatico \"Variomatic\" funzionante grazie ad un accoppiamento di cinghie e pulegge che assicuravano la variazione continua di velocit\u00e0.\nLe versioni in vendita furono la classica berlina, un coup\u00e9, una giardinetta e una versione \"Van\" per il trasporto di merci.\nNe venne costruita anche una versione particolare destinata all'esercito olandese che manteneva la parte telaistica e motoristica accoppiata ad una carrozzeria aperta in classico stile Jeep e di cui ne risulta siano stati costruiti 1.200 esemplari.\nAnche dopo l'acquisizione da parte di Volvo le modifiche al modello non furono molto rilevanti se si eccettua un'accentuazione dei paraurti, in classico stile della casa svedese particolarmente attenta ai problemi della sicurezza automobilistica.\nIl modello rimase in produzione con il nuovo marchio sino al 1980, sostituita dalla Volvo 343."}
{"id": "541162", "revid": "709565", "url": "https://it.wikipedia.org/wiki?curid=541162", "title": "Isola de Providencia", "text": "Providencia (\"Isla de Providencia\") \u00e8 un comune e un'isola della Colombia, facente parte del Dipartimento dell'Arcipelago di San Andr\u00e9s, Providencia e Santa Catalina. Il territorio del comune comprende anche l'isola di Santa Catalina.\nL'isola appartiene alla Colombia, seppur venga considerata un'isola caraibica. \u00c8 lunga 7\u00a0km e larga 4\u00a0km ed \u00e8 localizzata a 90\u00a0km a Nord di San Andr\u00e9s. L'altura massima \u00e8 di 360 m s.l.m."}
{"id": "541174", "revid": "83531", "url": "https://it.wikipedia.org/wiki?curid=541174", "title": "Viraggio (fotografia)", "text": "Il viraggio \u00e8 un procedimento chimico che conferisce alla stampa fotografica una particolare tonalit\u00e0, grazie a bagni appositi; il viraggio ha la funzione principale di garantire una migliore conservazione nel tempo della stampa fotografica.\nFotografia.\nIl viraggio \u00e8 stato molto usato fino all'inizio del XX secolo anche perch\u00e9 conferisce una maggiore stabilit\u00e0 all'immagine. Il pi\u00f9 diffuso e pi\u00f9 noto \u00e8 il viraggio seppia, oggi usato soprattutto per dare all'immagine un sapore \"d'epoca\", ma esistono anche altri tipi di viraggi, dipendenti dalle sostanze usate: viraggio al selenio (tra i pi\u00f9 noti e diffusi), ai ferrocianuri (cadmio, cobalto, ferro, nichel, rame, titanio, uranile), all'oro e al platino.\nQuando la colorazione \u00e8 molto lieve si parla pi\u00f9 propriamente di \"intonazione\".\nNella fotografia digitale il termine \"viraggio\" viene usato anche a prescindere dalle originali connotazioni chimiche, con riferimento a una modifica equivalente dell'immagine finale ottenuta con programmi di fotoritocco.\nViraggio seppia.\nIl viraggio seppia \u00e8 un procedimento di fotografia antica: oltre a rendere un'immagine molto caratteristica, serve ad arrestare l'ossidazione dell'argento col metodo della solfurazione; ci\u00f2 permette di far durare l'immagine molto pi\u00f9 a lungo; praticamente, l'argento metallico, invece di combinarsi con l'ossigeno dell'aria, si combina con lo zolfo. Il procedimento consiste di due bagni successivi:\nCambiando le proporzioni degli ingredienti si ottengono effetti pi\u00f9 o meno pronunciati.\nCinema.\nIl procedimento del viraggio (toning in inglese) per la colorazione della pellicola \u00e8 stato usato nel campo della cinematografia ai tempi del muto, la tecnica fu via via meno utilizzata dalla fine degli anni venti, dato che questa pregiudicava la resa del sonoro, e poi naturalmente quando prese campo la tecnica del Technicolor cfr. il colore dal viraggio al technicolor. Le colorazioni nei film in bianco e nero avevano un significato simbolico, per esempio il blu veniva usato per le sequenze notturne oppure oniriche.\nAlcuni esempi di celebri film virati:\nSebbene rari, ci furono casi di film virati anche nell'epoca del sonoro, come \"Il ritratto di Jennie\" del 1948."}
{"id": "541180", "revid": "171091", "url": "https://it.wikipedia.org/wiki?curid=541180", "title": "Punta Tersiva", "text": "La Punta Tersiva (Pointe Tersive in francese) \u00e8 una montagna delle Alpi Graie alta 3.515\u00a0m s.l.m., dall'aspetto piramidale, posta tra la val Clavalit\u00e9 (comune di F\u00e9nis) e i valloni dell'Urtier e di Grauson (val di Cogne).\nGeodesia.\nSulla cima della Tersiva si trova il punto geodetico trigonometrico dell'IGM denominato \"Monte Tersiva\" (cod. 042114) nonch\u00e9 un vertice trigonometrico della rete primaria di inquadramento IGM95, materializzato sul posto da un centrino GPS fissato alla sommit\u00e0 di un pilastrino in ferro a sezione triangolare, in corrispondenza dell'asse geometrico dello stesso. La sua denominazione \u00e8 \"Punta Tersiva\" (cod. 042906).\nCaratteristiche.\nDalla sua cima si pu\u00f2 ammirare uno dei pi\u00f9 interessanti panorami di tutta la cerchia alpina valdostana, dal Massiccio del Gran Paradiso al gruppo del Monte Rosa.\nSi racconta che alcuni alpinisti siano riusciti a scorgere dalla vetta l'intera Pianura Padana con i suoi fiumi e addirittura il mar Ligure.\nSpettacolare la parete Nord che s'intravede furtivamente transitando lungo la strada statale 26 tra le localit\u00e0 di Chambave e F\u00e9nis. Sotto la parete si scorge il piccolo ghiacciaio della Punta Tersiva, che in estate avanzata assume un colore grigiastro, a causa delle frequenti cadute di detriti dalla parete, divenendo per\u00f2 spettacolare alle prime nevicate e presentandosi alla visione come un ghiacciaio (seppur piccolo) tormentato e attraversato da numerosi crepacci.\nLa parete N-O, anche questa di bell'aspetto, ospita ai suoi piedi il ghiacciaio del Tessonet; il versante Sud non offre nessun interesse rilevante, essendo composto di sfasciumi e grandi rocce rotte.\nSulla vetta della montagna su un pilastrino in ferro a sezione triangolare \u00e8 collocato il punto geodetico della rete primaria IGM denominato \"042906 Punta Tersiva\".\nAscesa alla vetta.\nLa via migliore di salita \u00e8 quella del versante Nord-Nord-Ovest, lungo la cresta del Tessonet; gli altri versanti sono da evitarsi per la cattiva qualit\u00e0 della roccia. L'ascesa pu\u00f2 partire da Gimillan, frazione di Cogne e consiste nel salire il lungo vallone di Grauson. Arrivati al ghiacciaio del Tessonet lo si sale in parte e poi si raggiunge il \"Colletto della Tersiva\" (3.312\u00a0m). Infine per la cresta del Tessonet si guadagna la vetta. La Parete Nord Est \u00e8 stata scalata per la prima volta il 5 settembre del 1937 da Gigi Panei e Lucien Salval."}
{"id": "541186", "revid": "10548", "url": "https://it.wikipedia.org/wiki?curid=541186", "title": "L'Atleta di Taranto", "text": ""}
{"id": "541195", "revid": "765341", "url": "https://it.wikipedia.org/wiki?curid=541195", "title": "Camp David", "text": "Camp David (il nome ufficiale \u00e8 \"Naval Support Facility Thurmont\") \u00e8 una delle residenze del presidente degli Stati Uniti d'America. Si trova in un'area montuosa nel Maryland settentrionale.\nCostruita inizialmente fra il 1935 e il 1938 come campo per funzionari federali e le loro famiglie (con il nome di Hi-Catoctin), in un'area utilizzata anche per le esercitazioni del OSS, la struttura fu convertita nel 1942 in residenza presidenziale dal Presidente Franklin Delano Roosevelt con il nome di \"Shangri-La\" (nome dell'immaginario paradiso sull'Himalaya raccontato nel romanzo Orizzonte perduto di James Hilton) e sotto il suo successore Harry Truman divenne residenza ufficiale. Nel 1953 Dwight D. Eisenhower la rinomin\u00f2 Camp David, in ricordo del padre e in onore del nipote, entrambi David.\nIl nome ufficiale \"Naval Support Facility Thurmont\" ricorda che la residenza \u00e8 tecnicamente un'installazione militare, il cui personale \u00e8 fornito dalla Marina degli Stati Uniti e dal Corpo dei Marines. La posizione della base non \u00e8 riportata sulle mappe del parco di Catoctin, ma \u00e8 tuttavia visibile tramite le immagini satellitari di popolari servizi commerciali.\nEventi.\n\u00c8 stata la sede di numerose conferenze e negoziati internazionali condotti sotto gli auspici della Casa Bianca.\nTrattato israelo-egiziano del 1978.\nIl suo nome \u00e8 spesso collegato ai trattati di pace siglati nel 1978 tra Egitto e Israele. Grazie alla determinazione del presidente statunitense Jimmy Carter nel 1978 si incontrarono a Camp David il presidente egiziano Sadat ed il premier israeliano Menachem Begin: ne deriv\u00f2 la stipula di un trattato di pace tra l'Egitto ed Israele, che poneva fine a trent'anni di ostilit\u00e0 (l'ultimo episodio bellico era stata la guerra del Kippur, avvenuta nel 1973). In base a questi accordi Israele si impegnava a restituire la penisola del Sinai all'Egitto, mentre quest'ultimo si sarebbe dovuto discostare dalle posizioni estremistiche dell'OLP, il movimento per la liberazione della Palestina.\nI frutti della pace non furono per\u00f2 duraturi: due anni dopo il trattato, il presidente egiziano Sadat venne assassinato da estremisti islamici contrari alla pace e l'Egitto, pur mantenendo le relazioni diplomatiche con Israele, scelse un basso profilo rispetto alle aspettative di Camp David. Quanto a Carter, si \u00e8 sostenuto che l'elettorato ebraico-statunitense non si sia avvicinato alle sue posizioni dopo l'accordo, ma anzi nelle elezioni del 1980 vot\u00f2 per Carter meno che nel 1976.\nSummit di Camp David del 2000.\nTra l'11 e il 24 luglio 2000, sotto la presidenza di Bill Clinton, il primo ministro israeliano Ehud Barak e il presidente palestinese Yasser Arafat si sono incontrati a Camp David nel tentativo di raggiungere un accordo permanente per porre termine al conflitto israelo-palestinese. Nonostante i buoni auspici iniziali, gli incontri non sono riusciti a colmare le differenze di posizione iniziali e a consentire di raggiungere un accordo.\n38\u00ba Incontro G8.\nIl 18 e il 19 maggio 2012, sotto la presidenza di Barack Obama si \u00e8 tenuto a Camp David il 38\u00ba Incontro del G8."}
{"id": "541201", "revid": "447735", "url": "https://it.wikipedia.org/wiki?curid=541201", "title": "Magistero della Chiesa cattolica", "text": "Con il termine magistero della Chiesa, la Chiesa cattolica indica il proprio insegnamento, con il quale essa conserva e trasmette attraverso i secoli il deposito della fede, ovvero la dottrina rivelata agli apostoli da Ges\u00f9. \nIl magistero comprende non solo il deposito della fede ma anche quello che dal deposito si deriva e che serve per conservarlo, cos\u00ec come quello che implica la fede e la morale. \nTipologie.\nIl magistero pu\u00f2 essere ordinario o straordinario. Ogni fedele cattolico \u00e8 moralmente obbligato ad assentire e a credere sia alle dichiarazioni proposte dal magistero straordinario, sia a quelle proposte dal magistero ordinario. Tale assenso, che riguarda sempre argomenti di Fede e Morale, non va riferito esclusivamente a quelle dottrine che sono proposte dal magistero come divinamente rivelate (cio\u00e8 contenute nella Sacra Scrittura e nella Tradizione), ma si deve estendere anche a tutte quelle dottrine cattoliche che non sono state ancora proposte come divinamente rivelate. Tutto questo \u00e8 stato dettagliatamente spiegato dalla Congregazione per la Dottrina della Fede. \nIl magistero ordinario \u00e8 la modalit\u00e0 normale con cui la Chiesa comunica il suo insegnamento: esso si pu\u00f2 esercitare tramite encicliche, lettere pastorali, altri atti scritti, o attraverso la predicazione orale da parte del papa e dei vescovi, quando questi sono uniti al papa.\nIl magistero straordinario, invece, consiste in un pronunciamento \"ex cathedra\" del papa, che definisce una verit\u00e0 di fede di natura dogmatica secondo le forme dettate dal dogma dell'infallibilit\u00e0 papale o in alcuni tipi di pronunciamenti dei concili ecumenici quali le costituzioni dogmatiche. Le dichiarazioni conciliari, come la Nostra aetate, sono invece documenti appartenenti al magistero ordinario."}
{"id": "541202", "revid": "1186766", "url": "https://it.wikipedia.org/wiki?curid=541202", "title": "Gudia", "text": "Gudja (forma estesa in maltese \"Il-Gudja\"; in italiano storico \"Gudia\" o \"Casal Gudia\") \u00e8 un comune maltese con una popolazione di circa 3.000 abitanti. \u00c8 situata sulla piccola collina a sud di La Valletta, in vista dell'aeroporto di Malta.\nStemma.\nSullo stemma di Gudia \u00e8 riportato il motto \"Pluribus Parens\", che in latino significa \"Madre di molti figli\"\"; questi \"figli\" sono le localit\u00e0 di Safi, Kirkop, Luqa, Mqabba, Tarxien e il villaggio di Farrugia (\"Hal Farrug\"), che in passato facevano tutti parte della parrocchia di Gudia.\nLuoghi d'interesse.\nLa chiesa parrocchiale \u00e8 dedicata all'Assunzione della Vergine Maria ed \u00e8 l'unica sull'isola che abbia tre torri campanarie. La pi\u00f9 notevole \u00e8 la \"William Baker Tower\", costruita nel 1880 dall'omonimo architetto inglese.\nAll'interno la chiesa offre alcune opere degne di nota: il dipinto \"Assunzione della Vergine\" venne realizzato dal pittore italiano Pietro Gagliardi nel 1887. Un altro interessante dipinto \u00e8 \"La morte di San Giuseppe\" dell'italiano Domenico Bruschi, realizzato nel 1894. La statua pi\u00f9 importante della chiesa \u00e8 quella lignea del 1807, opera del maltese Vincenzo Dimech.\nDurante il dominio napoleonico si dice che lo stesso Napoleone Bonaparte visse nel \"Palazzo Bettina\"."}
{"id": "541203", "revid": "33528", "url": "https://it.wikipedia.org/wiki?curid=541203", "title": "Diocesi di Marsiglia", "text": ""}
{"id": "541207", "revid": "287204", "url": "https://it.wikipedia.org/wiki?curid=541207", "title": "Odoardo Farnese", "text": ""}
{"id": "541208", "revid": "1714743", "url": "https://it.wikipedia.org/wiki?curid=541208", "title": "Odoardo Farnese (cardinale)", "text": "Biografia.\nOdoardo era figlio di Alessandro Farnese, terzo duca di Parma, e della principessa Maria d'Aviz. Era anche conosciuto come Edoardo. Odoardo era discendente diretto di papa Paolo III e pronipote del cardinale Alessandro Farnese il giovane.\nDestinato alla carriera ecclesiastica, durante la sua giovent\u00f9, lo zio si occup\u00f2 direttamente della sua educazione. All'et\u00e0 di sedici anni, nel 1589 era gi\u00e0 abate commendatario di Grottaferrata. Due anni dopo, il 6 marzo 1591, fu creato cardinale diacono da papa Gregorio XIV, ricevette la berretta rossa ed il titolo di Sant'Adriano il 20 novembre 1591] e fino alla nomina del cardinale Giovanni Antonio Facchinetti de Nuce, effettuata da Innocenzo IX, \u00e8 stato il porporato italiano pi\u00f9 giovane.\nL'11 gennaio 1621, in qualit\u00e0 di protodiacono, opt\u00f2 per l'ordine dei cardinali presbiteri, senza ricevere alcun titolo. Il 3 marzo successivo opt\u00f2 per l'ordine dei cardinali vescovi e per la sede suburbicaria di Sabina. Fu consacrato vescovo venerd\u00ec 2 luglio nella Chiesa del Ges\u00f9 di Roma, dal cardinale Roberto Bellarmino, assistito da Diofebo Farnese, patriarca latino titolare di Gerusalemme e da Galeazzo Sanvitale, arcivescovo di Bari. Il 27 settembre 1623 opt\u00f2 per la sede suburbicaria di Frascati.\nNel periodo in cui fu titolare di questa sede si adoper\u00f2 per dare lustro alla cattedrale, port\u00f2 il numero dei chierici da 4 a 10, scegliendoli tra i pi\u00f9 indigenti, intelligenti e onesti, e la dot\u00f2 delle reliquie di San Filippo Neri.\nPrincipe del ducato di Castro e Ronciglione, dal 1622 fu reggente del ducato di Parma fino alla morte, avvenuta il 21 febbraio 1626. La sua salma fu trasferita a Roma ed inumata davanti all'altare maggiore della Chiesa del Ges\u00f9.\nPer dotare questa chiesa di un alloggio per i gesuiti, il cardinale spese 100.000 scudi, facendo costruire accanto alla chiesa stessa, su disegno di Girolamo Rainaldi la cosiddetta \"Casa Professa dei Gesuiti\", all'interno della quale fu inclusa la piccola casa dove Sant'Ignazio di Loyola trascorse i suoi ultimi anni.\nSulla sua tomba risalta questa epigrafe: \"ODOARDO. S.R.E. CARDINALI. FARNESIO. EPISCOPO. TUSCULANO. ALEXANDRI. PARMAE. ET PLACENTIAE. DUCIS. ET. PRINCIPIS. MARIAE. LUSITANAE FILIO.\"\nSeguendo la tradizione della sua famiglia anche Odoardo fu un rilevante mecenate: chiam\u00f2 Annibale Carracci al suo servizio per fargli decorare alcuni ambienti di Palazzo Farnese - il Camerino Farnese e la celebre Galleria - e affid\u00f2 al Domenichino la sua prima importante commissione pubblica, cio\u00e8 gli affreschi dell'Abbazia di San Nilo a Grottaferrata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "541209", "revid": "124233844", "url": "https://it.wikipedia.org/wiki?curid=541209", "title": "What Hits!?", "text": "What Hits!? \u00e8 una compilation dei Red Hot Chili Peppers, pubblicata nel 1992.\nIl disco.\nContiene alcune delle prime canzoni del gruppo, registrate per la EMI tra il 1984 e il 1991 (tra cui anche \"Show Me Your Soul\", dalla colonna sonora di \"Pretty Woman\").\nL'album \u00e8 un ottimo riassunto del primo, pi\u00f9 originale e musicalmente importante, periodo della band passando attraverso vari stili (dal funk al punk attraverso il rock e strofe rap)."}
{"id": "541211", "revid": "834", "url": "https://it.wikipedia.org/wiki?curid=541211", "title": "Lyx", "text": ""}
{"id": "541222", "revid": "599013", "url": "https://it.wikipedia.org/wiki?curid=541222", "title": "Valerio Bianchini", "text": "Fu il primo allenatore, nella storia della pallacanestro italiana, a vincere tre scudetti con tre club diversi (, e ).\nBiografia.\nHa guidato la Nazionale italiana in occasione dei Mondiali di Madrid del 1986 e degli Europei di Atene del 1987, ma i suoi maggiori successi sono stati ottenuti alla guida di squadre di club.\nNegli anni '80 le squadre da lui allenate rivaleggiano spesso per il primato con l'Olimpia Milano, alimentando la sua rivalit\u00e0 sportiva con Dan Peterson, l'altro grande allenatore di quel decennio del campionato italiano.\nNel suo palmar\u00e8s sono presenti numerosi altri trofei: la Coppa delle Coppe 1981 e la Coppa dei Campioni 1982 con la Pallacanestro Cant\u00f9, la Coppa dei Campioni e la Coppa Intercontinentale 1984 con la Virtus Roma, la Coppa Italia 1998 con la Fortitudo Bologna.\nUna volta conclusa la carriera di allenatore, si \u00e8 dedicato a numerose attivit\u00e0 al di fuori del mondo della pallacanestro, come quella di scrittore, e all'apertura di una libreria a Roma.\nIl 28 novembre 2007 accetta la proposta del presidente Claudio Maria Castiglioni di diventare capo allenatore della Pallacanestro Varese. Il campionato si conclude con la retrocessione, complice un pessimo inizio di stagione della squadra biancorossa (appena 2 vittorie nelle prime 11 partite). \nNel 2021 riceve a Potenza il premio \u201cNico Messina\u201d."}
{"id": "541224", "revid": "380654", "url": "https://it.wikipedia.org/wiki?curid=541224", "title": "FTW Championship", "text": "L'FTW Championship, acronimo di Foxtrot the World Championship, \u00e8 un titolo di wrestling non ufficiale utilizzato nella All Elite Wrestling e detenuto da Ricky Starks.\nIl titolo fu introdotto per la prima volta nel 1998 nella Extreme Championship Wrestling ed era inizialmente conosciuto con il nome di Brooklyn World Championship.\nLa cintura \u00e8 di propriet\u00e0 di Taz, il quale l'ha disegnata, realizzata e ne possiede i diritti.\nStoria.\nTaz cre\u00f2 il titolo il 14 maggio 1998, perch\u00e9 frustrato dal fatto di non riuscire a conquistare l'ECW World Heavyweight Championship detenuto da Shane Douglas.\nTaz perse la cintura in una sola occasione, il 19 dicembre 1998 in un match contro Sabu. Riguadagn\u00f2 il titolo a \"Living Dangerously\", unificandolo all'ECW World Heavyweight Championship.\nQuesto titolo non fu mai riconosciuto come ufficiale dalla ECW.\nNel 2020 la cintura venne nuovamente riattivata da Taz nel corso di \"Fyter Fest\", evento della All Elite Wrestling e nomin\u00f2 il suo assistito Brian Cage come nuovo campione; anche in questo caso la cintura \u00e8 considerata come titolo non ufficiale."}
{"id": "541225", "revid": "2108263", "url": "https://it.wikipedia.org/wiki?curid=541225", "title": "Filippo II di Borgogna", "text": "Fu il quarto dei figli del re di Francia Giovanni II il Buono e di Bona di Lussemburgo.\nBiografia.\nQuattordicenne Filippo prese parte alla battaglia di Poitiers (1356), in cui combatt\u00e9 coraggiosamente a fianco del padre e si guadagn\u00f2 il soprannome di \"Ardito\" o \"Temerario\". Fu fatto prigioniero con il padre dal principe di Galles, Edoardo detto il Principe Nero e, dopo la battaglia, assieme al padre fu condotto prigioniero, dapprima a Bordeaux e poi in Inghilterra, a Londra. Tornato in Francia, nel 1360, dopo il trattato di Br\u00e9tigny, ottenne il ducato di Turenna.\nNel 1361, alla morte di Filippo di Rouvres, si apr\u00ec la contesa della successione del ducato di Borgogna, tra suo padre, Giovanni II il Buono e il re di Navarra, Carlo il Malvagio, che port\u00f2 Giovanni a incamerarlo nei domini della corona e nel 1363 si rec\u00f2 personalmente a Digione per prenderne possesso e consegnarlo al figlio, che divenne cos\u00ec Filippo II di Borgogna.\nLa vedova di Filippo di Rouvres, Margherita di Male, ora, circa quindicenne, era ereditiera delle contee di Fiandra, di Nevers e di Rethel ed inoltre delle contee di Borgogna (Franca Contea) e di Artois, che sua nonna, Margherita di Francia, aveva appena ereditate dallo stesso Filippo di Rouvre. Il conte delle Fiandre, Luigi II di Male, pensava di dare in sposa la figlia Margherita a Edmondo di Langley, uno dei figli del re d'Inghilterra, Edoardo III. Per\u00f2 sia il papa Urbano V, che il re di Francia, Carlo V si opposero al progetto e Carlo V, cedendo i tre distretti valloni di Lilla, Douai e Orchies, alla contea delle Fiandre, indusse Luigi ad accettare un matrimonio tra sua figlia ed il fratello del re di Francia, il nuovo duca di Borgogna, Filippo II l'Ardito, che venne celebrato nel 1369. Nel 1382, alla morte di Margherita di Francia, Artois e Franca Contea passarono nelle mani della coppia ducalele, mentre nel 1384, alla morte del conte delle Fiandre Luigi II di Male, passarono Fiandre, Nevers e Rethel.\nFilippo partecip\u00f2 alla guerra dei cent'anni, e dopo tre anni di combattimenti, nel 1373, assieme al fratello, Giovanni, duca di Berry, port\u00f2 a termine la conquista del Poitou.Nel 1377, Filippo cerc\u00f2 invano di riprendere Calais, attaccandola da terra, mentre Giovanni di Vienne l'attaccava con la flotta franco-castigliana. Nel 1378, assieme al connestabile Bertrand du Guesclin, Filippo occup\u00f2 i feudi normanni del re di Navarra, Carlo il Malvagio.\nNel 1380, suo fratello Carlo V mor\u00ec e sal\u00ec al trono un ragazzino di dodici anni, Carlo VI che, pur essendo stato incoronato, il 4 novembre 1380, lasci\u00f2 il governo nelle mani di un consiglio dei dodici, in cui dominavano i suoi zii, Luigi, duca d'Angi\u00f2, Giovanni, duca di Berry, Filippo, duca di Borgogna, oltre che allo zio materno, Luigi II di Borbone il Buono. Comunque sino alla sua partenza per l'Italia, nel 1382, il consiglio fu in mano a Luigi e dopo pian piano pass\u00f2 nelle mani di Filippo, che la tenne sino al 1388, quando il re Carlo VI si circond\u00f2 di suoi consiglieri e rinunci\u00f2 a consiglio dei Dodici.\nNel corso del 1383, dato che nelle Fiandre, terreno di scontro tra inglesi e franco-borgognoni, vi era ancora uno stato di guerra civile, nell'ambito della Guerra dei cent'anni e dato che Gand non aveva ancora accettato l'autorit\u00e0 del conte, Filippo convinse il re Carlo VI a portare aiuto al conte, suo suocero, Luigi II di Male. L'esercito franco-borgognone ottenne qualche vittoria, ma non riusc\u00ec a conquistare la citt\u00e0, anzi, quando Filippo e Margherita ereditarono la contea (1384), Gand, con l'aiuto degli inglesi, conquist\u00f2 la citt\u00e0 di Damme, dove gli inglesi appoggiati dalla popolazione, resistettero sei settimane all'assedio dei Franco-Borgognoni che infine la saccheggiano (1385).Il 18 dicembre 1385 Gand apr\u00ec le porte ai conti di Fiandra, in cambio di un'amnistia generale ed il mantenimento dei suoi privilegi, fu siglata la pace, da Filippo II e dai rappresentanti di Gand, conosciuto come il trattato di Tournai (1385), che tranquillizz\u00f2 le Fiandre.Praticamente seguirono oltre vent'anni di pace interna e con gli inglesi.\nFilippo inaugur\u00f2 una politica di matrimoni, poi continuata dai vari successori, che in qualche decennio port\u00f2 ad edificare lo Stato borgognone.Egli infatti fece sposare nel 1385 suo figlio Giovanni senza paura a Margherita, figlia del duca di Baviera-Straubing Alberto I, conte di Hainaut e di Olanda, e sua figlia Margherita a Guglielmo IV di Hainaut, figlio ed erede di Alberto, preparando cos\u00ec l'unione dei principati verso lo Stato borgognone, che verr\u00e0 realizzato da suo figlio Filippo il Buono.Mediante tali matrimoni la neonata dinastia di Borgogna entr\u00f2 nella rete di alleanze della casa di Baviera.Le altre figlie di Alberto I di Hainaut sposarono il duca di Gheldria e il re di Boemia, il futuro imperatore Venceslao, mentre la loro cugina Isabella era divenuta regina di Francia, sposando il re Carlo VI.Infine, il duca Filippo fece sposare le sue figlie Caterina e Maria, rispettivamente al duca d'Austria, Leopoldo IV di Asburgo ed al duca di Savoia, Amedeo VIII.\nDa dopo che era stato allontanato dal potere (1388), il governo fu retto da alcuni consiglieri che furono detti \"Marmouset (conseiller du roi)\" e tra costoro vi era il nuovo connestabile, Clisson che aveva vecchi rancori contro Filippo, che cerc\u00f2 di fare assassinare il connestabile Clisson. Allora il re per vendicare il suo favorito organizz\u00f2 una spedizione contro il duca di Borgogna, ma mentre cavalcava in una foresta nei pressi di Le Mans fu colto da improvvisa pazzia; la malattia del re fece in modo che gli zii ripresero il potere e nel 1392, licenziarono tutti i consiglieri.Molto attivo alla corte di Francia, il duca di Borgogna, Filippo ebbe un ruolo importante in quanto dei fratelli, il duca Luigi I d'Angi\u00f2 era morto in Italia, nel 1384, ed il duca Giovanni I di Berry, s'interess\u00f2 poco di politica, ma soprattutto continu\u00f2 a interessarsi della Linguadoca.Filippo si scontr\u00f2 allora col nipote, il fratello del sovrano, il duca di Terenna, Luigi di Valois, che, nel 1392, era divenuto duca d'Orl\u00e9ans e che aveva una smisurata ambizione e alle cui spese si contrappose la cupidigia di un duca di Borgogna, obbligato a contare sulle risorse fiscali della monarchia per sostenere i costi del suo tenore di vita e del governo del ducato.Filippo II vigil\u00f2, tanto nella sua attivit\u00e0 di reggente per Carlo VI, quanto nella condotta degli affari dello Scisma d'Occidente e degli interessi economici delle citt\u00e0 manifatturiere dei suoi stati.Si avvalse in merito dei consigli di uomini d'affari, tra cui in primis Jacopo Rapondi (1350 circa \u2013 1432).\nNell'aprile del 1402, in assenza da Parigi di Filippo II di Borgogna, il duca d'Orleans, fattosi nominare sovrintendente fiscale impose un tributo estremamente oneroso e quando Filippo rientr\u00f2 a Parigi protest\u00f2 immediatamente e dichiar\u00f2 di avere rifiutato 100.000 corone come prezzo del suo consenso a tale tassazione, e, con tale mossa, Filippo l'Ardito acquis\u00ec una vasta popolarit\u00e0 a Parigi, figurando, rispetto alla prodigalit\u00e0 del duca d'Orl\u00e9ans, come un principe saggio e riformatore.Sebbene dotato di un acuto senso politico, egli lasci\u00f2 al figlio Giovanni Senza Paura le casse dello Stato vuote e l'obbligo dell'uso della demagogia, se voleva conservare un partito.Filippo II di Borgogna mor\u00ec nel corso del 1404 e gli successe il figlio primogenito, Giovanni Senza Paura.\nLa sua tomba.\nDal 1378 Filippo II acquis\u00ec una propriet\u00e0 a Champmol, nei dintorni di Digione per farvi costruire una certosa (1383-1388), destinata ad accogliere le sue spoglie mortali. La tomba \u00e8 uno dei capolavori della scultura francese, realizzata da Jean de Marville (1381-1389), Claus Sluter (1389-1406) e Claus de Werve (1406-1410). Jean Malouel, pittore ufficiale del duca, fu incaricato della policromia e delle dorature.\nDopo la morte, la salma di Filippo fu eviscerata, imbalsamata e poi collocata in un sarcofago di piombo, sito nel coro della certosa di Champmol (16 giugno 1404). Le viscere furono trasportate a Notre-Dame de Hal. Nel 1792 il corpo fu trasferito nella cattedrale di Saint-B\u00e9nigne a Digione. La tomba fu in seguito ricostruita e danneggiata dai rivoluzionari nel 1793. La struttura fu restaurata nella prima met\u00e0 del XIX secolo e oggi si trova al museo delle Belle Arti di Digione, nel Palazzo dei Duchi di Borgogna.\nDiscendenza.\nDal matrimonio con Margherita III delle Fiandre nacquero otto figli:"}
{"id": "541227", "revid": "287204", "url": "https://it.wikipedia.org/wiki?curid=541227", "title": "Raul Francisco Primatesta", "text": ""}
{"id": "541237", "revid": "6923", "url": "https://it.wikipedia.org/wiki?curid=541237", "title": "SEAT Terra", "text": "Il SEAT Terra \u00e8 un furgone di taglia piccola prodotto dalla SEAT dal 1986 al 1998, classificato nel segmento dei furgoni piccoli derivati da vetture utilitarie, lo stesso del Fiat Fiorino.\nSuccessivamente allo sviluppo della Fiat Panda, che la SEAT produceva col proprio marchio in Spagna in virt\u00f9 degli accordi intrapresi con la FIAT, ne venne sviluppata una versione furgoncino, che per\u00f2 non venne prodotta dalla casa torinese a causa dell'evidente sovrapposizione dello stesso col Fiorino, derivato dalla Fiat 127.\nIl progetto non venne tuttavia accantonato, ma fu prodotto dalla SEAT col nome di Trans; esso manteneva il telaio e il frontale, fino alle porte anteriori, della SEAT Panda prima serie. Alla rottura degli accordi tra Fiat e SEAT si rese necessario per gli spagnoli modificare il progetto; si giunse all'evoluzione conosciuta anche in Italia come SEAT Terra, ove, analogamente a quanto fatto da SEAT per la Panda, poi commercializzata in Italia come Marbella, ne venne modificato il frontale per evitare problemi di copyright, che risultava ora identico a quello dell'utilitaria iberica.\nPrincipalmente diffuso con motorizzazione a gasolio, fu inizialmente venduto col motore diesel 1.714\u00a0cm\u00b3 di derivazione Fiat, unit\u00e0 successivamente sostituita dal motore a gasolio della Volkswagen Polo seconda generazione (in seguito all'acquisizione della SEAT da parte della Volkswagen), inizialmente di cubatura 1.272\u00a0cm\u00b3 33kW/45CV, successivamente 1.398\u00a0cm\u00b3 35\u00a0kW/48CV; a benzina invece l'unit\u00e0 propulsiva era il 903\u00a0cm\u00b3 di derivazione Fiat.\nLa produzione del SEAT Terra cess\u00f2 nel 1998. Il suo erede \u00e8 il SEAT Inca, piccolo furgone derivato dalla SEAT Ibiza seconda serie e strettamente imparentato con il Volkswagen Caddy seconda generazione."}
{"id": "541238", "revid": "80614", "url": "https://it.wikipedia.org/wiki?curid=541238", "title": "Seat Fiorino", "text": ""}
{"id": "541240", "revid": "84184", "url": "https://it.wikipedia.org/wiki?curid=541240", "title": "Lion Peugeot BP1 e B3P1", "text": "La 6 HP Type BP1 era un'autovettura di fascia bassa prodotta dalla Casa francese Lion-Peugeot tra il 1913 ed il 1916. La vettura era basata su un progetto Bugatti, i cui diritti vennero venduti alla Casa del Leone Rampante per la sua produzione in serie.\nProfilo e storia.\nL'antefatto: la Bugatti \"Tipo 19\".\nNel 1911, nella fabbrica Bugatti di Molsheim il progettista Ernest Friedrich, persona di fiducia del patron Ettore Bugatti, termin\u00f2 di realizzare un prototipo di vettura popolare biposto di fascia bassa destinata a ceti pi\u00f9 umili rispetto a quelli a cui un'autovettura era stata destinata fino a quel momento. Questo prototipo, denominato Tipo 19, non fu per\u00f2 accettato da Ettore Bugatti come modello da sviluppare per una futura produzione in serie, in quanto riteneva che la \"Tipo 19\" avrebbe rischiato di rubare clienti alla Tipo 13, lanciata da poco, sebbene in realt\u00e0 non fossero esattamente della stessa fascia di mercato. Nemmeno la variante a quattro posti, denominata Tipo 20, fu accettata dal patron della casa di Molsheim. Ma Ettore Bugatti riconobbe comunque la validit\u00e0 del progetto e le due potenzialit\u00e0 commerciali, pertanto ritenne opportuno cercare un costruttore intenzionato a rilevare il progetto per poterlo inserire nella propria gamma. Si rivolse dapprima alla Wanderer, che rifiut\u00f2 perch\u00e9 era gi\u00e0 in fase inoltrata il progetto relativo alla sua Puppchen, che sarebbe stata lanciata di l\u00ec a non molto. Di fronte al rifiuto della casa di Chemnitz, Ettore Bugatti si rivolse alla Peugeot, che aveva le sue fabbriche non lontano da Molsheim. La casa del Leone Rampante accett\u00f2 la proposta: fresca di ricongiungimento con la Lion-Peugeot, che nel frattempo si era specializzata nella produzione di piccole vetture popolari, vide nella \"Tipo 19\" la possibilit\u00e0 di arricchire la gamma dei suoi modelli di fascia bassa.\nDalla \"Tipo 19\" alla \"Beb\u00e9\".\nIl progetto piacque ai vertici Peugeot perch\u00e9 la vettura avrebbe potuto riprendere il successo ottenuto nel 1905 dalla Type 69 \"B\u00e9b\u00e9\" e soddisfare quindi anche i bisogni dei ceti meno abbienti. La piccola vettura doveva essere prodotta con il marchio Lion-Peugeot, secondo gli accordi stretti tra Armand Peugeot, patron della Peugeot stessa, ed i suoi nipoti Robert, Pierre e Jules, titolari della \"Les fils de Peugeot fr\u00e9res\", l'azienda che fino a pochi anni prima era dedicata solo alla produzione di biciclette, motociclette e utensileria in acciaio.\nLa vettura fu presentata nel dicembre 1912 al Salone di Parigi. Rispetto alla vecchia \"Beb\u00e9\" aveva poco a che spartire: la carrozzeria era molto liscia e avvolgente, caratteristiche dettate dal genio di Ettore Bugatti, e che verranno ritrovate su molte delle sue pi\u00f9 famose vetture. Tra le particolarit\u00e0 pensate per contenere i costi di produzione vi era la presenza di un'unica portiera sinistra per l'accesso di conducente e passeggero.\nAnche la \"6HP Type BP1\" divenne ben presto nota come \"B\u00e9b\u00e9\", in assonanza al nomignolo attribuito alla precedente \"Type 69\".\nLa piccola vettura era una biposto lunga 2,62 metri, larga 1,23 e alta 1,56. Le sue caratteristiche riprendevano pedissequamente le specifiche della \"Tipo 19\". Era quindi equipaggiata da un 4 cilindri in linea da 855 cm\u00b3, in grado di sviluppare una potenza massima di 10 CV a 2000 giri/min. Le prestazioni erano ovviamente modeste, ma in grado di soddisfare anche la clientela verso cui la \"B\u00e9b\u00e9\" era indirizzata. La velocit\u00e0 massima era di 60\u00a0km/h, ma lo spunto da fermo era sicuramente ottimo per l'epoca, dato il peso notevolmente ridotto (330 kg). Disponibile con cambio a 2 marce, la \"B\u00e9b\u00e9\" sarebbe stata in seguito disponibile anche nella versione \"Type B3P1\", con cambio a 3 marce. Anche il prezzo di listino, di soli 4000 franchi, contro i 4600 della pi\u00f9 economica tra le Renault di allora era un ottimo incentivo per il successo commerciale di questa vettura, successo che non tard\u00f2 ad arrivare. Tra il 1913 ed il 1916 ne furono prodotti 3095 esemplari. La brillante carriera commerciale della \"B\u00e9b\u00e9\" fu funestata nel 1915 dalla morte di Armand Peugeot, il fondatore dell'omonima Casa.\nLa B\u00e9b\u00e9 fu tolta di produzione nel 1916, dopodich\u00e9, per una sua degna erede bisogner\u00e0 attendere fino al 1920, anno in cui fu lanciata la Quadrilette."}
{"id": "541243", "revid": "1775883", "url": "https://it.wikipedia.org/wiki?curid=541243", "title": "Greatest Hits (Red Hot Chili Peppers)", "text": "Greatest Hits \u00e8 una compilation dei Red Hot Chili Peppers, pubblicata nel 2003. Pur non andando oltre la diciottesima posizione della Billboard 200, il disco ha comunque riscosso successo riuscendo a tornare in classifica all'inizio del 2012.\nDescrizione.\nSi tratta della prima raccolta del gruppo prodotta dalla Warner Bros. Records.\nIl disco contiene gran parte dei singoli pubblicati dal gruppo tra il 1989 e il 2002 (e relativi video, tutti in un DVD allegato). Comprende anche gli inediti \"Fortune Faded\" e \"Save the Population\".\nTracce.\nTutte le canzoni sono state scritte da Anthony Kiedis, Flea, John Frusciante e Chad Smith, eccetto dove indicato."}
{"id": "541249", "revid": "767487", "url": "https://it.wikipedia.org/wiki?curid=541249", "title": "Fausto Dionisi", "text": "Dall'intervento di una pattuglia della Polizia di Stato scatur\u00ec un conflitto a fuoco che scongiur\u00f2 l'evasione. Uno dei poliziotti, l'agente Fausto Dionisi venne ferito a morte dai colpi esplosi dai malviventi. L'agente Dario Atzeni, anch'esso colpito da quattro proiettili all'altezza dell'inguine, venne salvato dopo un intervento chirurgico. Il terzo membro della pattuglia, illeso, rispose al fuoco dei terroristi, che riuscirono, scappando, a coprirsi con il lancio di una bomba a mano.\nDionisi, sposato e con una figlia di due anni e mezzo, fu insignito della Medaglia d'oro al valore civile.\nLe condanne.\nGli assassini che parteciparono al suo omicidio vennero catturati e condannati a 30 anni di reclusione (poi ridotti a 25 in appello), ma ne scontarono in carcere 12.\nNel 2000 fu avviata la pratica di riabilitazione per alcuni di essi presso il tribunale di Roma. Nonostante il parere contrario della famiglia della vittima, il tribunale cancell\u00f2 le pene accessorie ai condannati, consentendone l'eleggibilit\u00e0 a cariche pubbliche.\nUno dei condannati per l'omicidio, con l'imputazione di concorso morale (prevista dalla legislazione del tempo per chi era - o era ritenuto essere - a conoscenza di reati di terrorismo o ne aveva partecipato all'organizzazione) in quanto non prese parte materialmente all'operazione n\u00e9 era a conoscenza del fatto che sarebbe stato perpetrato un omicidio, Sergio D'Elia, \u00e8 stato eletto nel 2006 deputato nelle liste della Rosa nel Pugno."}
{"id": "541252", "revid": "489529", "url": "https://it.wikipedia.org/wiki?curid=541252", "title": "Ghiaia", "text": "La ghiaia \u00e8 quel tipo di materiale inerte, non friabile, non idrosolubile (come invece \u00e8, ad esempio, il gesso), che, provenendo dalla frantumazione di roccia compatta per azione naturale, ha sub\u00ecto un'ulteriore azione meccanica abrasiva da parte di acqua e ghiaccio, con conseguente arrotondamento degli spigoli e dei bordi (ciottolo). In mancanza di questa azione abrasiva, si hanno spigoli acuti, ed il materiale si denomina pietrisco. Per come avviene la formazione della ghiaia, essa presenta una buona resistenza al gelo e a compressione.\nDescrizione.\nA seconda della dimensione dei granuli, la ghiaia si distingue in piccola, media o grossa:\nIn montagna si origina a partire da processi di erosione e spesso d\u00e0 vita a ghiaioni o \"brecciai\".\nTali materiali possono essere impiegati per opere di riempimento, per la preparazione del calcestruzzo (composto da ghiaia, sabbia e cemento, mescolati con acqua in proporzioni ben precise a seconda del tipo di conglomerato prodotto) o del conglomerato bituminoso. Come sottofondo per la realizzazione delle pavimentazioni stradali si preferisce il pietrisco."}
{"id": "541254", "revid": "1318658", "url": "https://it.wikipedia.org/wiki?curid=541254", "title": "Argonite", "text": "L'argonite \u00e8 una miscela di gas costituita per il 50% di azoto e per il 50% di argon\nL'argonite viene utilizzato in funzione antincendio, quale mezzo estinguente, negli ambienti nei quali non pu\u00f2 essere utilizzata l'acqua o polveri, come, ad esempio, nelle sale macchine informatiche.\nAl verificarsi di un incendio i rilevatori comandano la centralina che provoca la scarica del gas in pressione tramite appositi ugelli. In tal modo la concentrazione dell'ossigeno nell'ambiente viene ridotta a livelli tali da provocare l'estinzione della combustione per mancanza di comburente.\nSia l'azoto che l'argon sono gas inerti e quindi in grado di impedire la combustione; i due gas vengono miscelati tra loro in egual misura, dando luogo all'argonite, in quanto tale gas ha densit\u00e0 uguale a quella dell'aria e pu\u00f2 quindi diffondersi uniformemente nell'ambiente.\nL'utilizzo di sistemi di spegnimento tramite sottrazione dell'ossigeno presenta indubbi rischi per gli operatori delle sale macchine informatiche che possono essere presenti nei locali nel momento dell'attivazione dell'allarme antincendio. \nSicurezza.\nUno studio effettuato dall\u2019INAIL con la collaborazione dei Vigili del Fuoco (Piccolo et al., 2018, pag. 902-911) ha riportato 12 incidenti causati da gas inerti e dai casi analizzati si \u00e8 determinato che la sovrappressione degli impianti a gas inerti pu\u00f2 costituire un rischio anche in presenza di un impianto rigorosamente progettato e realizzato secondo le norme tecniche. Il 20 settembre 2018 due persone sono morte a causa di una fuga di gas inerte da un impianto antincendio sito nell'Archivio di Stato di Arezzo. Il 5 novembre 2008 un uomo \u00e8 morto dopo che una bombola di argonite \u00e8 esplosa all'interno di un edificio in costruzione a Welwyn Garden City, Hertfordshire."}
{"id": "541261", "revid": "2033069", "url": "https://it.wikipedia.org/wiki?curid=541261", "title": "Colgate-Palmolive", "text": "Colgate-Palmolive Company () \u00e8 una multinazionale statunitense che si occupa della produzione e della distribuzione di prodotti per la cura del corpo (saponi, doccia schiuma, sciampi, deodoranti, schiume da barba), per la pulizia della casa (detergenti liquidi, ammorbidenti, detersivi) e per l'igiene orale (dentifrici, collutori, spazzolini). Appartiene alla Colgate il marchio Hill's, che commercializza prodotti veterinari.\nRecentemente Colgate ha acquistato la Gaba Enterprises.\nStoria.\nNel 1806 William Colgate apr\u00ec uno stabilimento per la produzione di amido, sapone e candele presso la Dutch Street a New York, chiamando l'azienda \"William Colgate &amp; Company\". Nel 1840 la compagnia cominci\u00f2 a vendere sapone in barre dal peso uniforme. Nel 1857 William Colgate mor\u00ec e l'azienda venne riorganizzata con il nome di \"Colgate &amp; Company\" sotto l'amministrazione di Samuel Colgate figlio di William.\nNel 1872 Colgate lanci\u00f2 sul mercato il \"Cashmere Bouquet\", un sapone profumato. Nel 1873 la compagnia ha introdotto il primo dentifricio in pasta, un dentifricio in pasta aromatica venduto in vasetti. Il primo dentifricio in pasta in tubi fu commercializzato nel 1908.\nNegli Stati Uniti occidentali, la B.J. Johnson Company stava producendo un sapone dall'olio della palma e dall'olio di oliva. Il sapone era tanto popolare che la compagnia cambi\u00f2 nome in \"Palmolive\", fusione di \"palm\" e \"olive\", ossia appunto le due materie prime contenute nel sapone.\nUna compagnia del Kansas che produceva saponi chiamata Peet Brothers si un\u00ec alla Palmolive per trasformarsi in Palmolive-Peet. Nel 1928 Palmolive-Peet si \u00e8 fusa con la Colgate Company per divenire la \"Colgate-Palmolive-Peet Company\". Successivamente, nel 1953 \"Peet\" \u00e8 stato eliminato dal nome della compagnia che quindi diviene Colgate-Palmolive Company.\nAll'epoca delle prime trasmissioni televisive, la Colgate-Palmolive competeva con la Procter &amp; Gamble come sponsor per le soap opera. Anche se l'azienda ha patrocinato molte trasmissioni del genere, divenne famosa per aver sponsorizzato la serie The Doctors. Henry Lesch del George fu il presidente, CEO e Chairman of the board di Colgate-Palmolive negli anni sessanta e negli anni settanta.\nGrazie alla popolarit\u00e0 del dentifricio Colgate nelle Filippine, il termine \"Colgate\" \u00e8 divenuto sinonimo di dentifricio. Questo \u00e8 vero anche in molte altre parti del mondo. In India la gente spesso nei negozi domanda un dentifricio chiedendo: \"Mi dia un colgate della marca xxx\". Un fatto simile \u00e8 avvenuto per esempio anche con le pastiglie dei freni delle automobili con la Ferodo: dal meccanico molte persone chiedono la sostituzione delle pastiglie dei freni chiamandole appunto \"ferodi\".\nNonostante il nome \"Colgate\" della ditta corrisponda al cognome del suo fondatore (che \u00e8 britannico, e quindi andrebbe letto in inglese), in Italia \u00e8 pi\u00f9 comune la pronuncia \"Col-ga-te\", che viene riportata in questa versione anche nelle campagne pubblicitarie televisive.\nNel 2006 Colgate-Palmolive ha acquisito la Tom's of Maine, un leader nella produzione di dentifricio in pasta naturale, per circa 100 milioni di dollari. Tom's of Maine \u00e8 stato fondato da Tom Chappell nel 1970. Questo annuncio ha ricevuto sia elogi che critiche, con molti che si chiedono perch\u00e9 un'azienda con \"una politica di nessuna prova sugli animali\" si venderebbe ad un'azienda che fa talvolta test sugli animali.\nNel 2011 Colgate-Palmolive ha rilevato il brand Sanex da Unilever. L'acquisizione \u00e8 stata confermata dalla Commissione Europea in giugno.\nConsiglio di amministrazione.\nI membri del consiglio d'amministrazione della Colgate-Palmolive sono: John T. Cahill, Jill Conway, Ronald E. Ferguson, Ellen Hancock, David W. Johnson, Richard Kogan, Delano Lewis, Reuben Mark, Elizabeth Monrad e Howard Wentz."}
{"id": "541264", "revid": "1305772", "url": "https://it.wikipedia.org/wiki?curid=541264", "title": "Cultura di Malta", "text": "La cultura di Malta rispecchia le influenze di culture differenti, tra cui l'Italia e il Regno Unito, che govern\u00f2 Malta fino al 1964.\nIl folklore maltese, le tradizioni e le leggende sono vive negli anziani e sono attualmente studiate e categorizzate come in ogni altro paese europeo. Il \"g\u0127anja tal-fatt\", cio\u00e8 \"il canto del fatto\" tipico della musica G\u0127ana \u00e8 un componente importante del folklore locale, tra i quali c'e \u010aikku Degiorgio detto \"Tal Fjuri\" (Dei fiori) come un esponente particolare. Il cantautore Walter Micallef, col suo sestetto, \u00e8 attualmente l'artista pi\u00f9 noto per il canto in maltese.\nLingua.\nL'uso dell'Italiano \u00e8 diminuito per via dell'influenza inglese e di una politica anti-italiana (anche in conseguenza delle esplicite intenzioni all'annessione del governo fascista), che ha portato l'Inglese ad essere la lingua ufficiale nelle scuole, assieme al maltese, nel 1934. Negli anni venti era fondata Il-G\u0127aqda tal-Malti, da un gruppo di intellettuali per far stabilire e crescere il maltese come la lingua nazionale. Il maltese \u00e8 l'unica lingua di origine semitica in Europa.\nIn ogni caso la televisione italiana \u00e8 seguita a Malta, e di conseguenza \u00e8 compresa e spesso parlata dalla maggior parte dei Maltesi.\nL'influenza britannica.\nL'influenza britannica rimane comunque notevole; molti Maltesi seguono assiduamente il campionato di calcio inglese, sebbene molti guardino anche il campionato di calcio italiano. La guida \u00e8 a sinistra, come nel Regno Unito, e si possono vedere molte automobili inglesi degli anni sessanta e settanta girare per le strade. I vecchi bus maltesi, in realt\u00e0 ex-bus militari, sono stati utilizzati come servizio pubblico fin dai primi anni cinquanta. I maltesi bevono il t\u00e8 con latte, come gli inglesi ma anche il caff\u00e8. Questo \u00e8 forse un punto distintivo quando visitano l'Italia. Dopo l'indipendenza stanno ritrovando la loro gastronomia mediterranea, e ritorna con forza l'olio d'oliva invece del burro inglese.\nReligione.\nI Maltesi sono per la stragrande maggioranza Cristiani Cattolici e l'influenza della Chiesa \u00e8 fortissima: l'eutanasia e l'aborto sono tuttora proibiti per legge. Il Cattolicesimo \u00e8 la religione di Stato di Malta, ma viene comunque lasciata libert\u00e0 di culto; si stima che la popolazione sia cattolica al 90%, sebbene solo il 60% pratichi attivamente la religione.\nLetteratura.\nNonostante le piccole dimensioni, Malta ha una ricchissima scena letteraria. La prima opera risale al medioevo, ed \u00e8 una poesia in maltese medioevale scritta da Pietru Caxaro, Xideu ja gireni. Molti intellettuali hanno commentato la poesia tra i quali i Professor Arnold Cassola, il Professor Joseph M. Brincat e il romanziere Frans Sammut.\nNell'Ottocento vi fu un vero e proprio \"rinascimento\" letterario con figure come Gian Anton Vassallo (1817-1868) e altri.\nIl poeta nazionale di Malta, Carmelo Psaila (\"Dun Karm\") (1871-1961), scrisse in maltese, inglese, italiano e esperanto. Un bellissimo studio sulla sua poesia \u00e8 stato scritto dal poeta e romanziere Oliver Friggieri e un altro ancora dal poeta e regista teatrale Mario Azzopardi.\nIl dopoguerra vide la comparsa del Movimento Risveglio Letterario, con personaggi come Oliver Friggieri (poi divenuto Professore di Maltese all'Universit\u00e0 di Malta), Frans Sammut (1945-2011), il \"romanziere nazionale\", Alfred Sant (poi divenuto Primo Ministro di Malta), Lino Spiteri (poi divenuto Ministro delle Finanze in due governi), e altri ancora.\nOggi la letteratura maltese \u00e8 dominata da opere in maltese (Alex Vella Gera e Guze' Stagno ad esempio) e alcune in inglese (Francis Ebejer ad esempio). Ci sono pochissime opere in italiano, come le poesie del Giudice J.J. Cremona e l'ebook \"Il Sindaco di Racalmusci\", di Albert Caruana."}
{"id": "541265", "revid": "80614", "url": "https://it.wikipedia.org/wiki?curid=541265", "title": "Zasava 126", "text": ""}
{"id": "541266", "revid": "80614", "url": "https://it.wikipedia.org/wiki?curid=541266", "title": "Zastava 126", "text": ""}
{"id": "541267", "revid": "7286", "url": "https://it.wikipedia.org/wiki?curid=541267", "title": "\u00c9mile Chartier", "text": ""}
{"id": "541272", "revid": "767487", "url": "https://it.wikipedia.org/wiki?curid=541272", "title": "Peugeot Lion V4C3-Lion 10HP", "text": "La V4C3 \u00e8 una vettura di fascia medio-alta prodotta nel 1912 dalla Casa automobilistica francese Lion Peugeot.\nCon la sigla 10 HP utilizzata relativamente al marchio Lion Peugeot si intende la famiglia di vetture derivante dalla V4C3.\nLion Peugeot V4C3.\nLa Type V4C3 \u00e8 una vettura di fascia medio-bassa equipaggiata da un bicilindrico da 1702 cm\u00b3. Era lunga 3,20 metri e larga 1,40. Prodotta nel 1912 in 653 esemplari, fu la capostipite della famiglia di vetture denominata con la sigla generica di \"10HP\", che indicava la potenza fiscale legata alla cilindrata.\nLion Peugeot 10HP.\nLa denominazione \"Lion Peugeot 10HP\" distingue una famiglia di torpedo di fascia medio-alta, equipaggiate da un 4 cilindri a V da 1888 cm\u00b3 in grado di erogare 20 CV a 1800 giri/min. Tali vetture erano inoltre equipaggiate da un cambio manuale a 4 marce e potevano raggiungere una velocit\u00e0 massima di 60\u00a0km/h. La famiglia 10HP della Lion Peugeot era composta da tre modelli distinti:"}
{"id": "541278", "revid": "80614", "url": "https://it.wikipedia.org/wiki?curid=541278", "title": "SEAT 126", "text": ""}
{"id": "541282", "revid": "131962", "url": "https://it.wikipedia.org/wiki?curid=541282", "title": "Saint Moritz", "text": ""}
{"id": "541283", "revid": "1632387", "url": "https://it.wikipedia.org/wiki?curid=541283", "title": "Potere temporale", "text": "L'espressione potere temporale si usa di solito in riferimento al periodo storico in cui il Papa, oltre ad essere sommo pontefice della Chiesa cattolica, \u00e8 stato anche sovrano dello Stato Pontificio (752-1870). Il termine \"temporale\" indica il governo degli uomini (oggi definito \"potere politico\"). Il termine viene spesso giustapposto a \"potere spirituale\", ovvero governo delle anime.\nStoria.\nAlto Medioevo.\nNei pochi decenni che intercorrono dall'Editto di Milano (313) a quello di Teodosio (380) il cristianesimo passava dalla condizione di religione ammessa (\"licita\") a quella di religione maggioritaria. Nonostante ci\u00f2 il papa, successore di Pietro, aveva poteri civili molto limitati: egli era uno dei tanti funzionari dell'impero e la sua elezione era sottoposta all'approvazione imperiale.\nL'imperatore romano manteneva le prerogative di \"pontifex maximus\", secondo una tradizione ormai secolare. Egli poteva intervenire su tutti gli affari della Chiesa e della religione, anche nelle questioni dogmatiche. Alla Sede Apostolica spettava il primato sulle altre sedi patriarcali cristiane, rivendicato per la prima volta da papa Damaso (366-384) e confermato da Leone I (440-461).\nNell'Alto medioevo il venir meno dell'autorit\u00e0 imperiale determin\u00f2 in Occidente il logoramento di tutte le cariche istituzionali, sia civili che militari. In corrispondenza della scomparsa del Senato e del Praefectus urbi e della cessazione di altre funzioni dell'amministrazione dell'Urbe, aumentarono le prerogative del papa. Con Zaccaria (741-752) e Stefano II (752-757) cominci\u00f2 il dominio temporale dei papi, che subentrarono al governo imperiale nell'amministrazione del ducato romano, esercitandovi da allora in poi i \u00abdiritti concreti legati alla sovranit\u00e0\u00bb. Il loro pontificato viene considerato la fase iniziale dello Stato della Chiesa.\nA livello spirituale, una \"potestas\" era riconosciuta, oltre che al papa, a tutti i vescovi; inoltre gli esponenti dell'episcopato erano spesso i detentori di fatto del potere secolare nei territori da loro amministrati. Lo dimostra l'importanza che assunse, tra XI e XII secolo, la cosiddetta \"lotta per le investiture\", ovvero il conflitto tra Santa Sede e Sacro Romano Impero per la scelta dei vescovi e quindi, di riflesso, il controllo delle sedi ecclesiastiche, ritenute essenziali per il controllo dei territori e l'esercizio della giurisdizione. Nello stesso Stato della Chiesa, l'effettivo potere dei papi, anche dopo le donazioni carolinge, rimase comunque circoscritto al solo territorio dell'ex ducato romano.\nBasso Medioevo.\nNel corso dei secoli XII e XIII, invece, si realizz\u00f2 un processo di accentramento che si concluse con l'attribuzione al solo pontefice della \"plenitudo potestatis\" (pienezza del potere). L'azione di riforma fu avviata da Gregorio VII (\"Dictatus papae\", 1075) ed ebbe come protagonista Innocenzo III (1198-1216). Gregorio VII concep\u00ec e mise in opera la nuova struttura, accentrata, della Chiesa, che comportava la dipendenza da Roma di tutti i vescovi. Il modello era l'ordine celeste: come Cristo \u00e8 origine di ogni \"potestas\" (in quanto Dio) e, al tempo stesso, titolare di essa in quanto uomo, cos\u00ec il suo vicario in Terra esercita una piena potest\u00e0, sia spirituale che secolare. I due poteri rimangono concettualmente distinti, ma sono riuniti entrambi nella persona del pontefice. Egli pu\u00f2 delegare l'esercizio del potere secolare all'imperatore (\"potestas indirecta\") e ai re, attraverso la loro legittimazione con la cerimonia dell'incoronazione, salvo revocare la delega e rientrare in possesso dei pieni poteri in seguito a comportamenti in contrasto con il Magistero della Chiesa (\"potestas directa\"). Nel 1302 Bonifacio VIII promulg\u00f2 la bolla \"Unam Sanctam Ecclesiam\", in cui riafferm\u00f2 la supremazia del potere spirituale sul potere temporale.\nEt\u00e0 moderna.\nNell'epoca moderna il potere temporale permise alla Chiesa cattolica di conservare l'unit\u00e0 e l'indipendenza, soprattutto nei confronti di Paesi vicini che avrebbero potuto strumentalizzare la protezione militare che offrivano alla Chiesa, e quindi esercitare su di essa un controllo o un vero dominio. In effetti, le Chiese ortodosse e le Chiese protestanti (compresa la Chiesa anglicana), che non hanno mai esercitato un dominio diretto su un territorio, si sono spesso frammentate nel corso dei secoli in chiese nazionali, subordinate all'autorit\u00e0 civile.\nAnche la Chiesa cattolica, comunque, nel corso della sua storia millenaria, sub\u00ec l'influenza di svariate potenze politiche e statali. Lo Stato della Chiesa era nato dopo la fine del dominio bizantino in Italia, per effetto delle donazioni carolinge (VIII secolo). Fin dalla sua origine il papato strinse un'alleanza con il Regno di Francia; il rapporto dur\u00f2 oltre un millennio, protraendosi fino al 1870. Il re di Francia esercit\u00f2 una lunga influenza sulle scelte del papato, alternando momenti di ingerenza a fasi di minore influenza. Tra le stagioni di ingerenza va citata la cosiddetta \"cattivit\u00e0 avignonese\" (XIV secolo), quando papa Clemente V, francese, ed i successori, decisero di stabilire la propria sede ad Avignone, nel Contado Venassino. Il territorio era formalmente autonomo dal Regno di Francia, ma di fatto il re francese pot\u00e9 esercitare la propria influenza sulle scelte del papato.\nA partire dal XVI secolo la Chiesa ricevette un fermo sostegno da parte degli Asburgo di Spagna e d'Austria, allora all'apice della propria potenza. I rapporti con la Spagna furono vantaggiosi per la Chiesa, ma conobbero anche momenti negativi. La Spagna, potenza egemone in Italia dopo la battaglia di Pavia (1525), se da una parte schiacci\u00f2 con estremo rigore ogni opposizione papale alla propria politica di potenza nella penisola (sacco di Roma, 1527) dall'altra ne puntell\u00f2 il potere sia in funzione antiveneziana, sia come baluardo del cattolicesimo e della stessa monarchia asburgica. La decadenza dell'Impero ispanico, gi\u00e0 chiaramente percepibile attorno all'inizio degli anni quaranta del XVII secolo e sancita definitivamente con la Pace di Vestfalia, si ripercosse negativamente sullo Stato della Chiesa, costretto a patteggiare da posizioni di debolezza con la nuova potenza emergente europea: la Francia di Luigi XIV.\nLo Stato Pontificio ebbe termine il 20 settembre 1870: quel giorno l'esercito italiano entr\u00f2 in Roma (Presa di Roma) conquistandola e annettendo lo Stato della Chiesa (ridotto al solo Lazio) al Regno d'Italia. Papa Pio IX si ritir\u00f2 nel palazzo del Vaticano e si dichiar\u00f2 prigioniero.\nLa Legge delle guarentigie, approvata nel 1871, disciplin\u00f2 unilateralmente i rapporti tra il Regno d'Italia e la Santa Sede. Oltre cinquant'anni dopo le due parti raggiunsero un accordo bilaterale: i Patti lateranensi del 1929. Alla Santa Sede venne riconosciuta la sovranit\u00e0 sullo Stato della Citt\u00e0 del Vaticano, in modo da garantirle un'autonomia completa. In ogni caso, secondo la dottrina e la prassi prevalenti, in quanto titolare di potere spirituale sovrano essa \u00e8 riconosciuta soggetto di diritto internazionale indipendentemente dall'esercizio di quello temporale (per esempio, gli ambasciatori continuarono senza soluzione di continuit\u00e0 anche nel periodo 1871-1929)."}
{"id": "541287", "revid": "767487", "url": "https://it.wikipedia.org/wiki?curid=541287", "title": "Michel Alexandre", "text": "Discepolo ed ammiratore di Alain e di Jules Lagneau, Alexandre fu professore di liceo; la sua opera \u00e8 nota soprattutto grazie agli appunti dei suoi studenti. Come i suoi maestri, egli non separ\u00f2 mai l'insegnamento dalla meditazione. Avendo profondamente segnato i suoi allievi, Alexandre fu un pensatore non sistematico, particolarmente attento ai problemi della pace e della morale. \nIl problema del rapporto tra la forza e la legge, cos\u00ec come quello della \"padronanza della forza tramite la volont\u00e0\" tennero Alexandre ancorato ad una ricerca costante: quella della pace."}
{"id": "541294", "revid": "307923", "url": "https://it.wikipedia.org/wiki?curid=541294", "title": "Montserrat Caball\u00e8", "text": ""}
{"id": "541296", "revid": "254059", "url": "https://it.wikipedia.org/wiki?curid=541296", "title": "Odoardo I Farnese", "text": "Biografia.\nInfanzia.\nOdoardo fu il secondo figlio maschio legittimo di Ranuccio I Farnese e di Margherita Aldobrandini; il primogenito, Alessandro (1610\u20131631), era sordomuto e venne perci\u00f2 escluso dalla linea di successione. Dopo che il figlio naturale di Ranuccio, Ottavio, fu rinchiuso nel carcere della Rocchetta, Odoardo pot\u00e9 incominciare a regnare sotto la reggenza prima dello zio, il cardinale Odoardo Farnese, e poi alla di lui morte, nel 1626, sotto la reggenza della madre.\nAscesa al ducato e matrimonio.\nAll'et\u00e0 di sedici anni, nel 1628, acquis\u00ec i pieni poteri ducali e spos\u00f2 la quindicenne Margherita de' Medici, figlia del granduca di Toscana Cosimo II de' Medici.\nRegno.\nIl suo primo atto politico come duca fu un'alleanza con la Francia di Richelieu (1633) per contrastare il predominio della Spagna in nord Italia e per soddisfare la sua smania di paragonarsi al nonno Alessandro Farnese. Il Duca aveva un esercito di 6000 fanti, ma per mantenerlo costringeva i suoi sudditi a forti privazioni e arriv\u00f2 a indebitarsi con banchieri e mercanti. Nonostante le forti spese sostenute, la sua prima campagna fu negativa: Piacenza fu occupata dalle truppe spagnole e le sue truppe furono sbaragliate in territorio parmense da Francesco I d'Este. Allora il duca si precipit\u00f2 in Francia. Ma non ricevette l'aiuto sperato, cos\u00ec, nel 1637, Papa Urbano VIII lo convinse a firmare un trattato di pace con la Spagna che, una volta sciolta l'alleanza con la Francia, avrebbe sgomberato Piacenza.\nPer pagare i debiti contratti per la guerra, Urbano VIII concesse a Odoardo di emettere titoli di prestito, attraverso i Monti Farnesiani, garantiti dalle rendite del Ducato di Castro. Per\u00f2, qualche tempo dopo, la famiglia Barberini, quella del Papa, con manovre scorrette, cerc\u00f2 di impadronirsi del ducato.\nOdoardo, che non aveva intenzione di cederlo, incominci\u00f2 i lavori di fortificazione delle piazzeforti. Questa manovra indispett\u00ec il Papa che nel 1641 invase il ducato e scomunic\u00f2 il Duca.\nPer tutta risposta Odoardo si alle\u00f2 con Venezia, Firenze e Modena e invase lo stato pontificio con 7000 fanti, scorrendolo da nord a sud: nel 1642, infatti, era a Forl\u00ec, dove per\u00f2 trattenne le truppe dal saccheggio, diversamente da quel che successe in altre localit\u00e0, come Acquapendente, presso Viterbo. Tuttavia la sua flotta fu distrutta e, il 31 marzo 1644, grazie alla mediazione del cardinale Mazzarino, successore di Richelieu, firm\u00f2 la pace con il Papa, che gli restitu\u00ec Castro e lo riammise nella Chiesa.\nMorte.\nOdoardo mor\u00ec improvvisamente a Piacenza, nella sua residenza preferita, l'11 settembre 1646, aveva 34 anni. Nell'estate erano morte anche la sorella Maria, duchessa di Modena, e la madre Margherita Aldobrandini.\nDiscendenza.\nOdoardo Farnese e Margherita de' Medici ebbero otto figli:"}
{"id": "541297", "revid": "100374309", "url": "https://it.wikipedia.org/wiki?curid=541297", "title": "\u00c9ric Alliez", "text": ""}
{"id": "541303", "revid": "6923", "url": "https://it.wikipedia.org/wiki?curid=541303", "title": "Seat 126", "text": ""}
{"id": "541306", "revid": "547034", "url": "https://it.wikipedia.org/wiki?curid=541306", "title": "Obertenghi", "text": "Obertenga \u00e8 la dinastia longobarda che prende avvio da Oberto I \"(Otbert \"o \"Odebertus\"), marchese di Milano e di Genova, conte di Luni, di Tortona, Genova e Milano e reggente della Marca che nel X secolo da lui prese nome, la Marca Obertenga.\n&lt;br&gt;Il territorio della Marca comprendeva la Lombardia (con la Svizzera Italiana), l'Emilia ad esclusione di Bologna (poi si aggiunse anche Ferrara), parte del Piemonte (Novara, Tortona e l'Oltregiogo con Novi Ligure, Ovada e la val Bormida) e parte della Liguria e della Toscana, dal Genovesato fino alla Lunigiana e alla Garfagnana, e poi indirettamente anche la Corsica e parte della Sardegna.\nGli appartenenti alla famiglia avevano il titolo onorifico di \"Principi di San Colombano\".\nOrigini.\nLe origini della famiglia risalgono, secondo le fonti pi\u00f9 antiche, a Bonifacio, nobile bavarese, primo marchese di Toscana. Contro questa tesi si pronunci\u00f2 lo storico tedesco Eduard Hlawitschka, il quale sottoline\u00f2 che Oberto I stesso affermava di vivere secondo le leggi longobarde, esattamente come i suoi antenati.\nStoria.\nFin dall'impero romano, dai bizantini, dai longobardi e dai franchi nel nord Italia vi era la regione Liguria (IX regione romana), che nel IV secolo aveva unito i territori della Liguria (con capitale Genova) con quelli dell'Emilia (Regio VIII Aemilia con capoluogo Piacenza) e verso la fine dello stesso secolo anche la Transpadana (XI regione romana con capoluogo Mediolanum, ovvero Milano). Fu mantenuto il nome Liguria, ma la nuova capitale era Milano (diventata anche capitale imperiale sotto Massimiano), con i governatorati di Genova e Piacenza.\nIl territorio era vastissimo a e comprendeva l'attuale Liguria (con le Alpi marittime ed il Nizzardo, fino alla Lunigiana ed alla Garfagnana), il Piemonte e la Valle d'Aosta, la Lombardia (con la Svizzera Italiana) e l'Emilia (Bologna esclusa).\nSotto il dominio bizantino si form\u00f2 anche la \"Provincia Maritima Italorum\" con capitale a Genova, ma il tutto pass\u00f2 dal 641 prima ai Longobardi e successivamente ai Franchi che riunificarono la regione preesistente, senza per\u00f2 modificare l'assetto dato dai romani con la formazione di ducati longobardi o contee franche. \nUnica effettiva trasformazione fu il trasferimento della capitale a Pavia, rimanendo comunque quella religiosa a Milano, sede dell'arcivescovato.\nDal 614 si form\u00f2 il Feudo monastico di Bobbio con al centro l'Abbazia di San Colombano (che pi\u00f9 tardi diverr\u00e0 Contea Vescovile avendo ricevuto il titolo di \"Citt\u00e0\" da Enrico II (1014)). \n&lt;br&gt;Sotto i monaci di San Colombano grazie alla donazione del re longobardo Agilulfo, con la mediazione della regina Teodolinda e l'esenzione papale; da Bobbio (4 miglia) si espanse nei secoli successivi fino a tutta la val Trebbia (dai pressi di Piacenza fino a Torriglia), l'Oltrep\u00f2 pavese, la Val Curone, la val Tidone, con Trebecco, Ruino, Romagnese, la val Nure e la val d'Aveto su un unico territorio e da feudi sparsi per tutta l'Italia settentrionale; in Liguria fino nei dintorni di Genova e dall'entroterra fino al mare da Camogli e San Colombano Certenoli ed il porto di Moneglia a tutto il Tigullio, le Cinque Terre da Levanto fino a Portovenere e Lerici e le tre isole (Palmaria, Tino e Tinetto con il monastero di San Venerio), inoltre anche le isole liguri di Bergeggi e Gallinara, fino alla Lunigiana e la Garfagnana, oltre che le isole dell'arcipelago toscano (Elba, Capraia, Montecristo, ecc.) sulla costa di ponente da Albenga a Mentone e al Col di Tenda (zona abbandonata dopo le incursioni saracene); in Gallura; in Piemonte nell'Oltregiogo (Tortona, Novi Ligure, Ovada e la val Bormida), nelle Langhe ed il Monferrato arriva alle porte di Torino e in valle Pellice (Bobbio Pellice), in Emilia ha la zona appenninica dalla val Nure fino a Pontremoli (Via Romea prima e Via Francigena dopo) passando per Bedonia, Bardi, la val di Taro (Borgo Val di Taro), Berceto e la Cisa (\"Via degli Abati\"), dalla val Fontanabuona, per la val di Vara al Magra; inoltre ha possedimenti circoscritti a Genova, Piacenza, Mantova, Venezia, Ferrara, Ravenna, Pavia, Pisa, Lucca ed Ascoli Piceno, in Lombardia nel Lodigiano (San Colombano al Lambro), attorno al lago di Como e la Valsassina (Piani di Bobbio), al lago di Garda (da Sal\u00f2 a Bardolino), sui laghi di Mantova, sul Mincio a Comacchio verso Venezia, con una flotta di imbarcazioni che oltre al mare navigava sul Po e sul Ticino da Pavia verso la Svizzera o verso il mare, ed aveva in concessione i trasporti terrestri (dazi e gabelle) e la loro manutenzione sui suoi territori (vie del sale, dell'olio, del vino, del pesce, della carne, del legname e carbone, ecc).\nPer la difesa di tutti questi territori, con l'approvazione imperiale e papale, Bobbio si affida a guardie armate comandate dai discendenti degli Obertenghi, in esso i monaci vi avevano costruito numerosissimi monasteri collegati anche a quelli all'estero con strade percorse da monaci e pellegrini; vi erano numerosissimi castelli e fortificazioni sul territorio a protezione anche religiosa, specie dal periodo delle incursioni saracene.\n&lt;br&gt;Dopo la decadenza del X secolo, a quella successiva dopo la scomunica del Vescovo \"Guarnerio\" e alle infeudazioni dal 1164 da parte dell'imperatore Federico Barbarossa dopo l'affievolirsi della protezione imperiale e papale, i feudi passarono buona parte direttamente agli Obertenghi che ampliarono le fortificazioni e castelli con l'appoggio imperiale e successivamente ai loro discendenti di vari rami collaterali.\nLa Contea di Bobbio si ridusse solo a parte della val Trebbia, dell'Oltrep\u00f2, e con i borghi di Trebecco, Ruino, Romagnese e Zavattarello nell'alta Val Tidone in quella che sar\u00e0 poi il feudo dei Malaspina e dei Dal Verme.\nDivisione.\nNel 950-951 il re Berengario II termin\u00f2 la riorganizzazione del territorio ligure e del nord d'Italia, iniziata da Ugo di Provenza. Egli nomin\u00f2 tre nuovi margravi per tre nuovi territori:\nQuest'ultimo era stato nominato marchese di Milano e di Genova gi\u00e0 prima del 951, con autorit\u00e0 sui Comitati di Milano, di Genova, Tortona e Luni prima appartenenti alla Marca di Tuscia (governati direttamente) e su quelli di Bobbio (feudo monastico), Pavia, Piacenza, Cremona, Parma, e territori nei comitati di Modena, Reggio Emilia, Ferrara, Padova, fra cui Monselice e Montagnana, Lucca, fra cui Piazza al Serchio (o \"Serraplana\") Pisa, Volterra, Arezzo, Sorano (o \"Suprano\" di Grosseto) ed altri nella Marca di Tuscia, Alba, Acqui Terme, Gavello e Adria (Rovigo); Ascoli Piceno (si aggiunse in un secondo tempo), poi feudi minori (governati da vescovi od abati od altri feudatari).\nGli eredi di Oberto I: \"Adalberto I\" e \"Oberto II\" [(Oberto Obizzo) morto nel 972] mantennero in consorzio la carica Marchionale con l'appoggio imperiale da Ottone I ad Arduino e Corrado II. Dai due figli di Oberto I discesero le due linee principali del casato obertengo, la linea \"Adalbertina\" e la linea \"Obertina\".\nFrazionamenti feudali e rami familiari.\nIn seguito ai numerosi figli di \"Oberto II\" di \"Adalberto I\" e di \"Tedisio I\", la stirpe si divise dando origine, fra gli altri, ai Marchesi di Massa-Parodi, detta poi di \"Massa-Corsica\" acquisendo la Corsica, ai Marchesi Lupi di Soragna, ai Marchesi Pallavicino, ai Marchesi da Cortona, ai Signori Cortinchi conti della Castagniccia, ai Marchesi di Gavi, ai Marchesi Cavalcab\u00f2 di Cremona, ai Marchesi Malaspina, alla Casa d'Este e quindi alla casa di Braunschweig Luneburg Hannover, che ha dato al Regno Unito come ultimo sovrano di questa famiglia la Regina Vittoria (e quindi agli attuali Windsor), ai Conti di Lavagna e, forse, ai Marchesi Greco.\nMarchesi di Massa, Corsica e Livorno.\nOberto Brattaportata, terzogenito di Alberto IV il Rufo, signore di Corsica, genera linea dei marchesi di Massa, Corsica e Livorno."}
{"id": "541313", "revid": "468393", "url": "https://it.wikipedia.org/wiki?curid=541313", "title": "Matteo I Visconti", "text": "Matteo fu uomo d'arme e fedele servitore dello zio Ottone nelle sue battaglie e nella conquista del potere su Milano. Nel 1287 lo zio lo fece nominare Capitano del Popolo del potente Comune lombardo. Da allora Matteo fu fino alla morte - sulle orme di Ottone - Signore di Milano e, in tale veste, sottomise alla sua Signoria l'intera Lombardia, parte del Piemonte e dell'Emilia, inglobando anche Bologna e Genova.\nBiografia.\nI primi anni.\nMatteo era figlio di Teobaldo (o Tibaldo) Visconti che mor\u00ec decapitato a Gallarate nel 1276 e che, a sua volta, era figlio di un fratello di Ottone Visconti, Obizzo, Signore di Massino, Albizzate e Besnate e di Anastasia Pirovano, forse nipote del cardinale Uberto Pirovano, arcivescovo di Milano.\nNell'agosto 1269 Matteo prese in sposa Bonacossa Borri, figlia del capitano Squarcino Borri, che gli avrebbe dato dieci figli.\nNel 1287 Matteo intervenne quale arbitro tra i ribelli camuni guidati dalla famiglia Federici e il comune di Brescia del vescovo Berardo Maggi.\nNel dicembre 1287, quando Matteo aveva 37 anni, il prozio Ottone lo fece nominare Capitano del Popolo Matteo. Lo stesso mese fu costituito podest\u00e0 il ravennate Bernardino da Polenta che per\u00f2 rimase a Modena cos\u00ec, in seguito ad una riunione del Consiglio Generale, Matteo assunse anche la carica di podest\u00e0 per il primo semestre del 1288. Nel maggio 1288 Rodolfo I lo nomin\u00f2 vicario generale per la Lombardia.\nNel 1290 torn\u00f2 a ricoprire per un anno la carica di Capitano del Popolo ed ebbe persino la facolt\u00e0 di confermare o deporre il podest\u00e0 in carica.\nLa guerra contro Guglielmo VII del Monferrato.\nNel maggio del 1289 scoppiarono dissidi tra il governatore Manfredo Beccaria e il popolo pavese che sfociarono nella sua espulsione. In giugno fu il turno del conte di Langosco. I due si rifugiarono a Bassignana insieme ad alcuni cavalieri pavesi sotto istanza del marchese Guglielmo VII di Monferrato. Gli alessandrini e i tortonesi misero allora sotto assedio quel borgo. Matteo Visconti invi\u00f2 Uberto Salvatico con alcuni cavalieri francesi a Pavia. Questi mosse poi a Garlasco e si congiunse con un esercito di seimila milanesi a Lomello. Il marchese del Monferrato fugg\u00ec riunendosi con il conte di Langosco e il suo esercito a Breme. Finalmente il marchese di Monferrato e il Langosco scelsero di combattere e si portarono con il loro esercito fino a breve distanza da Lomello quando, grazie all'intercessione di Guglielmo Preda e di alcuni frati francescani del luogo, si raggiunse una pace. Quando per\u00f2 i milanesi tornarono verso Pavia trovarono le porte della citt\u00e0 sbarrate e rendendosi conto di essere stati ingannati, alcuni di loro infuriati tornarono indietro saccheggiando Lomello. Quando poi furono sulla strada per Milano il popolo milanese, credendo che fossero soldati monferrini, si arm\u00f2, usc\u00ec dalla citt\u00e0 e si prepar\u00f2 ad affrontarli giungendo fino a Cassino Scanasio, per poi ritirarsi una volta appresa la verit\u00e0. In seguito la pace venne formalmente ratificata dallo stesso Matteo Visconti a Lomello. Guglielmo VII di Monferrato sarebbe stato nominato signore perpetuo di Pavia, Manfredo Parravicini si sarebbe installato quale podest\u00e0 e Guglielmo Preda quale capitano del popolo. Il 29 giugno alcuni uomini al soldo del Visconti fecero prigioniero e torturarono un certo Lanfranco Motta che confess\u00f2 di congiurare con Bonifacio Pusterla che era l'abate di San Celso e con il marchese del Monferrato. L'abate al momento dovuto avrebbe fatto trovare aperta Porta Ticinese in cambio del versamento di 4.000 lire di terzoli all'anno nonch\u00e9 della nomina a capitano del popolo e di altre 66.000 lire una volta che il marchese fosse tornato signore di Milano, ambizione alla quale non aveva mai rinunciato dopo esservi stato cacciato da Ottone Visconti; avrebbe inoltre troncato i rapporti con i Torriani. Bonifacio Pusterla fu confinato prima a Lodi poi a Brescia, infine, dopo essere stato graziato dal Visconti, torn\u00f2 a Milano il 28 aprile.\nA luglio Baldovino degli Ugoni, podest\u00e0 bresciano di Milano, tent\u00f2 inutilmente di attaccare Pavia approfittando del fatto che il marchese di Monferrato si trovava a Novara, citt\u00e0 che lo aveva appena eletto suo signore. In seguito Manfredo Beccaria usc\u00ec da Pavia per parlamentare con Uberto Beccaria e Ruggero Catassio nei pressi di Corbetta e decise infine di rifugiarsi a Milano abbandonando il marchese; questo provoc\u00f2 la reazione dei pavesi che cacciarono i Beccaria e i loro alleati dalla citt\u00e0. Si misero inoltre ad assediare Monteacuto, che apparteneva a quella famiglia ma ne vennero scacciati dai piacentini. Nell'autunno dello stesso anno Matteo Visconti, dopo aver radunato un esercito, si port\u00f2 a Lacchiarella poi fin sotto le mura di Pavia tuttavia la porta che sarebbe dovuta essere aperta a Manfredo Beccaria rimase chiusa condannando l'impresa al fallimento. Successivamente il marchese del Monferrato entr\u00f2 a Pavia ponendovi una guarnigione di mille fanti e duecento cavalieri.\nIl 15 maggio 1290 il podest\u00e0 Baldovino degli Ugoni attacc\u00f2 il novarese passando per il ponte di Castelletto riuscendo a catturare Borgonuovo in cui pose una piccola guarnigione per poi toranre a Milano il 2 giugno. I cremonesi e i piacentini supportarono i milanesi attaccando il pavese ma furono costretti a ritirarsi quando il Guglielmo VII del Monferrato abbandon\u00f2 la campagna nell'astigiano per difendere la citt\u00e0. Il 17 giugno, mentre il marchese era impegnato a difendere Asti contro Amedeo V di Savoia, i milanesi uscirono di nuovo armati dalla citt\u00e0 e dopo essersi riuniti agli alleati a Rosate, forti di 20.000 fanti e 2.200 cavalieri mossero verso Lacchiarella. Il 23 giugno giunsero a Siziano e il 26, dopo essere transitati per Vidigulfo, a mezzo miglio dalle mura di Pavia ma ancora una volta l'impresa non ebbe seguito poich\u00e9 i pavesi non accettarono la battaglia campale e una tempesta devast\u00f2 l'accampamento milanese. Il 26 agosto il marchese del Monferrato radun\u00f2 un esercito, usc\u00ec da Pavia insieme ad Erecco e Mosca Della Torre e si accamp\u00f2 a Morimondo e qualche giorno dopo quello milanese gli si fece incontro accampandosi a Gozzano ma il 5 settembre entrambi tornarono nelle rispettive citt\u00e0. Il marchese torn\u00f2 poi ad attaccare Asti che si prepar\u00f2 a difendersi eleggendo il milanese Ottorino Mandelli quale podest\u00e0, radunando 500 cavalieri e chiedendo aiuto agli alleati milanesi, piacentini, cremonesi e bresciani che inviarono mille cavalieri ciascuno, pi\u00f9 altri cinquecento del conte di Savoia. Gli astigiani invasero il Monferrato devastandolo, costringendo infine il marchese a trovare un accordo con il Savoia. Infine si accordarono con gli alessandrini per muovere guerra a Guglielmo VII che recatosi ad Alessandria per reprimere il traditori venne catturato e imprigionato in una gabbia di ferro dove mor\u00ec il 6 febbraio 1292. L'uscita di scena di Guglielmo VII permise ai milanesi di guadagnare Vigevano e Mortara, Novara e Vercelli riconobbero Matteo quale proprio capitano per cinque anni e migliorarono i rapporti con gli alessandrini e i tortonesi.\nNei primi giorni del 1292 mor\u00ec Lotario Rusca che reggeva Como e i Vitani ne approfittarono per impadronirsi di Vico, sobborgo della citt\u00e0. Matteo Visconti non perse tempo e marci\u00f2 su Como passando per Cant\u00f9 riuscendo a convincere entrambe le fazioni della citt\u00e0 ad eleggerlo capitano del popolo per cinque anni, nominando quale nuovo podest\u00e0 suo cognato Ottorino Borri e reinstallando il vescovo in esilio a Legnano. Il 23 giugno ci fu una nuova sollevazione che port\u00f2 all'espulsione dei Rusca e di Ottorino Borri. Il 17 luglio Matteo Visconti permise ai comaschi di eleggere Francesco da Carcano quale nuovo podest\u00e0. In novembre, in seguito a nuovi disordini, il Visconti marci\u00f2 con l'esercito a Como e impose quale podest\u00e0 il fratello Uberto e si fece riconfermare capitano del popolo.\nIl 5 maggio, approfittando della morte di Guglielmo VII e del fatto che il legittimo erede Giovanni si trovasse alla corte del re di Napoli, Matteo ordin\u00f2 che si radunasse l'esercito e vi mise a capo il podest\u00e0 Antonio Gallizi. I milanesi marciarono su Bernate e il giorno seguente Matteo si un\u00ec all'esercito a Corbetta; l'esercito pass\u00f2 quindi da Novara e da Vercelli assediando Trino che cadde il 20 maggio; caddero poi Pontestura e Moncalvo. Fu quindi ricevuto a Casale dove lo nominarono capitano di tutto il Monferrato. Alcuni castelli non lo riconobbero tale restando fedeli agli Aleramici cercando una pace che fu rifiutata dal Visconti. Matteo pass\u00f2 poi da Alessandria che lo nomin\u00f2 capitano del popolo per cinque anni poi torn\u00f2 a Milano. Il 15 maggio 1293 alcuni ambasciatori monferrini giunsero a Milano, confermarono il titolo accordato al Visconti e stabilirono una pace per cui il signore di Milano avrebbe potuto nominare un vicario del Monferrato, Giovanni avrebbe rinunciato ad ogni pretesa su Milano in cambio della protezione viscontea.\nOperazioni militari contro Lodi e Lecco.\nNell'aprile del 1294 giunse una legazione da parte di Adolfo di Nassau. Il sovrano creava Matteo Visconti quale vicario imperiale in Lombardia e l'anno seguente confermava i privilegi concessi alla citt\u00e0. Matteo inizialmente finse di rifiutare il titolo volendo che fossero le istituzioni comunali ad affidargli la carica e solo dopo prest\u00f2 giuramento, aggiungendo l'aquila imperiale al suo blasone. Riusc\u00ec inoltre a farsi nominare capitano del popolo per un altro quinquennio.\nLo stesso anno le citt\u00e0 di Lodi e di Crema, che mal sopportavano le ambizioni espansionistiche di Matteo Visconti, congiurarono segretamente per introdurre entro le loro mura i Torriani e farli tornare signori di Milano. Matteo convoc\u00f2 un consiglio generale delle citt\u00e0 suddite e alleate a Milano ovvero Brescia, Pavia, Cremona, Piacenza, Tortona, Novara, Casale, Vercelli, Alessandria, Asti e Genova. Fu deliberato di muovere guerra ai lodigiani e ai cremaschi. Il 1\u00ba settembre il podest\u00e0 Zanasio Salimbene usc\u00ec dalla citt\u00e0 con l'esercito portandosi a Melegnano dove fu raggiunto il giorno dopo da Matteo con il resto delle truppe. I milanesi passarono la Muzza presso l'Isola Balbiana entrando nel territorio lodigiano che devastarono e misero a sacco. Il 25 settembre i lodigiani si vendicarono facendo lo stesso nella campagna milanese ma furono intercettati e sconfitti presso Pantigliate. Circa duecento di loro restarono prigionieri e furono condotti nei castelli di Trezzo e Siziano, tra questi Imberaldo della Torre.\nIl 1\u00ba giugno 1295 il podest\u00e0 Enrico Tangentino da Brescia usc\u00ec da Milano con un grande esercito di circa 33.000 uomini costituito da un'avanguardia di 600 arcieri e balestrieri, seguita da alcune centinaia di cavalieri scelti, da 4.000 fanti, da circa 25.000 uomini reclutati tra i cittadini, da un migliaio di uomini delle citt\u00e0 alleate e infine da una retroguardia di 2.000 lancieri. Una settimana dopo si accamp\u00f2 presso Viboldone; Matteo lo raggiunse a Lodi Vecchio che allora si trovava in mano ai milanesi i quali l'avevano fortificata. Il 18 giugno i milanesi posero l'assedio a San Colombano e i lodigiani a Castelleone, i primi poi lo abbandonarono improvvisamente per accamparsi il 24 giugno ad un miglio e mezzo dalle mura di Lodi di cui saccheggiarono i borghi. I lodigiani rimasero a difesa delle mura e stabilirono apparentemente condizioni ragionevoli dal momento che l'esercito visconteo si ritir\u00f2 prima a Lavagna poi il 29 giugno part\u00ec alla volta di Milano. L'8 agosto mor\u00ec alla veneranda et\u00e0 di ottantotto anni Ottone Visconti, primo signore di Milano della sua dinastia; fu sepolto in un'arca in marmo rosso macchiato in seguito traslata nel Duomo dove si trova ancora oggi. L'11 settembre fu pubblicata la pace tra la signoria di Milano e Lodi che includeva l'espulsione dei Torriani dalla citt\u00e0. Il 21 ottobre Bonifacio VIII nomin\u00f2 quale nuovo arcivescovo di Milano il lucchese Ruffino da Frisseto, togliendo il privilegio concesso agli ordinari milanesi di eleggere il successore. Il conseguente malcontento ritard\u00f2 l'installazione di Ruffino in citt\u00e0 sino a novembre. Il 21 luglio 1296 l'arcivescovo mor\u00ec e al suo posto venne scelto dal pontefice il parmigiano Francesco Fontana.\nNel luglio del 1296 il podest\u00e0 Zanasio Salimbene si port\u00f2 a Merate dove inizi\u00f2 a reclutare un nuovo esercito. Giunto presso le mura di Lecco si fece consegnare centocinquanta ostaggi e costrinse gli abitanti a trasferirsi a Valmadrera, poi incendi\u00f2 la citt\u00e0 con l'eccezione della rocca. Fu quindi emanata una legge che ne viet\u00f2 la riedificazione. Non \u00e8 chiaro per quale motivo la cittadina fu sottoposta a un cos\u00ec pesante castigo ma \u00e8 probabile che si fosse alleata ai Torriani che avevano quale feudo la vicina Valsassina; in questo modo l'Adda avrebbe separato i territori soggette alle due famiglie rivali e i Visconti avrebbero avuto un avamposto (la rocca di Lecco) in terra torriana.\nLa campagna contro Giovanni I del Monferrato e alleati.\nNel 1298 Giovanni I del Monferrato, dopo aver sondato la disposizione delle citt\u00e0 vicine verso il Visconti, concluse segretamente una lega con Pavia, Cremona, Bergamo, Tortona, Vercelli, Casale, con il marchese Manfredo IV di Saluzzo, Azzo VIII d'Este duca di Ferrara e con alcuni novaresi. Matteo verosimilmente lo venne a sapere e si assicur\u00f2 l'appoggio dei Della Scala maritando sua figlia Caterina con Alboino, figlio di Alberto I della Scala, sed\u00f2 i dissidi in Parma e pot\u00e9 contare sull'appoggio di Bologna dove sia il podest\u00e0 Ottorino Mandelli che il capitano del popolo Jacopo Pirovano erano milanesi. Invi\u00f2 inoltre a Novara il figlio ventenne Galeazzo in qualit\u00e0 di podest\u00e0.\nIl 18 marzo 1299 Manfredo Beccaria e i suoi alleati mossero su Mortara dove furono raggiunti da Giovanni del Monferrato, Filippo conte di Langosco e dai saluzzesi. Quando giunsero a Novara gli fu aperta una delle porte e in questo modo riuscirono a prendere il controllo della citt\u00e0 mentre il castello cadde alcuni giorni dopo. Galeazzo Visconti riusc\u00ec a fuggire a Corbetta. L'esercito anti-visconteo attravers\u00f2 il Ticino saccheggiando la campagna ad ovest di Milano per poi ritirarsi distruggendo il ponte di Bernate. Il podest\u00e0 Bisaccia Riccardi rinforz\u00f2 le difese del ponte di Abbiategrasso e aument\u00f2 la guarnigione di Vigevano. Quando Casale cadde nelle mani del marchese di Monferrato, Matteo Visconti convoc\u00f2 il consiglio generale scagliandosi contro il tradimento di alcune citt\u00e0. Il consiglio dopo essersi consultato lo rielesse capitano del popolo per un altro quinquennio. Il Visconti da una parte avvi\u00f2 trattative di pace con i suoi nemici, dall'altra si prepar\u00f2 ad una nuova campagna militare. Furono scelti 300 uomini (cinquanta per porta) ed armati con lunghe lance dette \"manere\" e protetti da pancere e cappelli di ferro, poi altri 2.400 quattrocento uomini (quattrocento per porta) armati allo stesso modo, 3.000 lancieri e 1.000 cavalieri piacentini, 200 parmigiani e altrettanti bolognesi, 150 fanti e 50 balestrieri veronesi, pi\u00f9 mercenari esteri stipendiati dal comune. I nemici non agirono diversamente e il 1\u00ba maggio convocarono un consiglio a Pavia in cui intervennero tutte le citt\u00e0 alleate rinnovando la lega anti-viscontea. Il 9 maggio l'esercito milanese si accamp\u00f2 tra Rosate e Abbiategrasso e qui furono distribuite diciassette bandiere per porta. Il giorno successivo Matteo e Galeazzo Visconti insieme a Zanasio Salimbene effettuarono una scorreria sino alle mura per poi ingiuriare i pavesi affinch\u00e9 uscissero dalle mura ma questi non risposero alle provocazioni. Il 12 maggio l'esercito forte di 10.000 fanti e 4.000 cavalieri, guidato da Pietro e Galeazzo Visconti, attravers\u00f2 il Ticino assaltando e dando fuoco a Mortara per poi saccheggiarne le campagne. I novaresi e i vercellesi risposero portandosi a Borgolavezzaro e i pavesi a Garlasco poi il 20 maggio si accamparono davanti a Vigevano , dove furono raggiunti dai monferrini e dai saluzzesi. Il 28 maggio i milanesi ritornarono ad Ozzero dove furono rinforzati da 500 comaschi e 150 parmigiani, poi il 2 giugno passarono nuovamente il Ticino costringendo il nemico a ritirarsi a Garlasco. I Visconti riuscirono a catturare e distruggere Gambol\u00f2 facendo fuggire novaresi, vercellesi e pavesi per poi assaltare il 5 giugno Garlasco la cui guarnigione si difese valorosamente, respingendoli. Il 6 giugno fu raggiunto un trattato di pace tra le due parti perch\u00e9 i ferraresi nel frattempo erano entrati nella Gera d'Adda con 4.000 fanti e 700 cavalli ottenendo Crema da Enrico da Monza e si erano accampati Corte Palasio e minacciando i territori viscontei da oriente. I bergamaschi avevano raggiunto Osio Sotto e i cremonesi si erano portati sulla sponda orientale dell'Adda presso Cassano. Il 7 giugno l'esercito visconteo si ritir\u00f2 tornando a Milano. Il 12 giugno Bisaccia Riccardi mosse rapidamente verso Cassano facendo fuggire disordinatamente i cremonesi a Crema e lo stesso giorno giunse a Milano il marchese Moroello Malaspina che fu nominato capitano generale dell'esercito visconteo. Il giorno successivo il Riccardi pass\u00f2 l'Adda e i cremaschi e i ferraresi avviarono trattative di pace che si conclusero con la loro pubblicazione il 20 giugno.\nIn luglio Matteo Visconti si dimostr\u00f2 un saggio mediatore per la pace tra genovesi e veneziani e questi ultimi lo aiutarono stabilendo una nuova pace tra milanesi da una parte e pavesi ed alleati dall'altra; rimasto senza alleati, Giovanni del Monferrato sanc\u00ec una pace con i milanesi il 4 settembre.\nNuovi disordini a Pavia, Bergamo, Novara e Vercelli.\nDopo pochi mesi di pace, a Novara furono cacciati i Tornielli che chiesero aiuto al Visconti. Il 16 settembre Matteo raccolse nuovamente l'esercito e insieme al figlio Galeazzo si port\u00f2 prima a Novara poi a Vercelli passando per Abbiategrasso e Vigevano. Le due citt\u00e0 non si opposero ed egli nomin\u00f2 quale loro podest\u00e0 Trinzano Cavazio e Florio da Castelletto. Il 27 settembre l'esercito visconteo torn\u00f2 a Milano. Poco dopo i lodigiani catturarono San Colombano cacciando il castellano Jacopo Landriani.\nNel frattempo a Pavia montarono i dissidi tra Manfredo Beccaria e Filippo di Langosco, che venne espulso dalla citt\u00e0 a Lomello e si disse disposto a mettersi al soldo dei milanesi. Alla fine entrambi scelsero Matteo Visconti quale arbitro. L'11 maggio 1300 richiese loro venti ostaggi ciascuno e dopo averli riappacificati nomin\u00f2 quali podest\u00e0 e capitano del popolo della citt\u00e0 il cognato Ottorino Borri e Gaspare da Garbagnate. Il Langosco chiese poi il permesso al Visconti di entrare a Pavia con 900 soldati e non appena gli fu concesso ricominciarono gli scontri con il Beccaria che ebbero la peggio e vennero espulsi, appellandosi ancora una volta al signore di Milano. Matteo Visconti ordin\u00f2 ad entrambi i contendenti di ritornare in citt\u00e0 e riappacificarsi ma i Beccaria, avendo forze inferiori, non osarono e cos\u00ec persero il controllo su Pavia. Lo stesso mese il Visconti strinse nuove alleanze promettendo la figlia Zaccarina in sposa al conte di Langosco e soprattutto il figlio Galeazzo a Beatrice d'Este, figlia di Obizzo II. Le nozze si celebrarono a Modena, seguirono grandi festeggiamenti a Milano. In dicembre il consiglio generale, per volere dello stesso Matteo, gli affianc\u00f2 il figlio Galeazzo quale capitano del popolo.\nNel 1301 Giovanni del Monferrato torn\u00f2 a sobillare le divisioni interne tra i novaresi alleandosi con i Brusati e i Cavallazzi a danno dei Tornielli, e i vercellesi, alleandosi con gli Avogadro a danno dei Tizzoni che furono cacciati dalla citt\u00e0. Il 29 maggio i Suardi e i Colleoni invitarono Matteo a prendere possesso di Bergamo. Il signore di Milano invi\u00f2 un piccolo esercito guidato dal figlio Galeazzo che, attraversato l'Adda a Vaprio, si port\u00f2 presso Bergamo le cui famiglie dei Bongi e dei Rivoli, avverse ai Visconti, non opposero resistenza. Matteo fu dichiarato capitano del popolo per un quinquennio e quale podest\u00e0 venne installato Jacopo Pirovano. In luglio i Bongi e i Rivoli, insieme agli alleati lodigiani, cremaschi e cremonesi cercarono di riprendere il controllo della citt\u00e0, fallendo. Galeazzo pass\u00f2 poi nel novarese dove cattur\u00f2 Varallo Pombia, Oleggio e Galliate.\nLa promessa di matrimonio tra Zaccarina Visconti e Filippo conte di Langosco non si concretizz\u00f2 mai. Matteo infatti decise di far sposare la figlia a Ottorino Rusca di Como. Filippo Langosco si infuri\u00f2 e chiam\u00f2 ancora una volta a raccolta contro il Visconti i pavesi, novaresi, vercellesi, lodigiani, cremaschi e cremonesi si accamp\u00f2 a Garlasco con un esercito di 3.000 fanti e 1.000 cavalieri mentre Galeazzo si port\u00f2 alla difesa di Vigevano poi, senza dare battaglia, torn\u00f2 a Milano. In novembre padre Matteo, contrariato, intervenne di persona con 2.500 fanti comaschi e 500 cavalieri, devast\u00f2 la Lomellina e cattur\u00f2 Lomello. Infine prese Garlasco ma non il castello a causa della mancanza di macchine d'assedio, della sua nutrita guarnigione e della stagione invernale ormai alle porte.\nI Torriani riconquistano la signoria di Milano.\nIl 7 febbraio 1302 Galeazzo Visconti e Bernardino da Polenta mossero contro Novara, in cui avevano alleati, passando per Abbiategrasso e Vigevano. Giunti presso la citt\u00e0 per\u00f2 le porte non furono loro aperte e furono cos\u00ec costretti a tornare indietro. Il 23 marzo Galeazzo tent\u00f2 di assaltare Pavia, riuscendo a bruciare la Porta di Santo Stefano ma i difensori riuscirono a resistere e lo respinsero. Irritato per questi insuccessi, Galeazzo ci riprov\u00f2 il 3 maggio insieme al nuovo podest\u00e0 Bonifacio Lupi riuscendo a catturare Torre del Mangano e a devastare ogni cosa nel raggio di tre miglia dalle mura di Pavia. Dopo questi primi successi Riccardo da Arese, giudice della Credenza di Sant'Ambrogio, invit\u00f2 il popolo ad armarsi e si mosse a Rosate per poi attraversare il Ticino ed attaccare Novara senza alcun frutto sia per le difese della citt\u00e0 che per le continue piogge; il 13 maggio anche Galeazzo fu costretto a ritirarsi. Queste continue operazioni militari dallo scarso frutto determinarono un certo malcontento tra il popolo e indebolirono l'esercito milanese.\nAlla fine di marzo del 1302 i Torriani erano entrati di nuovo a Cremona e poco tempo Mosca, Errecco e Martino giunsero sino a Lodi. Iniziarono poi a stabilire un'alleanza con tutte le citt\u00e0 anti-viscontee ovvero, oltre a Cremona e Lodi, Crema, Pavia, Novara, Vercelli e il Monferrato. Capo della nuova congiura era per\u00f2 il piacentino Alberto Scotti. Matteo ebbe qualche sentore della congiura e il 7 giugno invi\u00f2 Galeazzo a Bisentrate per catturare Pietro Visconti, fratello di Ottone e quindi cugino del signore di Milano. Pietro fu fatto prigioniero, condotto a Milano e poi rinchiuso nel castello di Siziano insieme ad Oliverio della Torre. La moglie di Pietro, Antiochia Crivelli, chiese aiuto al genero Corrado Rusca di Como affinch\u00e9 sostenesse la lega anti-viscontea e insieme ad esso riusc\u00ec a radunare un esercito di diecimila uomini reclutandolo nel Seprio dove il marito aveva grande autorit\u00e0. Tra i congiurati vi era anche Landolfo Borri, cognato di Matteo e Albertone Visconti, suo parente.\nNel frattempo il 2 giugno Alberto Scotti era giunto a Lodi e dopo aver preso il comando dell'esercito l'8 si era portato a Lavagna. Matteo aveva invece raccolto un esercito dal contado di Milano e dal lecchese, nonch\u00e9 composto dagli esuli delle citt\u00e0 rivali. Dopo aver lasciato Galeazzo e Uberto insieme ad altri soldati alla difesa di Milano, nella quale stavano scoppiando rivolte, usc\u00ec dalla citt\u00e0 e pose il campo prima a Pioltello e il giorno successivo a Melzo. Milano per\u00f2 era ormai in rivolta e Galeazzo riusciva a malapena a difendersi. Privo degli approvvigionamenti provenienti dalla citt\u00e0 e in seguito alla defezione di Monza, Matteo fu costretto a scendere a trattative con i suoi nemici. I Torriani stabilirono che i Visconti avrebbero dovuto rinunciare alle loro pretese su Milano, avrebbero dovuto restituirgli i beni ancora esistenti e ripagassero quelli andati distrutti, infine gli esuli milanesi sarebbero dovuti tornare in citt\u00e0. Il 13 o 14 giugno Matteo accett\u00f2 le condizioni in un congresso a cui parteciparono i principali esponenti di entrambe le fazioni, licenzi\u00f2 l'esercito, consegn\u00f2 il bastone del comando ad Alberto Scotti e si ritir\u00f2 nel castello di San Colombano. Il figlio Galeazzo usc\u00ec da Porta Romana alla testa di 2.000 uomini mentre i palazzi dei Visconti venivano saccheggiati dal popolo; si ritir\u00f2 dapprima a San Colombano dal padre poi a Ferrara dal cognato. Bonacossa Borri, moglie di Matteo, si rifugi\u00f2 dapprima nelle case di alcuni suoi fedeli e poi nel convento di Santa Maria della Vettabbia (o Vecchiabbia) mentre Beatrice d'Este, incinta, fugg\u00ec prima Bergamo poi dal padre a Ferrara. Qui il 7 dicembre 1302 partor\u00ec il figlio Azzone, che sarebbe diventato in seguito signore di Milano. Marco, Luchino, Giovanni e Stefano, figli maschi di Matteo, si rifugiarono nel monastero di Sant'Eustorgio.\nTutti i capi della rivolta anti-viscontea si recarono a Milano ma presto scoppiarono dissidi interni dal momento che Pietro Visconti voleva sostituirsi al nipote nella signoria della citt\u00e0, appoggiato da Corrado Rusca mentre dall'altra parte Alberto Scotti di Piacenza, Venturino Benzoni di Cremona, Antonio Fissiraga di Lodi, Filippo Langosco di Pavia ed Enrico da Monza appoggiavano la rivendicazione dei Torriani. Fu perci\u00f2 adunato un gran consiglio presieduto dallo Scotti in cui si stabil\u00ec di far tornare i Torriani in citt\u00e0 e in cui lo Scotti, pur non riuscendo ad ottenere una carica importante in citt\u00e0, riusc\u00ec a far nominare podest\u00e0 il figlio Bernardino. I maggiori esponenti dei Torriani rientrarono quindi a Milano, tra questi Errecco, Corrado e suo figlio Moschino, Guidone, Cassono, Imberaldo, Mosca e il figlio Napino, Angefosso, Zonfredo, Leoncino e Oliviero, liberato dalle prigioni di Siziano. Si misero subito a riedificare i loro palazzi posti presso l'odierna piazza della Scala. Pietro Visconti presto si pent\u00ec del suo tradimento e insieme ad Uberto raccolse diversi seguaci e tent\u00f2 di scatenare una rivolta che venne subito soppressa dai Torriani. Negli scontri mor\u00ec Andrea Visconti che fu sepolto nella chiesa di San Francesco Grande mentre Uberto cadde da cavallo e fu ferito.\nRipetuti tentativi di Matteo per riprendere il potere.\nL'8 ottobre Leone Lambertenghi, arcivescovo di Como e capo della fazione dei Vitani, si impadron\u00ec della citt\u00e0, cacciando i Rusca. Negli scontri mor\u00ec Corrado Rusca. Gli esuli comaschi chiesero il supporto di Matteo Visconti per riprendere la citt\u00e0 in cambio del loro appoggio nella riconquista della signoria di Milano. Il Visconti pass\u00f2 i mesi successivi a reclutare un nuovo esercito e l'8 maggio 1303 comparve davanti alle mura di Bellinzona alla testa di 4.000 fanti e 300 cavalieri poi il 29 giunse a Varese dove aveva molti alleati, quindi il giorno successivo cattur\u00f2 Vico e Torre, sobborghi di Como. La citt\u00e0 era controllata da Martino della Torre, figlio di Cassono, che imped\u00ec agli abitanti di uscire dalle porte attendendo l'arrivo di rinforzi. I Torriani, allarmati dalle mosse dell'avversario, rinforzarono la guardia cittadina di Milano, poi radunarono un esercito con in testa il nuovo signore Guido della Torre e il podest\u00e0 Fissiraga da Lodi che riusc\u00ec a infliggere una pesante sconfitta al Visconti, facendo strage dei suoi uomini e catturandone mille. Matteo riusc\u00ec a malapena a fuggire rifugiandosi a Piacenza dove fu accolto da Alberto Scotti che qualche mese prima era stato tra i principali fautori della sua caduta. Lo Scotti, irritato per il trattamento subito dai Torriani, fece valere la sua influenza per inimicargli oltre alla sua Piacenza, le citt\u00e0 di Tortona e Alessandria e riusc\u00ec a far entrare nell'alleanza anche Parma, Mantova e Verona pi\u00f9 gli esuli di altre citt\u00e0 e un corpo di mercenari stranieri. Il 18 settembre Matteo condusse fuori da Piacenza un esercito di 6.000 fanti e 800 cavalieri con cui passo il Po e si accamp\u00f2 ad Orio Litta attendendo un secondo esercito guidato dallo Scotti che non arriv\u00f2 mai. I Torriani raccolsero a loro volta un esercito diverse migliaia di uomini che costrinse Matteo ad abbandonare i suoi propositi.\nNel 1304 Matteo appoggi\u00f2 i Suardi, appena scacciati da Bergamo, per cercare di riprendere la citt\u00e0, appoggiato dai bresciani. Il 21 agosto i Torriani e il podest\u00e0 Federico Ponzoni raggiunsero con un esercito Crescenzago quindi Cassano e Cologno al Serio per poi scacciare il Visconti dalla bergamasca il 2 settembre.\nNell'agosto del 1307 i bresciani e i veronesi crearono un diversivo avvicinandosi a Bergamo per dare la possibilit\u00e0 a Matteo di assaltare il ponte di Vaprio alla testa di 1.500 fanti e 800 cavalieri. Il ponte era per\u00f2 ben presidiato e oppose una strenua resistenza fino all'arrivo il 18 agosto dell'esercito torriano che lo spinse a ritirarsi nel bresciano. Dopo i molti falliti tentativi di riprendere il potere Matteo si ritir\u00f2 a Motteggiana) ospite degli Scaligeri in attesa di tempi pi\u00f9 propizi.\nLa discesa in Italia di Enrico VII di Lussemburgo.\nNel 1309 montarono i dissidi tra Guido della Torre, signore di Milano e il cugino Cassono della Torre, arcivescovo della citt\u00e0 poich\u00e9 il primo accusava il secondo i essere in combutta con i Visconti. Le tensioni sfociarono il 1\u00ba ottobre nell'arresto dell'arcivescovo e nella sua prigionia alla Rocca di Angera. Questo atto gener\u00f2 malcontento nei milanesi che costrinsero Guido a liberarlo e a bandirlo della citt\u00e0. Matteo ne approfitt\u00f2 per inviare un'ambasceria guidata da Francesco da Garbagnate a Enrico VII di Lussemburgo spingendolo ad intervenire contro i guelfi lombardi che a sua opinione si disinteressavano dell'autorit\u00e0 imperiale.\nNel 1310 Enrico decise di recarsi a Milano per farsi incoronare Re d'Italia e poi di procedere a Roma per essere incoronato imperatore da papa Clemente V. Il vescovo di Costanza, in qualit\u00e0 di capo dei legati imperiali, partecip\u00f2 al consiglio generale indetto a Milano per preparare la venuta del futuro imperatore. Guido della Torre lo accolse nel modo dovuto ma fu profondamente infastidito per la venuta dell'imperatore, che metteva in pericolo il potere guelfo in Lombardia, tanto che proib\u00ec a chiunque di uscire dalla citt\u00e0 per accoglierlo e si prepar\u00f2 a contrastarlo militarmente malgrado alcuni dei suoi alleati cercassero di dissuaderlo. Come se non bastasse Filippo conte di Langosco si dichiar\u00f2 vassallo dell'imperatore e non ci fu modo di convincerlo altrimenti. Alla fine Guido della Torre si arrese al parere di altri nobili che gli consigliarono di far venire l'imperatore almeno sino ad Asti cercando di indovinare nel frattempo i suoi propositi. Presto il Langosco e il Fissiraga si resero conto che Enrico intendeva riappacificare le citt\u00e0 lombarde facendovi rientrare i ghibellini e sottoponendole al controllo di un vicario imperiale ma cos\u00ec facendo avrebbe messo in serio pericolo il potere dei Torriani. Enrico nel frattempo, lusingato da Francesco da Garbagnate, decise di voler conoscere Matteo. Il Visconti non aspettava altro e insieme ad un servo giunse sotto travestimento ad Asti. Qui i ghibellini lo accolsero trionfalmente conducendolo al cospetto dell'imperatore. Erano in quel luogo anche il Langosco e il Fissiraga. Matteo scelse astutamente di abbracciarli e dopo il loro rifiuto pronunci\u00f2 un discorso in favore della riconciliazione tra guelfi e ghibellini sotto l'autorit\u00e0 imperiale che piacque molto ad Enrico. Nel frattempo giunse ad Asti anche Cassono della Torre, intenzionato a recuperare l'arcivescovato e a far cadere il cugino Guido. Il 4 dicembre 1310 fu stipulato un accordo tra Cassono e altri esponenti della sua famiglia e il Visconti e i suoi alleati secondo cui sarebbero stati perdonati i danni e le ingiurie passate e Matteo non avrebbe aggredito le citt\u00e0 lombarde se non con l'approvazione dell'arcivescovo e che n\u00e9 lui n\u00e9 il figlio Galeazzo avrebbero pi\u00f9 ricoperto alcuna carica a Milano e molti altri capitoli che di fatto conferivano un enorme potere allo stesso Cassono.\nEnrico mosse quindi verso Milano per farsi incoronare. Sulla strada riusc\u00ec a ottenere Vigevano e a cacciare il podest\u00e0 torriano grazie al tradimento di un medico locale. Procedette quindi verso Vercelli, Novara e Magenta ma quando si trovava ormai nelle vicinanze di Milano gli fu riferito che Guido si rifiutava di concedere il Broletto Vecchio per alloggiare il suo corteo. Enrico ordin\u00f2 che tutti dovessero venire ad accoglierlo disarmati e alla fine venne malvolentieri lo stesso Guido che gli baci\u00f2 i piedi e concedette il Broletto ai reali. Il 6 gennaio 1311 Enrico fu incoronato re d'Italia nella basilica di Sant'Ambrogio.\nLa caduta dei Torriani.\nIl 12 febbraio in occasione di una condanna a morte, Enrico invi\u00f2 una squadra di tedeschi a perlustrare i palazzi dei principali nobili milanesi per assicurarsi che non vi fossero sedizioni. In realt\u00e0 Galeazzo Visconti e Francesco della Torre (figlio di Guido) si erano gi\u00e0 accordati per intervenire militarmente e scacciare l'imperatore della citt\u00e0 ma saggiamente Matteo, che appoggiasse questo piano o meno, ordin\u00f2 ai suoi famigliari di non compiere alcuna azione. Quando i tedeschi entrarono nel suo palazzo li accolse benevolmente ed offr\u00ec loro del vino e questi, dopo aver rovistato dappertutto, uscirono convinti che il Visconti fosse innocente. I soldati si recarono poi dai Torriani che, convinti di avere l'appoggio dei Visconti, si erano armati. Scoppiarono quindi tumulti in cui i Torriani e i loro alleati ebbero la peggio e furono costretti a fuggire mentre i tedeschi saccheggiavano i loro palazzi. Guido della Torre si rifugi\u00f2 dapprima nel monastero di Santa Maria d'Aurona, che si trovava accanto a casa sua, poi in casa di un suo fedelissimo. Per non apparire colpevole, Matteo si present\u00f2 volontariamente dall'imperatore accompagnato dal vescovo di Trento. Il saccheggio della citt\u00e0 continu\u00f2 per sei giorni al termine del quale i Torriani e i loro seguaci furono banditi dalla citt\u00e0. Non sarebbero mai pi\u00f9 tornati in qualit\u00e0 di signori di Milano.\nPochi giorni dopo, convinto dai suoi consiglieri, Enrico band\u00ec anche Matteo ad Asti e il figlio Galeazzo a Treviso. Matteo torn\u00f2 poi nelle grazie del re grazie all'intercessione di Francesco da Garbagnate e gi\u00e0 l'11 aprile fu invitato ad un banchetto reale a Pavia in occasione della Pasqua. Il 17 aprile torn\u00f2 insieme al sovrano a Milano.\nLa rivolta delle citt\u00e0 guelfe lombarde.\nNella primavera del 1311 molte citt\u00e0 lombarde tra cui Lodi, Crema, Cremona e Brescia erano ormai in aperta rivolta contro Enrico VII di Lussemburgo e furono inutili i tentativi di riportarle alla calma. Il 19 aprile l'esercito imperiale usc\u00ec da Milano per sedare le rivolte dopo essersi approvvigionato di grano e buoi a spese dei contadini milanesi. Lodi, Crema e Cremona non attesero neppure l'arrivo di Enrico e subito inviarono messi chiedendogli perdono. Il re entr\u00f2 in tutte le tre citt\u00e0, pun\u00ec i sediziosi e le riappacific\u00f2. Non fece lo stesso Brescia che risolse di resistere. Il re convoc\u00f2 un consiglio di guerra che deliber\u00f2 di assediare la citt\u00e0 e l'8 maggio invi\u00f2 lettere a tutti coloro che erano fedeli al futuro imperatore richiedendo provviste, uomini ed armi. Il 20 maggio l'esercito guidato dall'arcivescovo di Treviri avvi\u00f2 l'assedio di Brescia ma la citt\u00e0 riusc\u00ec a resistere sino al 24 settembre. Non fu saccheggiata n\u00e9 vi furono grandi violenze ma le sue mura furono atterrate. Il 13 luglio 1311 l'imperatore vendette a Matteo il titolo di vicario imperiale per Milano per la somma di 50.000 fiorini d'oro che il Visconti fu costretto a raccogliere in gran parte dal popolo.\nAll'inizio di ottobre Enrico si port\u00f2 a Pavia dove indisse un consiglio delle citt\u00e0 di Lombardia. Il novello re d'Italia malgrado fosse riuscito a sedare temporaneamente le rivolte dei guelfi, non si trovava in una buona situazione. Una parte delle milizie al suo seguito se n'erano tornate in patria, altre erano state perse nelle varie operazioni militari e in particolare durante l'assedio di Brescia, molti ghibellini italiani erano restii a fornire un supporto significativo dato l'inverno ormai prossimo e la stessa Pavia pullulava di guelfi che mettevano in pericolo la sua sicurezza. Ancora una volta il re chiese l'aiuto di Matteo Visconti che venne da Milano con un buon seguito di fanti e cavalieri. Giunto sotto le mura di Pavia trov\u00f2 per\u00f2 le porte chiuse per ordine di Filippo Langosco e pot\u00e9 entrare solo tre giorni dopo grazie alle pressioni del sovrano. Dopo aver stabilito una fragile pace tra il Langosco e i Beccaria, Enrico giunse il 17 ottobre a Tortona quindi il 21 a Genova accompagnato da dodici cavalieri milanesi dei cento che avrebbero dovuto inizialmente seguirlo. In quest'occasione, tra gli altri, confer\u00ec a Guglielmo della Pusterla la Gera d'Adda, a Filippo Langosco la citt\u00e0 di Casale, a Cressono Crivelli la citt\u00e0 di Lecco e la sua riviera, a Lodrisio Visconti l'intero Seprio, a Filippo I di Savoia-Acaia il vicariato su Pavia, Novara e Vercelli. Luchino Visconti, futuro signore di Milano, lo accompagn\u00f2 a Roma.\nIl 17 novembre Guido della Torre, con l'appoggio di Roberto d'Angi\u00f2, dei bolognesi e dei fiorentini, convoc\u00f2 a Bologna un consiglio a cui parteciparono i massimi esponenti delle citt\u00e0 guelfe dell'Italia settentrionale. Sul finire dell'anno Casale, Asti e Alessandria abbandonarono Enrico per allearsi con Roberto, che in Piemonte gi\u00e0 possedeva Alba, diventando cos\u00ec il riferimento per tutti i guelfi italiani. Filippo di Savoia trad\u00ec l'alleanza con Enrico e alleandosi con il Langosco cacci\u00f2 i Beccaria da Pavia, Novara e Vercelli per poi cercare di scaricare le colpe su Matteo Visconti. Il 14 dicembre 1311 Enrico fu colpito dalla morte della moglie Margherita di Brabante il 14 dicembre 1311 a Genova. Alla fine di gennaio del 1312 Giacomo Cavalcab\u00f2, approfittando di alcuni suoi fedeli che gli aprirono una delle porte di Cremona, riusc\u00ec ad entrare in citt\u00e0, sollevare il popolo e cacciare il vicario Jacopo da Redanasco nonch\u00e9 Galeazzo Visconti che ivi si trovava; fu eletto quale nuovo podest\u00e0 Rinaldo della Torre meglio conosciuto come Passerino. Il 18 febbraio si ribell\u00f2 anche Piacenza.\nLa battaglia di Soncino.\nAll'inizio di febbraio del 1312 gran parte delle citt\u00e0 lombarde era ormai in aperta rivolta contro il potere imperiale. Il 17 febbraio, prima di imbarcarsi alla volta di Pisa pertanto Enrico nomin\u00f2 quale suo vicario generale Werner von Homberg, conte di Basilea, con poteri superiori a qualsiasi altro vicario nominato precedentemente. Neppure il breve viaggio per Pisa fu scevro da contrattempi poich\u00e9 la flotta fu funestate da tempeste che la contrinsero a riparare a Portovenere e riusc\u00ec ad arrivare a Porto Pisano solo il 6 marzo. L'8 marzo Werner von Homberg indisse a Lodi una lega ghibellina a cui parteciparono i rappresentanti delle citt\u00e0 rimaste fedeli all'imperatore. I presenti furono molto divisi sul da farsi ma alla fine ancora una volta Francesco da Garbagnate riusc\u00ec a convincere tutti ad eleggere Matteo Visconti quale braccio destro del capitano generale tedesco. L'Homberg si port\u00f2 a Viboldone dove discusse con il Visconti, poi si port\u00f2 a Brescia.\nNel frattempo anche i guelfi avevano tenuto un loro consiglio a Cremona dove Passerino della Torre e Giacomo Cavalcab\u00f2, ascoltando i consigli dei Fondulo, signori di Soncino, decisero di uscire con l'esercito e sorprendere quel borgo. L'azione riusc\u00ec parzialmente dal momento che la guarnigione del castello riusc\u00ec a resistere e ad inviare messaggeri ai ghibellini. L'Homberg mosse da Brescia insieme a un contingente di fanti e cavalieri viscontei guidati da Galeazzo Visconti e Cressono Crivelli e si apprest\u00f2 ad accamparsi a Soncino. In quel mentre Passerino della Torre avrebbe voluto attaccarli e disperderli ma il Cavalcab\u00f2 prefer\u00ec attendere i rinforzi in arrivo da Cremona. Venutolo a sapere, il Crivelli mosse contro questo secondo esercito, riuscendo facilmente a sconfiggerlo. Gli assedianti diventarono quindi gli assediati. Passerino della Torre fugg\u00ec da una delle porte insieme ad alcuni dei suoi mentre il Cavalcab\u00f2 oppose una disperata resistenza all'interno del borgo ma alla fine fu sconfitto, catturato e barbaramente giustiziato insieme a Venturino Fondulo e ai suoi figli. La disfatta fece cadere nello sconforto i cremonesi. Nell'estate dello stesso anno Guido della Torre mor\u00ec ma non ricevette neppure una sepoltura in terra consacrata in quanto era stato scomunicato dal cugino Cassono. Il 29 giugno Enrico VII fu incoronato imperatore a Roma da Clemente V. In autunno Antonio Fissiraga cattur\u00f2 diversi borghi nel contado di Lodi e tent\u00f2 di catturare la citt\u00e0 ma venne scacciato da Werner von Homberg.\nLa battaglie di Gaggiano e di Rho.\nI Torriani non avevano ancora abbandonate le speranze di riprendere la signoria milanese, pertanto il 5 novembre a Pavia stabilirono una convenzione con Ugone, siniscalco reale di Roberto d'Angi\u00f2. Qualora i Torriani fossero tornati al potere, una volta tornati in possesso di tutti i loro beni, avrebbero giurato fedelt\u00e0 al re, gli avrebbero garantito il controllo della giurisdizione civile e penale, le rendite derivanti da bandi e condanne, pedaggi, gabelle, dazi oltre a molte altre concessioni.\nIl 18 maggio 1313 Galeazzo Visconti fu nominato vicario imperiale a Piacenza e il 29 luglio invi\u00f2 in ostaggio al padre sette esponenti della famiglia Landi e sette della famiglia Scotti, compreso Alberto. Pochi giorni dopo i guelfi risposero cercando di sorprendere la citt\u00e0 con un esercito di pavesi guidati dal Langosco, lodigiani dal Fissiraga, parmigiani da Giberto da Correggio, esuli milanesi con a capo Simone della Torre ed esuli piacentini.\nGaleazzo non si fece cogliere impreparato ed effettuata una sortita sconfisse i guelfi riuscendo a catturare il Langosco e il Fissiraga e inviandoli anch'essi a Milano. Questa disfatta fu grandemente alleviata dalla morte dell'imperatore Enrico VII di Lussemburgo che avvenne a causa della malaria il 24 agosto 1313 presso Buonconvento e fece perdere autorit\u00e0 ai vicari imperiali di Lombardia. \nFrancesco e Simone della Torre ne approfittarono per raccogliere a Pavia un esercito rinforzato dalle truppe inviate da Roberto d'Angi\u00f2 al comando di Tommaso Marzano, conte di Squillace. Matteo Visconti era in difficolt\u00e0 dal momento che i soldati tedeschi dell'Homberg, privi di paga, erano tornati in Germania e le casse dell'erario erano vuote per i donativi versati all'imperatore per cui risultava difficoltoso reclutare un nuovo esercito. Il Visconti si ridusse ad opporre ai Torriani e agli angioini una milizia reclutata nel Seprio e nella Martesana che venne facilmente sbaragliata. In settembre l'esercito guelfo attravers\u00f2 il Ticinello fermandosi prima a Robecco poi al Castelletto di Abbiategrasso. Matteo riusc\u00ec fortunatamente ad intercettare il conte di Salisburgo che stava tornando in Germania e a pagarlo affinch\u00e9 combattesse per lui cos\u00ec il 24 settembre questo esercito usc\u00ec dalla citt\u00e0 affiancato da truppe milanesi al comando del podest\u00e0 Giannazzo Salimbene e forse monferrine al comando del marchese Teodoro, marciando sino a Gaggiano dove incontr\u00f2 inaspettatamente il nemico. A questo punto il Salimbene propose di radunare l'esercito in una palude vicina facilmente difendibile ed eventualmente dar battaglia ma il conte tedesco, dichiarando di non aver intenzione di ritirarsi, caric\u00f2 il nemico seguito da una parte dei milanesi mentre il resto segu\u00ec il podest\u00e0. I tedeschi combatterono valorosamente sino all'ultimo uomo e alla fine furono tutti uccisi o presi prigionieri a causa della grande inferiorit\u00e0 numerica. I guelfi per\u00f2 erano stati indeboliti e quando videro il luogo in cui si erano fortificati i ghibellini, decisero di tornare indietro ad Albairate. Tentarono poi di attaccare Milano da Porta Vercellina ma resisi conto che era ben fortificata, si diressero invece prima a Busto Arsizio poi a Legnano dove raccolsero rinforzi nel Seprio, parziale per i Torriani. Il Marzano si rese presto conto che le vettovaglie iniziavano a scarseggiare e le pianure dell'Alto Milanese non offrivano luoghi in cui potersi fortificare attendendo i rinforzi. Era inoltre in questione la fedelt\u00e0 delle milizie reclutate nel Seprio e certa la loro indisciplina dato che un migliaio di loro si erano distaccate dall'esercito per andare a saccheggiare Rho e la campagna circostante. A questo proposito il Marzano ebbe un duro scontro con Francesco della Torre che infine lo convinse a muovere verso quella cittadina. Durante la marcia molti soldati disertarono tornandosene a Pavia e i restanti furono infine sconfitti dai viscontei guidati dal conte di Salibrun, da Galeazzo Visconti e da Giacomo Landriani. I pavesi, avendo udito che il Marzano aveva tradito i guelfi per denaro, ne saccheggiarono il palazzo e lo avrebbero linciato se non fosse stato difeso da Francesco della Torre.\nLa campagna in Lomellina.\nNel 1314 i Torriani saccheggiarono l'abbazia di Morimondo poi come al solito si riunirono a Pavia dove prediposero un nuovo esercito sotto il loro comando e quello di Alberto Scotti (recentemente liberato da Matteo Visconti) e di Ghigo VIII de la Tour-du-Pin, delfino del Viennois. Galeazzo Visconti se ne accorse e invi\u00f2 molte lettere al padre chiedendo rinforzi ma i guelfi furono pi\u00f9 rapidi e nel settembre dello stesso anno occuparono la sponda piacentina del Po giungendo fin sotto le mura della citt\u00e0. L'esercito mandato da Matteo in soccorso del figlio, guidato da Francesco da Garbagnate e Pasio Ermenzano giunto presso le rive del fiume, s'avvide del nemico che gli sbarrava la strada e fu costretto ad accamparsi sulla sponda lodigiana. Il Garbagnate decise di ricorrere ad uno strategemma: ordin\u00f2 che si accendessero molti fal\u00f2 e si desse fiato alle trombe per distrarre il nemico mentre con un contingente si portava lontano e attraversava in barca il fiume per poi entrare in citt\u00e0. I guelfi dopo qualche alterco deliberarono di abbandonare l'impresa.\nMatteo rispose inviando un esercito in Lomellina al comando del figlio Marco, di Francesco da Garbagnate e di Simone Crivelli. Dopo alterne vicende i viscontei assediarono il castello di Ferrera Erbognone tenuto dal conte Guidetto Langosco. Il Langosco riusc\u00ec a resistere per tre giorni contro forze soverchianti per poi gettarsi nella mischia. Fu infine convinto dalla moglie ad arrendersi ai milanesi che lo trattarono onorevolmente. I milanesi in seguito vinsero una battaglia a Mortara e in dicembre catturarono Tortona.\nMatteo espropria i beni arcivescovili.\nIn seguito alla morte di Enrico VII di Lussemburgo, papa Clemente V aveva decretato che l'incoronazione imperiale costituiva un atto di fedelt\u00e0 rendendo l'imperatore un vassallo del papa e che nel caso in cui il trono fosse vacante sarebbe stato il papa stesso a farne le veci. Essendo quello il caso, il 14 marzo 1314 nomin\u00f2 Roberto d'Angi\u00f2 vicario imperiale per tutti i territori italiani soggetti all'impero, annullando di fatto il potere dei vicari nominati dall'imperatore tra cui vi era Matteo Visconti. Il 20 aprile, tuttavia, Clemente V mor\u00ec. Lo scontro tra i Visconti e la Chiesa era tuttavia solo all'inizio. Le propriet\u00e0 arcivescovili, che spettavano a Cassono della Torre, espulso da Enrico VII dopo la rivolta di Milano del 1311, furono divise tra i maggiori esponenti della famiglia Visconti e della nobilt\u00e0 milanese. Cassono reag\u00ec recandosi da Marsiglia a Pavia dove scomunic\u00f2 Matteo Visconti, la sua famiglia e tutti i suoi maggiori alleati per poi rifugiarsi nel castello di Cassano di sua propriet\u00e0. Matteo invi\u00f2 i capitani Mulo da Gropello e Princivallo Prealone che con le loro truppe stanarono l'arcivescovo costringendolo ad abbandonare il castello e a rifugiarsi a Cremona.\nLa battaglia di Ponte San Pietro e la cattura di Pavia.\nNel febbraio del 1315 un nuovo esercito guelfo formato da 4.000 fanti e 1.000 cavalieri guidato dal cremonese Ponzino Ponzoni e costituito da cremonesi, milanesi, lodigiani, pavesi e bergamaschi cerc\u00f2 di assediare Lodrisio Visconti all'interno di Bergamo. Per impedire i riforimenti alla citt\u00e0 da parte di Milano, decisero di catturare Ponte San Pietro dove per\u00f2 si imbatterono nelle truppe di Lodrisio Visconti, nel frattempo fuoriuscite dalla citt\u00e0, ammontanti a non oltre 1.500 uomini. Malgrado la grande inferiorit\u00e0 numerica, i viscontei ne uscirono vincitori.\nNel 1315 mor\u00ec Uberto Visconti, fratello di Matteo e il 24 aprile fu sepolto nella basilica di Sant'Eustorgio. Segu\u00ec nello stesso mese un attacco da parte dei pavesi e confederati su Novara. I difensori, credendo di essere in numero sufficiente per respingere il nemico, scelsero di combattere sul campo e subirono una pesante sconfitta. I pavesi si dedicarono quindi a dar fuoco ad un ponte di barche fatto costruire sul Ticino. Matteo ordin\u00f2 immediatamente di ricostruirlo ma il 18 maggio fu nuovamente distrutto dopo un aspro scontro in mezzo al fiume. Al fine di impadronirsi di Pavia, Matteo decise di bloccarle i rifornimenti facendo costruire un castello alla confluenza della Scrivia con il Po che fu battezzato Castel Ghibellino. I pavesi guidati da Ugo del Balzo, siniscalco di Roberto d'Angi\u00f2, e Riccardo Langosco, decisero il 7 luglio di attaccare i viscontei mentre erano intenti ai lavori. La flotta pavese per\u00f2, avendo visto che la controparte milanese stava a difesa delle rive non attacc\u00f2 e si ritir\u00f2 senza combattere. Non cos\u00ec l'esercito guelfo che tent\u00f2 di attaccare la fortezza senza successo e venne poi sconfitto da un contrattacco guidato da Marco Visconti che fece pi\u00f9 di mille prigionieri. Nella battaglia forse mor\u00ec Zonfredo della Torre.\nMatteo Visconti questa volta seppe approfittare della vittoria. Invi\u00f2 subito un esercito di cinquecento cavalieri guidato dal figlio Stefano e Francesco da Garbagnate ad intercettare una squadra di cinquanta cavalieri cremonesi venuti in soccorso ai pavesi. Dopo aver concertato l'apertura di una delle porte di Pavia con un traditore, giunsero di notte nei pressi della citt\u00e0. Qui una parte dei milanesi si port\u00f2 sulla strada per Milano e inizi\u00f2 ad accendere grandi fuochi e battere le armi sugli scudi simulando un attacco alle mura mentre il resto dell'esercito stava appostato sulla strada per Piacenza. Il Langosco effettu\u00f2 una sortita contro quelli ma quando s'avvide dell'inganno era ormai troppo tardi e alcuni mercenari tedeschi erano gi\u00e0 entrati in citt\u00e0 dalla parte opposta. Simone della Torre riusc\u00ec per qualche tempo a respingere il nemico ma fu costretto a cedere, cos\u00ec i Visconti catturarono Pavia. Negli scontri rimasero uccisi sia Riccardo che Gherardino Langosco, figli di Filippo. La citt\u00e0 fu poi affidata da Matteo al figlio Luchino Visconti.\nIl 20 agosto un esercito di 500 cavalieri e 200 balestrieri provenzali guidato da Ugone del Balzo e Rizzardo Gambatesa entr\u00f2 nell'alessandrino e prese diversi borghi e castelli. Marco Visconti, avendo ricevuto il supporto di 1.000 cavalieri da Milano, usc\u00ec da Alessandria e li sconfisse, riprendendo tutto quanto era stato catturato.\nIl 29 agosto 1315 Uguccione della Faggiuola, sostenuto da Marco e Luchino Visconti, sconfisse i guelfi toscani nella battaglia di Montecatini. Negli scontri Luchino rimase ferito ad una gamba.\nIn dicembre Alessandria si ribell\u00f2 a Roberto d'Angi\u00f2 e pass\u00f2 sotto il controllo di Marco Visconti.\nLo scontro con papa Giovanni XXII.\nIl 7 agosto 1316 sal\u00ec al soglio pontificio papa Giovanni XXII, un francese fermamente deciso ad eliminare i ghibellini dall'Italia settentrionale e particolarmente amico di Roberto d'Angi\u00f2 essendo cresciuto alla corte di Napoli. Poco dopo essere stato eletto applic\u00f2 i decreti del predecessore Clemente V scatenando inevitabilmente un conflitto con i vicari imperiali. Nel gennaio 1317 invi\u00f2 due legati pontifici in Italia affinch\u00e9 esortassero le citt\u00e0 piemontesi, lombarde e venete alla pace e per richiedere a Matteo Visconti la liberazione dei Torriani, del Langosco e del Fissiraga. Le richieste verosimilmente non ebbero alcun effetto poich\u00e9 nel marzo pubblic\u00f2 un editto in cui viet\u00f2 a chiunque di chiamarsi vicario imperiale e agire come tale minacciando la scomunica anche per coloro che avessero agito obbedendo ai loro ordini. Matteo Visconti, per non perdere lo stato, abbandon\u00f2 la carica di vicario imperiale assumendo quella di signore di Milano, senza che peraltro cambiasse alcunch\u00e9 all'atto pratico. Giovanni XXII si vendic\u00f2 rifiutandosi di confermare Gillo da Villalta quale patriarca di Aquileia e Giovanni Visconti quale arcivescovo di Milano, nominando al loro posto rispettivamente Cassono della Torre, ormai acerrimo nemico del Visconti, e il francescano Aicardo Antimiani, amico del torriano. Matteo rispose impedendo all'Antimiani di entrare nel territorio della signoria di Milano. Lo stesso anno Luchino cerc\u00f2 di assediare Cremona e Marco fece lo stesso con Asti ma entrambe le imprese fallirono.\nL'assedio di Genova.\nNel 1318 Matteo Visconti estese le sue mire espansionistiche su Genova. A tal fine combin\u00f2 il matrimonio tra Luchino e Caterina Spinola e tra Stefano e Valentina Doria alleandosi con le due famiglie ghibelline genovesi in opposizione alle guelfe Grimaldi e Fieschi. Il potere dei Doria e degli Spinola sulla citt\u00e0 era per\u00f2 traballante in quell'anno tanto che poco dopo decisero di abbandonarla mettendosi sotto la protezione del Visconti. Il 1 aprile gli esuli genovesi posero l'assedio alla citt\u00e0 e Visconti rispose inviando un esercito composto da 1.500 cavalieri al comando del figlio Marco. Gli assediati inviarono allora una delegazione a Milano promettendo, in cambio della pace, di togliere ogni gabella dalle merci milanesi e offrirono forse anche una certa somma di denaro. I milanesi risposero che avrebbero accettato la pace qualora fosse stato permesso alle famiglie Doria e Spinola di rientrare in citt\u00e0 e di riprendere possesso di tutti i loro beni. Gli ambasciatori genovesi rifiutarono e tornarono incolleriti in patria. \nNel frattempo i vescovi di Asti e Como scomunicarono Matteo insieme a Cangrande della Scala e Rinaldo dei Bonacolsi. \nI genovesi inviarono quindi una seconda ambasceria a Roberto d'Angi\u00f2 che la accolse benevolmente, le forn\u00ec 500 cavalieri in supporto e le promise di intervenire personalmente. Il 21 luglio l'esercito angioino, composto da 6.000 fanti e 1.500 cavalieri e guidato dal re sbarc\u00f2 a Genova; con esso vi erano la regina e molti nobili del Regno di Napoli. Il 27 luglio fu conferita a Roberto d'Angi\u00f2 la signoria di Genova per dieci anni. Trovandosi in inferiorit\u00e0 numerica, Marco Visconti si ritir\u00f2 sulle alture sopra Pr\u00e8. L'8 agosto l'Angi\u00f2 attacc\u00f2 l'accampamento visconteo con 4.000 uomini ma fu respinto con la perdita di 330 uomini ed inseguito fino alle porte della citt\u00e0. Il Visconti pose di nuovo l'assedio e inizi\u00f2 a battere incessantemente le mura. Nel frattempo l'Angi\u00f2 si era visto sottrarre Cremona, governata da Giacomo Cavalcab\u00f2, da Ponzino Ponzoni nel frattempo diventato guelfo e non era riuscito a convincere Cangrande della Scala a passare al suo partito pertanto si era rivolto a Giovanni XXII chiedendogli di intervenire per limitare il potere dei Visconti. Il 19 agosto Matteo rispose stipulando a Lombriasco un'alleanza con Filippo I di Savoia-Acaia, concedendogli, nel caso fossero state catturate, le citt\u00e0 di Asti, Ivrea e Savigliano (che appartenevano all'Angi\u00f2), in cambio della sola Alba. In dicembre Matteo convoc\u00f2 un'assemblea dei signori ghibellini a Soncino in cui accus\u00f2 il pontefice e l'Angi\u00f2 di voler usurpare il loro potere e li esort\u00f2 ad una pi\u00f9 stretta alleanza per contrastarli. Ci fu comune consenso e Cangrande della Scala venne eletto quale capo di questa nuova alleanza ghibellina.\nIl 5 febbraio 1319 per liberarsi dall'assedio, Roberto d'Angi\u00f2 fece imbarcare un esercito di 14.000 uomini al comando di Simone della Torre sulle sue galee e lo fece sbarcare a Sestri Ponente. Marco Visconti cerc\u00f2 di impedire al nemico di sbarcare ma non vi riusc\u00ec, poi la parte rimasta a cingere d'assedio la citt\u00e0 fu sconfitta dalla sortita degli angoini e il milanese fu costretto a ritirarsi.\nMatteo in seguito alla sconfitta di Sestri decise di rafforzare la posizione del partito ghibellino reclutando nuovi alleati. Riusc\u00ec ben presto a portare dalla sua parte Teodoro I del Monferrato, Federico III di Sicilia e l'imperatore Andronico II Paleologo poi fece scendere mercenari dalla Germania. Il 23 luglio Marco Visconti assedi\u00f2 infruttuosamente Asti ma forse fu solo uno stratagemma per distrarre i guelfi dal momento che il 1 agosto pose di nuovo l'assedio a Genova con mille fanti e altrettanti cavalieri.\nNel novembre del 1319 Ugone del Balzo cerc\u00f2 di distogliere Marco Visconti dall'assedio di Genova catturando Novi poi, grazie al tradimento di Alice Guaschi lo fece entrare a Bergoglio. Il 2 dicembre, mentre Ugone del Balzo era sulla strada per Montecastello fu sorpreso dall'esercito di Luchino Visconti, venuto soccorrere il fratello, che lo sconfisse e lo uccise. Pochi giorni prima Luchino aveva sconfitto anche Simone della Torre che aveva preso Valenza e stava saccheggiando la Lomellina. Nello stesso anno, tuttavia, i guelfi dopo aver catturato Crema con una rivolta popolare, riuscirono a respingere due attacchi da parte dell'esercito milanese guidato dal podest\u00e0 Bonifacio da Curiago. La ribellione ebbe esito favorevole anche a Brescia, infine riuscirono a cacciare il Ponzoni da Cremona.\nL'offensiva di Filippo di Valois.\nAll'inizio 1320 Giovanni XXII rinnov\u00f2 le accuse a Matteo Visconti di noncuranza verso i beni ecclesiastici e di estorsione ai danni del clero. Matteo cerc\u00f2 invano di dimostrare di essere ben disposto redimendo la Corona Ferrea e il tesoro del duomo di San Giovanni che era stato dato in pegno dal comune. Il papa nomin\u00f2 quale suo vicario in Lombardia un suo parente il cardinale Bertrando del Poggetto esortando tutti gli ecclesiastici a supportarlo; Roberto d'Angi\u00f2 nomin\u00f2 quale luogotenente del vicario Filippo conte del Maine, futuro re di Francia. Quest'ultimo il 15 giugno entr\u00f2 a Cuneo con un esercito di mille cavalieri, il 5 luglio arriv\u00f2 ad Asti dove si rinforz\u00f2 con molti guelfi lombardi. Galeazzo, Marco e Luchino Visconti erano in quei giorni impegnati nell'assedio di Vercelli in supporto dei Tizzoni contro gli Avogadro. I tre figli di Matteo si ritirarono dalla citt\u00e0 e fecero la rassegna delle truppe (3.000-5.000 cavalieri e numerosi fanti) a Novara, poi marciarono di nuovo verso Vercelli accampandosi a tre miglia dai francesi. Secondo gli storici conteramponei a quegli eventi, si evit\u00f2 la battaglia grazie alla donazione di due botti d'argento piene di vino (o pi\u00f9 probabilmente d'oro) da parte di Galeazzo Visconti.\nLa scomunica e l'accusa di eresia.\nGiovanni XXII, con una lettera del 27 giugno, aveva chiesto a Bertrando del Poggetto che la scomunica sul Visconti fosse estesa a tutte le chiese della signoria di Milano e che fosse citato a comparire alla sua presenza ad Avignone per discolparsi dal momento che continuava a farsi chiamare signore di Milano e ignorava la scomunica gi\u00e0 pendente su di lui. Il vicario invi\u00f2 il cappellano Ricano di Pietro dal Visconti per chiedergli di inviare ambasciatori con cui discutere le sue pretese: che Matteo rinunciasse al governo di Milano, che riconoscesse quale re Roberto d'Angi\u00f2, che i Torriani fossero riammessi in citt\u00e0 e che fossero liberati tutti i prigionieri. Le condizioni risultarono ovviamente inaccettabili per cui quando il cappellano entr\u00f2 a Milano con il suo piccolo seguito venne subito arrestato, legato e condotto al castello di Rosate dove rimase prigioniero per diversi giorni. Il cardinale, irritato, fece pubblicare la scomunica in tutte le chiese. Il 15 gennaio 1321 si spense Bonacosa Borri, moglie di Matteo e fu sepolta nella basilica di Sant'Eustorgio. Nel febbraio del 1321 Matteo non era ancora comparso alla corte papale, adducendo come scusa l'et\u00e0 avanzata e l'ormai precario stato di salute pertanto fu condannato in contumacia.\nNel dicembre 1321 il papa chiese all'arcivescovo di Milano di aprire un nuovo processo contro di lui e suo figlio Galeazzo per eresia. Aicardo Antimiani avvi\u00f2 la procedura e la concluse condannando Matteo quale eretico e disponendo la confisca dei suoi beni e la perdita di tutte le cariche. All'inizio del 1322 il cardinale Bertrand du Pouget proclam\u00f2, da Asti, la santa crociata contro i Visconti riunendo i \"crociati\" a Valenza, mentre le contese che coinvolgevano guelfi e ghibellini continuarono in tutta la Lombardia. L'accusa fu poi estesa a tutti i figli di Matteo e ben 1465 citazioni a comparire furono inviate agli uomini pi\u00f9 vicini ai Visconti; gli stessi cittadini milanesi furono minacciati dall'Inquisizione.\nLa battaglia di Bardi.\nAll'inizio di aprile Vercelli era ormai ridotta alla fame dall'assedio visconteo. I guelfi decisero di inviare un esercito in suo soccorso composto da lombardi e da catalani per un totale di 3.000 fanti e 600 cavalieri che partendo da Santhi\u00e0 mossero verso la citt\u00e0 assediata. Non vi arrivarono mai in quanto caddero in un agguato teso dall'esercito milanese che ne catturo duecento e mise i restanti in fuga, catturando tutte le salmerie. Pochi giorni dopo Vercelli si arrese, Simone Avogadro e altri nobili furono imprigionati a Milano e i Tizzoni come da consuetudine demolirono i palazzi degli Avogadro. Poco dopo Marco Visconti prese Quargnento, Solero e Nonio Roberto d'Angi\u00f2, rimasto senza luogotenente, nel maggio di quest'anno nomin\u00f2 Raimondo di Cardona che in pochi giorni riprese Quargnento, Montecastello e Occimiano quindi saccheggi\u00f2 l'alessandrino con 1.500 cavalieri e mosse verso Tortona. Marco Visconti cerc\u00f2 la battaglia campale ma il Cardona non gliela concesse e poco dopo cattur\u00f2 Bassignana. Sul fronte orientale Galeazzo cerc\u00f2 inutilmente di catturare Crema, prese Soresina e infine sconfisse i cremaschi nelle vicinanze di Soncino. Giacomo Cavalcab\u00f2 allora usc\u00ec da Cremona e si diresse a Bologna e in Toscana per reclutare un nuovo esercito. Riusc\u00ec a radunare 700 cavalieri che mise al comando di Francesco Scotti, figlio di Alberto e si diresse nell'Appennino piacentino dove assedi\u00f2 la rocca di Bardi. Galeazzo lasci\u00f2 assediare Cremona a Vergusio dei Landi e a Ponzino Ponzoni e si diresse incontro al nemico. Quando vide avvicinarsi l'esercito visconteo, il Cavalcab\u00f2 si avvicin\u00f2 scortato da venti cavalieri ma fu sorpreso dalla carica della cavalleria nemica e nello scontro rimase ucciso. Dopo diverse ore di battaglia fu decisiva la carica della cavalleria tedesca guidata da Manfredo dei Landi. Il 17 gennaio 1322 Cremona si arrese ai Visconti.\nLa morte.\nIl 23 maggio 1322 Galeazzo Visconti si rec\u00f2 a trovare il padre a Milano. Matteo gli affid\u00f2 il governo ritirandosi dalla vita politica poi lo abbracci\u00f2. Successivamente visit\u00f2 molte chiese della citt\u00e0 e del contado. Un giorno, convocato il clero nella cattedrale di Santa Maria Maggiore, recit\u00f2 genuflesso il Credo e protest\u00f2 che per tutta la sua vita aveva sempre professato la fede cristiana. \nIl giorno dopo si rec\u00f2 al Duomo di Monza ma mentre stava pregando inizi\u00f2 a sentirsi male. Volle quindi visitare la Chiesa di Santa Maria Rossa in Crescenzago e quivi, sentendosi ormai prossimo alla fine, radun\u00f2 tutta la sua famiglia, consigliando figli di ristabilire la pace con la Chiesa. Il 24 giugno, nel giorno dedicato a San Giovanni Battista, Matteo Visconti si spense all'et\u00e0 di 72 anni dopo aver governato la signoria per pi\u00f9 di venticinque. I figli tennero occulta la sua morte per alcuni giorni lasciando che medici e servitori continuassero ad entrare nella sua stanza portando cibo e medicine. Essendo morto sotto scomunica ed essendo la citt\u00e0 sotto interdetto non pot\u00e9 essere sepolto in terra consacrata pertanto i figli lo deposero in un luogo segreto oggi sconosciuto. Alla luce di ci\u00f2 \u00e8 difficile credere che sia stato sepolto, come ritengono taluni, nella basilica di Sant'Eustorgio o nella stessa Chiesa di Santa Maria Rossa in Crescenzago. Secondo il Corio fu in seguito riposto nell'abbazia di Chiaravalle.\nAspetto e personalit\u00e0.\nIl Giulini, basandosi su una tavola lignea in suo possesso, cos\u00ec lo descrive:\nL'aspetto sembra in gran parte corrispondere con le raffigurazioni di Paolo Giovio, Antonio Campi e con quella pi\u00f9 moderna di Eugenio Silvestri con l'eccezione della barba, sempre presente in queste tre ma che non andava di moda nel periodo in cui visse Matteo Visconti.\nRiguardo alla sua personalit\u00e0 scrive:\nFamiglia e discendenza.\nDall'unione con Bonacossa Borri (1254-1321) nacquero i seguenti figli:\nDall'unione con un'amante sconosciuta nacque:"}
{"id": "541314", "revid": "1305772", "url": "https://it.wikipedia.org/wiki?curid=541314", "title": "Out of Time (R.E.M.)", "text": "Out of Time \u00e8 il settimo album in studio del gruppo musicale statunitense R.E.M., pubblicato il 12 marzo del 1991 e anticipato dal singolo \"Losing My Religion\".\nDescrizione.\n\u00c8 l'album della definitiva consacrazione commerciale del gruppo, permettendogli di raggiungere la vetta delle classifiche mondiali, grazie in particolare ai singoli \"Losing My Religion\" e \"Shiny Happy People\". Dal punto di vista musicale, riprende gli elementi pop del precedente \"Green\" e li combina con le sonorit\u00e0 acustiche che troveranno pieno compimento in \"Automatic for the People\" (1992).\nCon oltre 18 milioni di copie vendute risulta l'album di maggior successo della band statunitense. In Italia vende circa 300.000 copie.\nPubblicazione.\nLa copertina si presenta con la scritta nera a fondo giallo \"R.E.M. Out of Time\". All'interno del libretto due vignette, riguardanti due persone. La prima rappresenta un signore con un vestito blu e un cappello dello stesso colore che guarda la locandina di un locale a luci rosse. La scritta a lato spiega che questa locandina, con la vetrina trasparente, ricorda il passato e lo spettacolo della vita. La seconda, con disegnato uno scalino e un uomo che ci cammina sopra, dice che dopo 75 anni di uso lo scalino in marmo venne rivestito. Non fu ricostruito o rimpiazzato ma ricoperto da una piattaforma di metallo.\nIn occasione del venticinquesimo anniversario dall'uscita, \u00e8 stato nuovamente dato alle stampe col titolo Out of Time 25th Anniversary."}
{"id": "541315", "revid": "941725", "url": "https://it.wikipedia.org/wiki?curid=541315", "title": "Hobart", "text": "Hobart (IPA: ) \u00e8 la capitale della Tasmania, stato federato dell'Australia. Nel 2006 la sua area metropolitana (che al suo interno comprende 5 Local Government Areas tasmaniane) contava circa abitanti. \u00c8 situata alla foce del fiume Derwent, ai piedi del monte Wellington (1270\u00a0m), nella parte meridionale dell'isola di Tasmania. Hobart \u00e8 inoltre un importante porto naturale.\nGeografia fisica.\nTerritorio.\nHobart \u00e8 situata sull'estuario del fiume Derwent nel sud-est dell'isola di Tasmania. A sud dell'estuario si estende la Baia Tempestosa e la Penisola di Tasman. L'area \u00e8 ricca di spiagge sabbiose.\nClima.\nHobart gode di un clima oceanico temperato (K\u00f6ppen \"Cfb\").\nStoria.\nHobart \u00e8 dopo Sydney la seconda citt\u00e0 pi\u00f9 antica dell'Australia. Fu fondata nel 1804 dal tenente-colonnello David Collins e contava tra i suoi primi abitanti circa 300 condannati, un manipolo di marinai e una trentina di coloni liberi. Venne dedicata a Lord Hobart, l'allora segretario di stato inglese alla guerra e alle colonie.\nAll'inizio del XX secolo la citt\u00e0 si dot\u00f2 di un tram elettrico che collegava la stazione con i sobborghi di Queensborough, Wellington, Glenorchy, Risdon e Bellerive. Oggi le strade ferrate hanno perso la loro importanza, se si escludono i treni merci che corrono lungo la costa occidentale della Tasmania e terminano al porto cittadino.\nCultura.\nLa citt\u00e0 dispone di diversi musei, di un teatro e di un casin\u00f2.\nEventi.\nCitt\u00e0 gemellate con Hobart sono L'Aquila (Abruzzo, Italia), Yaizu (isola di Honsh\u016b, Giappone) e Barile (Basilicata, Italia).\nIstruzione.\nUniversit\u00e0.\nHobart \u00e8 sede dell'Universit\u00e0 della Tasmania.\nEconomia.\nAccanto al turismo e alla pesca, sono da segnalare la produzione di catamarani, la lavorazione del legname e la lavorazione dello zinco (presso Risdon). L'aeroporto si trova a circa 25\u00a0km a nordest del centro cittadino. Hobart \u00e8 sede della catena Red Herring Surf.\nAmministrazione.\nGemellaggi.\nHobart \u00e8 gemellata con:\nSport.\nLa citt\u00e0 \u00e8 anche conosciuta per il torneo femminile di tennis che si gioca qui dal 1994."}
{"id": "541316", "revid": "125998929", "url": "https://it.wikipedia.org/wiki?curid=541316", "title": "Deposito della fede", "text": "Nella dottrina cattolica, con l'espressione deposito della fede (in latino depositum fidei), si intende quell'unico patrimonio di tutte le verit\u00e0, sia in ordine alla conoscenza (fede) che al comportamento (morale), insegnate agli Apostoli da Ges\u00f9, che \u00e8 mediatore e pienezza della Rivelazione, e da questi trasmesse al collegio dei Vescovi quali loro successori.\nTali verit\u00e0 costituiscono il principio o fondamento da cui attinge il Magistero della Chiesa, non potendo questa aggiungere nulla a quanto, almeno implicitamente, \u00e8 gi\u00e0 contenuto nella Rivelazione. L'intelligenza, ovvero la comprensione, di tali verit\u00e0 progredisce nella Chiesa lungo i secoli con l'assistenza dello Spirito Santo.\nSignificato.\nCon il termine \"deposito\", in greco \"paratheke\", si vuole significare che la Chiesa nel corso dei secoli non aggiunge nulla alla rivelazione di Ges\u00f9, ma la trasmette fedelmente, come un bene ricevuto in custodia. Il termine \"paratheke\" \u00e8 presente solo tre volte in tutto il Nuovo Testamento ed \u00e8 sempre accostato al termine \"phylassein\" (custodire), come a sottolineare il dovere di ascoltare, conservare e poi restituire o trasmettere intatto quanto Ges\u00f9 ha affidato agli Apostoli. Dunque con la morte dell'ultimo degli Apostoli, ovvero San Giovanni, si considera conclusa la Rivelazione pubblica, e quindi alle verit\u00e0 da essi insegnate non \u00e8 pi\u00f9 possibile \"aggiungere\" nulla.\nMa di queste verit\u00e0 la Chiesa non ha piena ed esatta comprensione fin dall'inizio; solo nel corso dei secoli ne prende coscienza in misura sempre maggiore. \u201cQuesta Tradizione di origine apostolica progredisce nella Chiesa con l'assistenza dello Spirito santo.\u201d\nPerci\u00f2 la Chiesa pu\u00f2 anche all'occorrenza definire nuovi dogmi, che non sono \"aggiunte\" al deposito della fede, ma piuttosto chiarificazioni di questioni ancora non pienamente comprese o non ancora accettate da tutti. Ad esempio, il dogma dell'Assunzione di Maria, seppure proclamato soltanto nel 1950, esprime una credenza le cui testimonianze risalgono almeno fino al IV secolo. La costituzione dogmatica \"Munificentissimus Deus\", emessa da Pio XII il 1\u00ba novembre 1950, mostra inoltre come il dogma sia fondato nella Parola di Dio e dichiara quindi tale verit\u00e0 come rivelata.\nTrasmissione.\nLa trasmissione del deposito della fede avviene non solo tramite le sacre Scritture, ma anche attraverso la Tradizione e il Magistero. L'insegnamento della Chiesa non si limita perci\u00f2 al contenuto dei libri sacri, ma comprende anche tutto ci\u00f2 di cui essa ha preso coscienza nel corso dei secoli. Volendo stabilire un confronto fra le due Fonti della Rivelazione, la Tradizione:\nPrincipi e fondamenti.\nIl deposito della fede \u00e8 costituito da tutte quelle verit\u00e0 che la Chiesa custodisce e trasmette, e da cui il Magistero attinge tutto ci\u00f2 che propone ai fedeli di credere. Tali verit\u00e0 sono gi\u00e0 tutte contenute nella Sacra Tradizione e nella sacra Scrittura, ma non sono ancora completamente esplicitate. \"La Chiesa, nel corso dei secoli, tende incessantemente alla pienezza della verit\u00e0 divina...\", e arricchisce continuamente il suo magistero con pronunciamenti ufficiali e dogmi di fede.\n\u00c8 dogmaticamente stabilito che non \u00e8 ammissibile nessuna nuova rivelazione pubblica come appartenente al deposito della fede.\nIl deposito della fede non coincide, in assoluto, con l'insieme della sacra Scrittura e della sacra Tradizione, il quale prende piuttosto il nome di \"deposito della Parola di Dio\". A questo proposito il Concilio Vaticano II, nella costituzione dogmatica \"Dei Verbum\", chiarisce definitivamente dicendo \"La sacra Tradizione e la sacra Scrittura costituiscono un solo sacro deposito della Parola di Dio affidato alla Chiesa\".\nIl deposito della fede, quindi, \u00e8 contenuto nel deposito della parola di Dio e \"progredisce nella Chiesa con l'assistenza dello Spirito Santo\".\nIl Concilio di Trento, da quanto traspare nei suoi pronunciamenti, identifica i tre principi e fondamenti fede cristiana cattolica:\n\u201cL'ufficio poi di interpretare autenticamente la parola di Dio scritta o trasmessa \u00e8 affidata al solo magistero vivo della Chiesa, la cui autorit\u00e0 \u00e8 esercitata nel nome di Ges\u00f9 Cristo.\u201d Ecco che la Chiesa, con il suo magistero, illumina i fedeli circa le verit\u00e0 da credere e dal deposito della fede \"attinge tutto ci\u00f2 che propone a credere come rivelato da Dio\u201d.\nLe rivelazioni private, comprese quelle riconosciute dall'autorit\u00e0 della Chiesa Cattolica, non appartengono al deposito della fede. Nelle due costituzioni dogmatiche del Concilio Vaticano II relative alla divina rivelazione e alla Chiesa (\"Dei verbum\" e \"Lumen Gentium\") non si fa menzione delle rivelazioni private. Si sono accavallate, dal Concilio di Trento in poi, autorevoli opinioni di indirizzo diverso sulla natura dell'adesione, di sola fede umana o di fede divina, che ad esse sia dovuta. La materia non \u00e8 ancora definita dogmaticamente, ma qualsiasi rivelazione che pretenda di superare o di correggere la rivelazione di cui Cristo \u00e8 il compimento non \u00e8 considerata accettabile.\nGradi della Fede.\nNon tutte le verit\u00e0 vengono proposte dal magistero con lo stesso grado di certezza. Esistono pronunciamenti dogmatici che sono infallibili e irreformabili, altri ordinari come ad esempio le sentenze prossime o pertinenti alla fede, infine esistono le cosiddette opinioni teologiche, ove la materia non \u00e8 ancora ben definita, il magistero non si \u00e8 pronunciato in maniera solenne, n\u00e9 tantomeno ordinaria, e i teologi presentano le loro conclusioni che a volte risultano anche essere in disaccordo fra loro.\nIl magistero papale, quindi, nella sua forma comune e ordinaria non \u00e8 infallibile. Anche le decisioni delle congregazioni romane non sono infallibili. Non di meno esse sono da accogliersi con l'assenso interno sgorgante dall'obbedienza al magistero ecclesiastico. Per questo si deve credere con \u201cfede divina\u201d e \u201ccattolica\u201d tutto ci\u00f2 che la Chiesa propone a credere come \u201cdivinamente rivelato\u201d sia con un giudizio solenne, sia con un magistero ordinario e universale.\nIn via eccezionale, per i pronunciamenti diversi da quelli infallibili, \u201cpu\u00f2 cessare l'obbligo dell'assenso interno quando un competente in materia, avendone coscienziosamente esaminato tutti i motivi, giungesse alla sicura convinzione che la decisione del magistero ecclesiastico poggia su un errore.\u201d\nPossiamo riassumere e schematizzare i gradi della fede:\nIn senso negativo esistono inoltre le cosiddette censure teologiche, ovvero dei giudizi per mezzo dei quali alcune proposizioni concernenti la dottrina o la morale cattolica vengono designate come contrarie alla fede o almeno pericolose.\nInfallibilit\u00e0 papale.\nIl papa, \u00abquando parla \"ex cathedra,\" cio\u00e8 quando esercita il suo supremo ufficio di Pastore e di Dottore di tutti i cristiani, e in forza del suo supremo potere Apostolico definisce una dottrina circa la fede e i costumi vincola tutta la Chiesa, per la divina assistenza a lui promessa nella persona del beato Pietro, gode di quell'infallibilit\u00e0 con cui il divino Redentore volle fosse corredata la sua Chiesa nel definire la dottrina intorno alla fede e ai costumi: pertanto tali definizioni del Romano Pontefice sono immutabili per s\u00e9 stesse, e non per il consenso della Chiesa\u00bb.\nIl romano pontefice, invece, non \u00e8 infallibile, quando insegna come dottore privato, esprimendo opinioni personali, rivolgendosi a particolari gruppi di fedeli, riferendosi a rami del sapere estranei al deposito della fede. Questa limitazione \u00e8 indicata nella stessa definizione dogmatica del Concilio Vaticano I, che dichiara il papa infallibile solo come persona pubblica, ossia quando insegna come pastore e dottore universale: \u00ab\u2026 cum omnium Christianorum pastoris et doctoris munere fungens...\u00bb (sess. IV, c. 4, o Denzinger, 3074).\nIl senso della fede.\nIl senso della fede (in latino \"sensus fidei\"), \u00e8 una grazia tramite la quale la totalit\u00e0 dei fedeli, avendo l'unzione che viene dallo Spirito Santo, (cfr. 1 Gv 2,20 e 27), non pu\u00f2 sbagliarsi nel credere, altrimenti verrebbe compromessa una qualche verit\u00e0 del deposito della fede.\nQuesto implica che se \u00abdai vescovi fino agli ultimi fedeli laici\u00bb c'\u00e8 l'universale consenso in cose di fede e di morale, allora la dottrina \u00e8 certa.\nViceversa, se la quasi totalit\u00e0 dei fedeli, pastori e laici, cadesse in errore, ci sarebbe sempre un piccolo numero, a volte detto il 'resto d'Israele', per portare avanti la sana dottrina, preservando l'integrit\u00e0 del deposito della fede.\n\u201cCristo, il grande profeta, ...,adempie il suo ufficio profetico fino alla piena manifestazione della gloria, non solo per mezzo della gerarchia, che insegna in nome e con la potest\u00e0 di lui, ma anche per mezzo dei laici, che perci\u00f2 costituisce suoi testimoni provvedendoli del senso della fede e della grazia della parola (cfr. At 2,17-18; Ap 19,10), perch\u00e9 la forza del Vangelo risplenda nella vita quotidiana, familiare e sociale.\u201d"}
{"id": "541322", "revid": "125860424", "url": "https://it.wikipedia.org/wiki?curid=541322", "title": "Markus Gro\u00dfkopf", "text": "Biografia.\nMarkus inizi\u00f2 a suonare il basso a 15 anni quando divent\u00f2 amico di un chitarrista e un batterista di Amburgo che stavano cercando un bassista, compr\u00f2 quindi il suo primo basso e inizi\u00f2 a suonare cover di \"Sex Pistols\" e \"Ramones\".\nSuccessivamente decise di lasciare la band per trovarne una con sonorit\u00e0 pi\u00f9 vicine all'heavy metal e con pi\u00f9 possibilit\u00e0 di far carriera. Dopo qualche tempo Markus incontr\u00f2 Kai Hansen e la sua band \"Second hell\", con i quali inizi\u00f2 subito a suonare.\nIl gruppo pi\u00f9 tardi reclut\u00f2 il chitarrista dei \"Powerfool\" Michael Weikath e il batterista Ingo Schwichtenberg, e in seguito formarono gli Helloween che nel 1985 pubblicheranno il loro primo lavoro \"Walls of Jericho\".\nMarkus a tutt'oggi \u00e8 rimasto l'unico membro originale della band insieme a Michael Weikath.\nProgetti paralleli.\nIl suo primo progetto solista si chiama \"Shockmachine\", in questa collaborazione viene affiancato dall'ex-batterista degli Helloween Uli Kusch con cui pubblica nel 1998 il disco omonimo.\nMarkus ha partecipato ai primi due dischi degli \"Avantasia\", 1il progetto di Tobias Sammet degli \"Edguy\", ed ha collaborato con gli \"Uriah Heep\" su una versione ri-arrangiata della loro storica \"Salisbury\".\nHa prodotto e suonato interamente il basso nel debutto dei \"Kickhunter\", precisamente nel disco \"Hearts and bones\"\".\"\nNel 2008 l'etichetta \"Frontiers Records\" ha pubblicato il suo rivoluzionario disco solista sotto lo pseudonimo di \"Markus Gro\u00dfkopf's Bassinvaders\". Qui non c'\u00e8 traccia di chitarra, mentre tutte le melodie e gli assoli di ogni canzone sono suonate con il basso da lui stesso e da vari ospiti della scena hard &amp; heavy mondiale: Billy Sheehan (Steve Vai, Mr. Big, David Lee Roth) - Rudy Sarzo (Ronnie James Dio, Ozzy Osbourne, Whitesnake, Quiet Riot) - Lee Rocker (Stray Cats) - Marco Mendoza (Thin Lizzy, Whitesnake, Ted Nugent) - DD Verni (Overkill) - Wyzard (Mother's Finest) - Dirk Schl\u00e4chter (Gamma Ray) - Joey Vera (Armored Saint, Fates Warning, Anthrax) - Stig Pedersen (D-A-D) - Nibbs Carter (Saxon) - Tobias Exxel (Edguy) - Jens Becker (Grave Digger, Running Wild) - Dennis Ward (Pink Cream 69) - Peter Baltes (Accept) - Jan S. Eckert (Masterplan) - Michael Muller (Jaded Heart) - Peter \"Peavy\" Wagner (Rage).\nStile.\nIl suo stile \u00e8 famoso per le potenti linee di basso accompagnate da assoli non troppo frequenti (celebre quello su \"Eagle fly free\").\nMarkus usa sia le dita che il plettro, in base alla canzone che deve suonare. Di solito usa un plettro per le linee di basso semplici, come per esempio su \"I want out\" o \"Just a little sign\", mentre usa le dita per ottenere suoni pi\u00f9 marcati e per eseguire assoli come su \"Eagle fly free\"."}
{"id": "541323", "revid": "729019", "url": "https://it.wikipedia.org/wiki?curid=541323", "title": "Filtrazione (idrologia)", "text": "La filtrazione di un fluido attraverso un mezzo poroso, come il terreno, \u00e8 spesso un moto lento, che si protrae per giorni, mesi, anni, talvolta secoli.\nEsempi.\nAd esempio, un'ipotetica goccia d'acqua che si trova ad una quota \"H1\" su un rilievo montuoso, soggetta alla forza di gravit\u00e0, pu\u00f2 penetrare nel suolo con un moto verticale o obliquo, talvolta anche orizzontale, a seconda delle condizioni del percorso, a seconda della stratigrafia del terreno o di particolari forze che entrano in gioco.\nUn esempio classico \u00e8 quello di un suolo costituito da due strati, di pari spessore; uno molto permeabile (ad esempio sabbia), l'altro quasi impermeabile (argilla).\nIl fluido tender\u00e0 a superare agevolmente lo strato di sabbia, ma impiegher\u00e0 molto pi\u00f9 tempo nel superare lo strato di argilla. La velocit\u00e0 di filtrazione risulter\u00e0 molto lenta ed il superamento dello strato sabbioso sar\u00e0 trascurabile rispetto a quello argilloso.\nPrincipi teorici.\nLa legge di Darcy, ricavata studiando la soluzione fisico-matematica del caso semplificato di due serbatoi a quote piezometriche differenti collegati da un condotto, regola il moto di filtrazione.\nNel caso di moti di filtrazione non monodimensionali in mezzi non isotropi, la legge di Darcy pu\u00f2 perdere la sua efficacia ed occorre tenere in conto delle differenze di comportamento a seconda della direzione del moto.\nOccorre applicare in questo caso l'equazione di Laplace.\nFiltrazione attraverso il terreno.\nLe problematiche principali legate ai moti di filtrazione sono:"}
{"id": "541325", "revid": "118838943", "url": "https://it.wikipedia.org/wiki?curid=541325", "title": "Gabriel Tarde", "text": "Biografia.\nMagistrato di professione, filosofo, sociologo e criminologo per vocazione, negli ultimi anni della sua vita fu docente al Coll\u00e8ge de France (1900-1904), dove \u00e8 stato il predecessore di Henri Bergson sulla cattedra di Filosofia moderna.\nQuello di Tarde \u00e8 uno dei grandi nomi della storia della sociologia insieme a Auguste Comte, Herbert Spencer, Alfred Espinas, Ren\u00e9 Worms, Georg Simmel e \u00c9mile Durkheim. La sua fama \u00e8 strettamente legata al concetto di imitazione, di cui ha definito le \"leggi \" (\u00e8 questo il titolo della sua opera pi\u00f9 famosa) nelle scienze umane e sociali. \nConsiderato uno dei padri della sociologia, si oppose a Durkheim in una lunga polemica, che gli valse di essere quasi del tutto dimenticato dopo la prima guerra mondiale, quando il pensiero di Durkheim si imponeva a livello internazionale e dettava lo standard della sociologia scientifica.\nLa sua riflessione sociologica, presto dimenticata in Europa, ha avuto invece una certa fortuna negli Stati Uniti, dove \u00e8 stata ripresa da alcuni autori americani, come Robert Park e la Scuola di Chicago (sociologia), che lo considerano uno dei fondatori della sociologia urbana e della psicologia sociale alla pari di Gustave Le Bon e Georg Simmel. \nPi\u00f9 recentemente, si \u00e8 ispirato al suo individualismo metodologico il sociologo francese Raymond Boudon, mentre Bruno Latour ne ha fatto uno dei precursori della \"Actor-Network Theory\" (ANT) reintroducendo il suo pensiero nel dibattito contemporaneo.\nLa sociologia di Gabriel Tarde si fonda su una metafisica assai originale. Il suo pensiero filosofico, influenzato soprattutto da Gottfried Wilhelm von Leibniz e da Antoine Augustin Cournot, costituisce in effetti un'originale ripresa della Monadologia, segnatamente nello scritto \"Monadologie et sociologie\" (1895).\nIn ambito criminologico Tarde si \u00e8 opposto alla \"Scuola positiva\" di criminologia capeggiata da Cesare Lombroso, e in specie alla sua teoria del delinquente-nato.\nLa sua opera sociologica, cos\u00ec come viene sintetizzata retrospettivamente nelle \"Les Lois sociales\" (1898), consta di tre momenti principali (a ognuno dei quali Tarde ha dedicato una monografia): la Ripetizione (\"Les lois de l'Imitation\", 1890), l'Opposizione (\"L'Opposition universelle\", 1897) e l'Adattamento (\"La Logique sociale\", 1895).\nAi giorni nostri la sua opera, riscoperta filosoficamente da Gilles Deleuze in volumi come Differenza e ripetizione (1968) e Millepiani (1980), sta progressivamente riguadagnando interesse, ne fanno fede il succedersi delle pubblicazioni e i numeri monografici di riviste (come \"Multitudes\") a lui dedicati.\nTarde \u00e8 stato un autore eccezionalmente prolifico con 13 volumi e pi\u00f9 di un centinaio di articoli, apparsi soprattutto sulla \"Revue philosophique\" di Th\u00e9odule Ribot, sugli \"Archives d'Anthropologie Criminelle\" (di cui fu anche co-direttore insieme ad Alexandre Lacassagne) e sulla \"Revue Internationale de Sociologie\" di Ren\u00e9 Worms. \nLa maggior parte delle sue opere \u00e8 stata ripubblicata in tempi recenti da parte dell'editore \"Les empecheurs de penser en rond\" (Institut Synth\u00e9labo) di Parigi, sotto la direzione del filosofo \u00c9ric Alliez. Tra il 1999 e 2004 sono stati pubblicati 8 volumi delle \"Oeuvres de Gabriel Tarde\", in due serie: 1.1 \"Monadologie et sociologie\"; 1.2 \"La logique sociale\"; 1.3 \"L'opposition universelle\"; 1.4 \"Les lois sociales\"; 2.1 \"Les lois de l'imitation\"; 2.2 \"Les transformations du pouvoir\"; 2.4 \"Philosophie de l'histoire et science sociale: la philosophie de Cournot\"; 2.5 \"La criminalit\u00e9 compar\u00e9e\" e il volume \"hors s\u00e9rie\": \"Maine de Biran et l'\u00e9volutionnisme en psychologie\".\n\u00c8 il padre di Paul de Tarde, Alfred de Tarde e Guillaume de Tarde.\n\"Premio Gabriel Tarde\".\nDal 1972, il Premio Gabriel Tarde viene conferito, ogni due anni, al migliore scritto di criminologia in lingua francese. Il premio viene assegnato da una giuria internazionale indipendente, riunita sotto l'egida della \u201cAssociation Fran\u00e7aise de Criminologie\""}
{"id": "541327", "revid": "339392", "url": "https://it.wikipedia.org/wiki?curid=541327", "title": "TelePadania", "text": ""}
{"id": "541339", "revid": "393899", "url": "https://it.wikipedia.org/wiki?curid=541339", "title": "Artigiano", "text": "Un artigiano \u00e8 un lavoratore esperto che utilizza attrezzi, macchinari e materie prime per la produzione o la trasformazione di determinati manufatti (oggetti o alimenti). Prima della rivoluzione industriale tutta la produzione era affidata a loro.\nLa ditta cui fa capo un artigiano (titolare o socio) \u00e8 denominata impresa artigiana (che pu\u00f2 o meno essere una societ\u00e0).\nCooperative.\nNell'antichit\u00e0 pre-romana la condizione giuridica degli artigiani, fu generalmente precaria, dato che vennero valutati allo stesso livello degli schiavi, nonostante i migliori riuscissero a raggiungere una certa fama.\nNell'antica Roma la condizione degli artigiani miglior\u00f2 gradualmente fino a consentire loro di ottenere la dignit\u00e0 di cavaliere. A Costantinopoli, si tessero particolari vincoli per prevedere una continuit\u00e0 di mestiere nell'ambito familiare. In questo periodo storico le officine imperiali si accostarono, per importanza, alle corporazioni, ed assunsero un ruolo fondamentale per trasmettere le conoscenze e gli uomini in tutte le zone dell'Impero.\nIn Europa, durante il Medioevo, gli artigiani si riunivano spesso in cooperative. Erano associazioni approvate dalle autorit\u00e0 locali e alle quali erano dati certi diritti. Le cooperative controllavano la produzione e la distribuzione della merce per accertarne la qualit\u00e0 e per impedire la concorrenza dei mercati esterni.\nTra tutte le corporazioni, una delle pi\u00f9 ricche fu quella dei muratori che gi\u00e0 ai quei tempi poteva concedersi il lusso di riunirsi in locali appositi, chiamati logge. Nello stesso periodo la considerazione degli artigiani nel mondo islamico era piuttosto scarsa, mentre in Oriente fior\u00ec l'attivit\u00e0 artigianale presso i centri religiosi e le corti; in Cina la pittura venne avvicinata alla poesia come grado di importanza, a scapito della scultura. Assieme ai commercianti, gli artigiani occuparono la fila centrale della gerarchia sociale europea ed indiana, sotto gli aristocratici e sopra gli agricoltori. Al contrario, la categoria degli artigiani nel periodo Edo del Giappone \u00e8 stato sotto i samurai e gli agricoltori, ma sopra i mercanti.\nPer diventare un artigiano nelle cooperative, una persona doveva lavorare da giovane sotto un artigiano esperto, come apprendista non pagato. Quando completavano l'addestramento diventavano operai a tutti gli effetti e ricevevano una paga. Per essere riconosciuto come esperto doveva produrre merci che rispettassero gli standard della sua cooperativa.\nFu ai tempi dell'Umanesimo che le corporazioni raggruppanti le arti del disegno iniziarono a staccarsi dalla altre, invocando trattamenti migliori, ma bisogner\u00e0 attendere la costituzione delle Accademia per assistere ad una distinzione economica e pratica tra gli artigiani e gli artisti.\nGioiellieri.\nGli artigiani specializzati nella gioielleria cominciarono a creare oggetti nel 7000 a.C., quando l'oro cominci\u00f2 ad essere scolpito per adornare gli esseri umani. Tutt'oggi questo mestiere continua ad essere praticato ed esistono moltissimi gioiellieri al mondo. Anche se il prezzo dei loro manufatti non pu\u00f2 di certo essere competitivo con i gioielli fatti con l'ausilio delle macchine, sono molto apprezzati per la loro unicit\u00e0, variet\u00e0 e bellezza."}
{"id": "541351", "revid": "287204", "url": "https://it.wikipedia.org/wiki?curid=541351", "title": "Ill Nino", "text": ""}
{"id": "541354", "revid": "2033069", "url": "https://it.wikipedia.org/wiki?curid=541354", "title": "Colgate", "text": "Colgate (inglese: ) \u00e8 un marchio di una linea di prodotti per l'igiene orale prodotti e distribuiti dalla Colgate-Palmolive in tutto il mondo. La Colgate produce una vasta gamma di dentifrici, spazzolini da denti e collutori. In Europa i dentifrici vengono prodotti in Italia, Spagna, Germania e Polonia, inoltre per l'America in Messico, Colombia e Brasile; in Asia la produzione avviene nelle Filippine; mentre in Sudafrica per il mercato africano. Gli spazzolini da denti sono prodotti in Cina e Svizzera, ed \u00e8 proprio in Svizzera che \u00e8 prodotto anche il collutorio, sotto il marchio \"Colgate Plax\".\nColgate Ribbon Dental Cream \u00e8 stato il primo dentifricio ad essere commercializzato nei tradizionali tubetti spremibili, a partire dal 1896. In precedenza il dentifricio era sempre stato venduto in vasetti di vetro, sin dal 1873."}
{"id": "541356", "revid": "2110845", "url": "https://it.wikipedia.org/wiki?curid=541356", "title": "Pierre Hadot", "text": "Biografia.\nPur essendo nato a Parigi, ha trascorso l'infanzia a Reims, presso la propria famiglia tradizionale e molto cattolica. Ha studiato teologia e filosofia, diventando sacerdote nel 1944; ha poi abbandonato il sacerdozio nel 1952, sposandosi nel 1953 (questo primo matrimonio termin\u00f2 con un divorzio). Studi\u00f2 poi da bibliotecario e dal 1949 al 1964 lavor\u00f2 come ricercatore al CNRS, diventando amico di Jean-Pierre Vernant e di Louis Dumont. Nel 1966 spos\u00f2 in seconde nozze la filologa Ilsetraut Hadot.\nDirettore della \u00c9cole pratique des hautes \u00e9tudes dal 1964 al 1986, fu quindi nominato professore (per iniziativa di Michel Foucault) al Coll\u00e8ge de France nel 1982, dove insegn\u00f2 fino al 1990, diventando dall'anno successivo professore emerito. \nIl suo ambito di interesse \u00e8 la filosofia antica e la patristica, soprattutto quella mistico-greca e il neoplatonismo. \u00c8 stato per\u00f2 anche uno dei primi ad aver introdotto il pensiero di Wittgenstein in Francia.\nUna delle sue tesi principali \u00e8 che la filosofia sia nata, nell'antichit\u00e0 greca, come \u201cstile di vita\u201d, saggezza intesa come \u201csaper vivere\u201d, in un'unit\u00e0 di teoria e prassi tipica dell'epoca nella quale appunto nacque. Il tema \u00e8 trattato approfonditamente in una delle sue opere principali, \"Che cos'\u00e8 la filosofia antica?\", nella quale illustra quanto lontano fosse il pensiero greco dalla costruzione di sistemi ideali astratti e metafisici, avulsi dalla realt\u00e0 fisica e logica. \nHa partecipato ai colloqui di Eranos con gli interventi: \"La figure de Socrate\" e \"L'apport du Neoplatonisme a la philosophie de la nature en Occident\" (1967). Si \u00e8 occupato, a volte curandone direttamente le opere, di Eraclito, Plotino, Vittorino, Ambrogio, Platone, Filostrato, Porfirio, Marco Aurelio, Socrate ed Epitteto, ma anche di Ignazio di Loyola, Goethe, Bergson e Wittgenstein. La sua opera e il suo pensiero sono portati avanti in Italia da Giuseppe Girgenti che \u00e8 stato suo allievo negli anni novanta.\nMuore il 25 aprile 2010, all'et\u00e0 di 88 anni."}
{"id": "541365", "revid": "15756", "url": "https://it.wikipedia.org/wiki?curid=541365", "title": "Superclassifica Show", "text": "Superclassifica Show fu un programma televisivo musicale che raggiunse la popolarit\u00e0 soprattutto negli anni ottanta, in onda su Canale 5. La trasmissione informava settimanalmente sulle classifiche di vendita dei dischi del momento, spesso invitando anche i cantanti e mandando in onda i loro brani. Fu ideato e principalmente condotto da Maurizio Seymandi, almeno fino al 1995.\nStoria.\nIl primo periodo: 1976-1981.\nL'idea del programma nacque nella seconda met\u00e0 degli anni settanta su varie emittenti televisive private regionali sparse sul territorio italiano, dove comparivano alcuni pupazzetti parlanti, come \"Prinz\" e \"Discolaccio\", ideati da Giorgio Ferrari. Dietro l'idea, la sceneggiatura e l'organizzazione c'era gi\u00e0 Maurizio Seymandi, all'epoca stimato collaboratore della rivista TV Sorrisi e Canzoni dal 1974.\nInizialmente, il programma era girato negli studi di TeleBaggio, un'emittente milanese dell'epoca. La prima puntata in assoluto fu addirittura girata, nel 1976, in cinepellicola 16 millimetri, in quanto sprovvisti di videocamere, ma ben presto si pass\u00f2 ai videonastri magnetici Betamax, e all'allora nascente sistema VHS, per poi distribuire le stesse cassette magnetiche, spedendole nelle altre varie emittenti private, in alcune regioni italiane, il pi\u00f9 presto possibile. Nel 1977, furono allestiti gli studi C.T.C. di Milano in Viale Legioni Romane, 43, per poi trasferirsi ancora nei nuovi spazi di registrazione della \"A.S.A. Television\" Polaris (gli stessi del programma \"Colpo grosso\"), in Viale Segantini, 31 a Cinisello Balsamo (questi utilizzati fino alla chiusura del programma, nel 1995).\nLa prima puntata ufficialmente in onda fu trasmessa il 15 settembre 1977 in contemporanea su Telemilano 58, Telenorba, GBR, Canale 21, ATR Rovigo, Radio Televisione Regionale Veneta, R.S.T - Radio Sud Televisione - Telereggio, Tele Color International, cos\u00ec come altre puntate successive.\nLe prime puntate nell'anno 1977 furono dirette inizialmente da Enzo Trapani, regista Rai di celebri programmi dell'epoca quali \"Stryx\" e \"Fantastico\", mentre dal 1980 circa subentr\u00f2 Pino Call\u00e0, (coadiuvato anche dai giovani registi Egidio Romio e Celeste Laudisio), e che vi rimase fino alla chiusura della trasmissione nel 2001.\nTuttavia, da l\u00ec a poco, a causa del massiccio accorpamento di gran parte delle emittenti televisive private italiane in Reteitalia S.p.A. attraverso il gruppo Fininvest, nel 1980-1981 partirono le prime puntate a diffusione nazionale direttamente sulla neonata emittente Canale 5, questa volta condotte direttamente da Seymandi. La trasmissione fu sempre abbinata come promozione allo stesso settimanale TV Sorrisi e Canzoni, e doveva servire da \"contraltare\" della nota trasmissione musicale della Rete 1 della Rai \"Discoring\". Nel panorama televisivo dedicato alla musica, lo stesso programma fu affiancato poi dal programma \"DeeJay Television\", in onda dal 1983 su Italia 1.\nLa classifica.\nLa trasmissione, che andava in onda la domenica all'ora di pranzo, era principalmente basata sull'ascolto di alcuni brani musicali della settimana, classificati, come succedeva anche in radio, attraverso una \"Hit parade/Top Ten\", ovvero presentando i primi dieci singoli 45 giri pi\u00f9 ascoltati in Italia in quella settimana, secondo un ordine decrescente. Tale ordine veniva stabilito dall'allora azienda S&amp;G Music che, in collaborazione con le redazioni di TV Sorrisi e Canzoni, indagava sulle statistiche di gradimento e sull'acquisto di dischi nel territorio italiano in quel periodo.\nA partire dal 1995, con il passaggio del titolo da \"Superclassifica Show\" a \"Super\", la classifica fu curata dai network radiofonici che collaboravano con il programma (prima Radio Deejay, dal 1995 al 1998 ed in seguito R101, dal 1998 al 2001) e presentata dagli speaker di questi ultimi. Nelle ultime edizioni venivano illustrate anche le classifiche dei dischi pi\u00f9 venduti di altri paesi (tra cui quella degli Stati Uniti d'America e del Regno Unito).\nLa popolarit\u00e0 del 1981-1989 e la sigla.\nIl programma ottenne molto successo nei primi anni ottanta, rimanendo impresso nella memoria collettiva soprattutto grazie alla sigla, che aveva come protagonista il \"Telegatto\" o \"Telegattone\", un gatto-cartone animato e grosso pupazzo parlante, divenuto il simbolo-mascotte del programma stesso e che, per assonanza col titolo, fu subito rinominato \"Super-Telegattone\". Chiamato inizialmente \"Oscarino\", e poi semplicemente \"Oscar\", anche lui nacque come \"contraltare\" dei grandi premi ufficiali televisivi e dello spettacolo in genere, (come la celebre statuetta americana del Premio Oscar), al fine di omaggiare le trasmissioni e ai personaggi famosi della canzone e delle allora nascenti reti TV e magazine dei gruppi Fininvest. Nei primi anni ottanta infatti, il successo fu talmente crescente in Italia, che il \"Telegatto\" fu veramente istituito in seguito come premio ufficiale, simile all'Oscar americano: esso \u00e8 una piccola statuetta-premio dorata, che riproduce un piccolo Telegatto stilizzato, donata durante l'annuale kermesse denominata \"Gran Premio Internazionale dello Spettacolo\", o pi\u00f9 semplicemente \"Premio Telegatto\", alle migliori trasmissioni televisive dell'anno.\nLa voce del SuperTelegattone della trasmissione fu quella di Franco Rosi, doppiatore e imitatore, che diede anche la voce alla nota canzone della sigla.\nSia il cartone animato-pupazzo che la celebre sigla della trasmissione, furono ideati direttamente da Maurizio Seymandi sulle note di Walter Camurri, un musicista poi prematuramente scomparso, e cambiando alcune parole in rima seconda del periodo e dell'epoca in cui andava in onda.\nNel corso degli anni, fino al 1995, la simpatica melodia della canzone rimase la stessa, mentre furono cambiate alcune parole, a seconda dei personaggi celebri del periodo, e venne leggermente modificato anche il logo del programma.\nLa sigla di coda era uguale, tuttavia cambiando anche qui alcune parole, come la strofa centrale, dove ad esempio compariva la frase \"...Mina, Lucio Dalla e Battisti, qui con me non corron rischi\u2026\". Sia la sigla di testa che di coda vennero poi pubblicate per la prima volta su 45 giri nel 1981 (etichetta Dischi Ricordi, SRL-10953, nella versione tradizionale del periodo degli anni ottanta, mentre qui sotto ecco alcune differenze di alcune parti del testo della sigla di testa, a seconda dei periodi della trasmissione:\nIl Deejay X e Super X.\nAltro personaggio inventato, che presentava la classifica dei brani musicali pi\u00f9 famosi del momento (i dischi \"45 giri\"), era il \"Deejay\"-X\nche non era altro che una sfera specchiata da discoteca conformata ad un volto parlante con un microfono davanti:\nl'effetto era infatti ottenuto facendo indossare un cappuccio verde a Sandra Brianza, l'allora organizzatrice della produzione, in modo da utilizzare l'effetto del chroma key insertando l'immagine della palla a specchi nell'area del cappuccio, e lasciando liberi soltanto occhi e bocca; tale personaggio aveva spesso sempre la voce di Franco Rosi, salutando i telespettatori con la frase \"Ciao amici, e siate felici!\" e poi congedandoli con un lungo \"Smaaaack\".\nA partire dalle edizioni del programma dal 1989 in poi, il DJ-X divenne DJ-Super X, questa volta senza palla da discoteca ma con uno sfondo con degli effetti pi\u00f9 psichedelici, mentre nelle edizioni dal 1997 in poi invece, fu nuovamente ripresa l'idea dello sfondo con la palla a specchi.\nDal 1989 in poi e il cambio in \"Super\".\nA partire dal 1989, il programma sub\u00ec alcuni \"restyling\", sia alla sigla che alle sceneggiature, e fu introdotto anche in co-conduzione del programma il DJ Stefano Secchi.\nNel 1995, la trasmissione concluse la collaborazione con la rivista \"TV Sorrisi e Canzoni\", e vide l'abbandono di Maurizio Seymandi, dopo ben 18 anni. A lui succedette Gerry Scotti, affiancato da Martina Colombari, e il programma cambi\u00f2 il nome in \"Super\", sempre in onda su Canale 5.\nDal 1997 quindi, la trasmissione fu trasferita sull'altra emittente Italia 1, in quanto il programma era seguito prevalentemente da giovani e dunque pi\u00f9 adatto alla seconda rete Mediaset, da sempre rivolta ad un pubblico giovanile. A Gerry Scotti succedettero altri presentatori, quali Ambra Angiolini, Laura Freddi, Matilde Brandi, Peppe Quintale, Vanessa Incontrada ed Elenoire Casalegno. Nelle ultime stagioni fu trasmessa anche durante il periodo estivo, con il titolo di Super Estate, ed era trasmesso dalle spiagge di Riccione. \"Super\", pur mantenendo buoni risultati di ascolto per molti anni, non riusc\u00ec mai ad ottenere la stessa popolarit\u00e0 del vecchio \"Superclassifica Show\".\nL'ultima edizione, condotta da Elenoire Casalegno, and\u00f2 in onda nella stagione 2000-2001.\nIl ritorno come \"Superclassifica 2\" (2013).\nIl programma ritorn\u00f2 ancora per una stagione, nel 2013 (prima puntata il 13 gennaio) ma per un solo anno, sulla rete digitale Italia 2 e con il nome di \"Superclassifica 2\" con alcune modifiche, ed era trasmesso la domenica alle 12:10 o alle 16:30 in caso fossero previste gare sportive. Durante la sigla di questa edizione venivano mostrate anche immagini della sigla delle vecchie edizioni del programma. Nelle puntate invernali la trasmissione era condotta da Mr. DJ (che riprendeva l'aspetto dello storico DJ Super X, e con la voce di Niccol\u00f2 Torielli): veniva percorsa, spiegata e mostrata tutta la classifica delle canzoni e si mandavano in onda alcuni dei video. Questi ultimi erano mostrati talvolta per intero e talvolta a met\u00e0, ed in alcuni casi erano preceduti da saluti dei cantanti a \"Superclassifica 2\". Si aggiungevano infine la playlist di TV Sorrisi e Canzoni e la \"web selection\" (alcuni video trovati sul web). Il programma era diviso in due parti: posizioni dalla 50\u00aa alla 26\u00aa e posizioni dalla 25\u00aa alla 1\u00aa , intervallate dalla pausa pubblicitaria. Era presente anche un secondo spazio pubblicitario nella seconda parte dopo il video della 14\u00aa o 12\u00aa posizione. Sempre nella seconda parte del programma, prima di mostrare ultime 3 posizioni veniva fatto il riepilogo dalla 10\u00aa alla 4\u00aa posizione e prima di mostrare la numero 1 venivano nuovamente citate la 3\u00aa e 2\u00aa posizione. Il conduttore salutava i telespettatori ed i titoli di coda apparivano prima dell'inizio del video della 1\u00aa posizione (talvolta si sovrapponevano). Al termine dell'ultimo video il programma finiva con l'invito a rivedere la puntata sul sito Video Mediaset.\nDall'inizio dell'estate il programma divenne privo di conduzione e venivano mostrati di fila tutti i video delle posizioni (per intero o a met\u00e0), i saluti dei cantanti e le \"web selection\" intervallati da qualche pausa pubblicitaria. Si mantenevano la divisione in due parti, lo spazio pubblicitario dopo il video della 14\u00aa o 12\u00aa posizione ed i riepiloghi dalla 10\u00aa alla 4\u00aa e della 3\u00aa e 2\u00aa posizione (ma senza la voce del conduttore). In alcune giornate estive sono andate in onda alcune puntate sempre senza conduzione dove si raccoglieva il meglio dei video mostrati in classifica. Dopo l'estate \"Superclassifica 2\" non \u00e8 stato riconfermato e venne interrotto.\nScenografie.\nLe prime scenografie del programma, a cura di Gianluigi Mangano, furono relativamente povere, a causa della produzione indipendente delle TV locali. Nel corso del programma veniva intervistato qualche cantante in un piccolo studio e con pochi arredi; i primi due cantanti invitati furono Renato Zero, che all'epoca cantava \"Mi vendo\", e Umberto Tozzi con la sua celebre \"Ti amo\". Un'apertura in grande stile che, per\u00f2 strideva con la semplicit\u00e0 del programma, magari con inquadrature di una piazza di paese. L'idea per\u00f2, piacque al pubblico proprio per il suo carattere nazional-popolare, tanto da essere riutilizzata successivamente anche da altre trasmissioni. Gi\u00e0 dai primi anni si tent\u00f2 - sulla scia di alcune trasmissioni musicali tedesche - di sceneggiare i vari interventi canori con la presenza di comparse, mentre gli interventi canori erano rigorosamente in playback. Dall'ottobre 1987 fino al marzo 1995, il responsabile artistico-musicale fu Iliano Casini - giovane ed emergente compositore ed arrangiatore - che, durante quel lasso di tempo cur\u00f2 tutte le musiche originali della trasmissione (Jingles, break pubblicitari, musiche di sottofondo alle interviste agli artisti, etc.etc.) nonch\u00e9 tutti gli arrangiamenti delle canzoni per due delle pi\u00f9 seguite rubriche interne del programma, ovvero \"Il Cantafamiglia\" e il \"Do-Re-Mi-Fax\" (di quest'ultima fu prodotta anche una raccolta in musicassetta).\nDal 1995 poi, con il cambio della formula, il programma fu caratterizzato da semplici esibizioni canore, alcune delle quali dal vivo, precedute o seguite da brevi interviste.\nAltri collaboratori.\nNegli oltre quindici anni di produzione di \"Superclassifica Show\", si alternarono un gran numero di professionisti, poi divenuti dirigenti di importanti societ\u00e0 e network televisivi, pionieri di una televisione che ha inventato anche i videoclip musicali. Tra gli altri, si ricordano Aldo Giuttari, scomparso nel giugno 2013, all'epoca Primo Cameraman e successivamente Direttore della Fotografia di futuri programmi come \"Striscia la notizia\" e \"Paperissima\", quindi Danilo Radice, allora direttore tecnico della A.S.A. Television dal 1979 al 1983, il primo ad essere assunto a tempo indeterminato, insieme ad altri collaboratori quali Sergio Diotti e Carlo Puntelli, Nando Tagliani (capo elettricista), Sandra Brianza (organizzatrice della produzione e occhi-bocca di DJ-X), Richard Mallaby (cameraman e luci), Luigi Seccia (controllo camere), Roberto Zamboni e Rudy Reyngout (RVM), Dario Zanon (cameraman), Pippo Ghezzi (fonico), Alberto Cavalli, Anna Regazzetti (produzione), Giancarlo Bett\u00e8 (produzione).\nLa prima edizione della versione 1995 (\"Super\") invece, condotta da Gerry Scotti, veniva registrata negli Icet Studios di Via Ingegnoli a Cologno Monzese, per poi trasferirsi al Michelangelo Studio, sempre a Cologno Monzese e di propriet\u00e0 dello stesso conduttore. Qui vi rimase anche per tutte le successive edizioni. Nell'ultima edizione, condotta da Elenoire Casalegno, il programma venne invece trasmesso all'interno della discoteca \"Peter Pan\" di Riccione."}
{"id": "541367", "revid": "767487", "url": "https://it.wikipedia.org/wiki?curid=541367", "title": "Still Alive...And Well?", "text": "Still Alive...And Well? \u00e8 una raccolta di brani della thrash metal band Megadeth. L'album prodotto da Dave Mustaine e da Bill Kennedy, \u00e8 uscito il 10 settembre 2002 sotto l'etichetta della Sanctuary Records.\nIl nome dell'album \u00e8 la risposta alla domanda \"cosa vorresti scrivere sulla tua tomba?\" rivolta da un giornalista a Mustaine.\nLe prime otto tracce del disco sono state estratte dal concerto fatto dal gruppo il 17 novembre 2001 al Web Theater Phoenix, Arizona, USA. Le ultime 6 invece, sono state estratte dall'album The World Needs a Hero. Il concerto al Web Theatre \u00e8 stato l'ultimo prima dello scioglimento dei Megadeth."}
{"id": "541368", "revid": "729019", "url": "https://it.wikipedia.org/wiki?curid=541368", "title": "Fiat G.80", "text": "Il Fiat G.80 fu un aereo da addestramento monomotore a getto sviluppato dall'azienda aeronautica italiana Fiat Aviazione (divisione aeronautica della FIAT) all'inizio degli anni cinquanta e rimasto allo stadio di prototipo. Su progetto di Giuseppe Gabrielli, effettu\u00f2 il primo volo nel 1951 e fu il primo velivolo turbojet italiano, a questo segu\u00ec il G.82 nel 1954, ma non si and\u00f2 oltre la fase prototipica. FIAT prefer\u00ec lavorare su licenza per i velivoli caccia come il D.H. 100 Vampire e il North American F-86K.\nIl modello rappresenta il primo aviogetto di progettazione nazionale giunto in produzione, sia pure senza il successo commerciale che avrebbe avuto se fosse entrato in servizio con l'Aeronautica Militare. I suoi successivi sviluppi, il G.82 e il G.84, avrebbero potuto ritagliarsi un posto nel campo dell'addestramento intermedio, ma non ebbero a loro volta successo per vari motivi, soprattutto per le aziende italiane concorrenti (Piaggio).\nStoria del progetto.\nSviluppo.\nNell'Italia del dopoguerra, l'industria aeronautica era stata ovviamente colpita, sia direttamente (con i bombardamenti) sia indirettamente, a causa dei mancati ordinativi per la Regia Aeronautica. Inoltre, il mercato estero sub\u00ec la definitiva supremazia anglo-statunitense, sia militare sia nell'esplodente mercato civile.\nLa Fiat, principale superstite anche in campo aeronautico, riprese la produzione di vari modelli dell'ultimo periodo bellico, come il G.55/59 e alcuni aerei da trasporto.\nDopo l'esperienza del Caproni-Campini C.C.1 con motoreattore, l'industria italiana non ebbe nessun'altra realizzazione all'attivo nel campo della propulsione a getto fino al 1951, quando FIAT incaric\u00f2 Giuseppe Gabrielli di sviluppare nuove macchine basate sui nuovi e promettenti motori a reazione.\nIl nuovo aereo, in origine inteso solo come addestratore, avrebbe dovuto sostituire i G.59, anch'essi prodotti come aerei per l\"addestramento basico. Lo sviluppo incominci\u00f2 verso la fine degli anni quaranta. Il prototipo venne fatto muovere per la prima volta con le prove a terra (rullaggio) a Torino, ma per il decollo della macchina venne scelto l'aeroporto di Foggia-Amendola, dove venne trasportato in treno. Pilotato dall'ing. Catella, esegu\u00ec il primo volo il 9 dicembre 1951.\nIl primo G.80 aveva la denominazione completa di G.80-1B ed era il modello basico; in seguito venne prodotta una piccola serie di 4 apparecchi di preserie, designati G.80-3B, che avrebbero dovuto essere seguiti da altre 7 macchine, cancellati a favore del G.82 (anche il G.81 venne quindi abbandonato), il vero e proprio aereo \"definitivo\" della famiglia.\nIl G.82 aveva un motore molto pi\u00f9 potente, che costringeva a installare piccoli serbatoi alle estremit\u00e0 alari, un leggero armamento, paragonabile a quello del Lockheed T-33 Shooting Star, e molte altre piccole innovazioni, ma ormai era davvero tardi per sperare di entrare nel business dell'industria.\nCome per i 5 G.80, anche i 5 G.82 prodotti vennero dati in carico al Reparto Sperimentale Volo e anche alla scuola d'addestramento di Foggia-Amendola, per le opportune valutazioni rispetto ai requisiti.\nIl G.80 era un velivolo dalle caratteristiche oneste, ma pesante (pi\u00f9 del concorrente Aermacchi MB-326) e dalle prestazioni poco brillanti. Il G.82 avrebbe potuto far di meglio, nonostante l'aumento di peso, ma entrambi costavano troppo per le scarse risorse disponibili all'epoca. Inoltre, il G.82 non venne selezionato per il concorso NATO del 1954 relativo a un addestratore avanzato. Quando arriv\u00f2 la decisione americana di rimettere in forze gli eserciti delle nazioni europee, per non vederle cadere sotto il giogo del comunismo, vennero spediti a prezzi stracciati nel vecchio continente un enorme numero di aerei, navi e carri armati.\nIl G.80/82, giunto a maturazione con un paio d'anni di troppo, non sopravvisse alla concorrenza dei T-33, con ottime caratteristiche ma praticamente regalati, e con l'avvento dell'Aermacchi MB-326, il programma fin\u00ec rapidamente in un vicolo cieco.\nTecnica.\nIl velivolo era costruito con struttura interamente metallica, in configurazione monoplana, monomotore, e biposto. Era caratterizzato da una fusoliera assai tozza e di forme poco rastremate, simili a quelle dei'F-80 e TF-80C/T-33 statunitensi.\nLe ali erano dritte e sottili, l'impennaggio aveva i piani di coda con gli equilibratori orizzontali sistemati con un raccordo a ogiva sulla parte bassa della deriva. Una costola dorsale raccordava la coda all'abitacolo, costituito da 2 posti in tandem, con discreta visibilit\u00e0 e seggiolini eiettabili. Il carrello era basso, triciclo anteriore.\nMotore.\nIl motore era un de Havilland Goblin a flusso centrifugo, e da questo deriva la struttura tozza dell'aereo. Questo motore inglese, lo stesso del Vampire, aveva in questo caso un ugello di scarico convenzionale, data la struttura della fusoliera, e due prese d'aria sistemate sotto il primo posto dell'abitacolo, piccole e con sezione a \"D\". Nel prototipo originario esse erano assai pi\u00f9 grandi: comunque dovevano alimentare un motore capace di non pi\u00f9 di 1.590\u00a0kg di spinta.\nVersioni.\nLa futuribile famiglia dei G.80 comprendeva vari apparecchi tali da meritare menzione:"}
{"id": "541379", "revid": "73500", "url": "https://it.wikipedia.org/wiki?curid=541379", "title": "Ciclo idrologico", "text": ""}
{"id": "541386", "revid": "767487", "url": "https://it.wikipedia.org/wiki?curid=541386", "title": "Ji\u0159\u00ed Schelinger", "text": "Ha collaborato a lungo con il batterista Franti\u0161ek \"Ringo\" \u010cech, con il quale ha inciso numerosi album e dischi a 45 giri, tra i quali alcune \"cover version\" dei Deep Purple (\u0160\u00edpkov\u00e1 R\u016f\u017eenka, versione in lingua ceca di Soldier of Fortune) e dei Black Sabbath. Schelinger e morto suicida giovanissimo, nel 1981 a soli trent'anni, saltando da un ponte sul Danubio."}
{"id": "541390", "revid": "120879654", "url": "https://it.wikipedia.org/wiki?curid=541390", "title": "Sifone (elemento idraulico)", "text": "Il sifone \u00e8 un elemento idraulico inserito in un condotto, realizzato mediante una tubazione curva a forma di \"U\". \nEsso ha la funzione di creare un ostacolo (un \"tappo idraulico\") al passaggio dei cattivi odori in virt\u00f9 della presenza di acqua residua nella sua ansa, il cui ristagno va a ostruire la sezione di passaggio dell'odore stesso. \nDescrizione e caratteristiche.\nUn classico esempio \u00e8 il raccordo idraulico fra lo scarico di un vaso sanitario e la colonna fognaria. Il sifone serve ad evitare che il cattivo odore proveniente dalla colonna di scarico giunga attraverso il water nell'abitazione: l'acqua pulita, che rimane intrappolata nel ventre della curva del sifone, impedisce questo fenomeno. Altra caratteristica del sifone \u00e8 che esso \u00e8 in grado di trattenere piccoli oggetti che dovessero, inavvertitamente, cadere nello scarico permettendone il recupero. \nIn caso di prolungato inutilizzo, l'acqua che rimane nel sifone pu\u00f2 progressivamente evaporare, consentendo ai miasmi di transitare fino all'imbocco della tubazione e di disperdersi nel locale abitativo. Lo stesso problema pu\u00f2 verificarsi quando l'acqua accumulata del sifone viene prosciugata dalla depressione creata dal risucchio di uno scarico di un'altra abitazione o locale che si immette sulla stessa colonna. \nImmettendo acqua (ad esempio, nel caso di un water, scaricando nuovamente l'acqua) si ripristineranno le condizioni iniziali e il sifone continuer\u00e0 a funzionare regolarmente.\nIn caso di ostruzione, il sifone non permetter\u00e0 il regolare deflusso dell'acqua, con conseguente crescita del livello oltre la normale altezza standard. In tale iipotesi, per rimuovere il blocco \u00e8 possibile usare uno sturalavandino o in alternativa, smontare il sifone ed effettuarne la pulitura, anche se in commercio hanno di norma un tappo d'ispezione (solitamente in posizione laterale) che serve per pulire o accedere al sifone senza doverlo smontare.\nTipologie.\nEsistono diversi tipi di sifone impiegati negli impianti idraulici: a collo d'oca (a \"P\", a \"S\" e anche nella variante \"salva spazio\"), a bottiglia, a pozzetto di ispezione. Essi sono tutti accomunati dalla presenza di una zona di ristagno volontario del fluido di lavaggio dell'apparecchio sanitario, costituito da un serbatoio o un'ansa.\nIl fenomeno del \"sifonamento\".\nUn particolare caso di sifone che talvolta si riscontra in natura, con conseguenze disastrose, \u00e8 il sifonamento.\nSi pu\u00f2 formare un sifone anche nelle grotte. In caso di pioggia, persone che stanno esplorando la cavit\u00e0 sotterranea possono avere difficolt\u00e0 nel tornare indietro in quanto il brusco aumento della portata d'acqua nella grotta pu\u00f2 riempire un sifone naturale e ostruire la via del ritorno.\nUn altro fenomeno naturale alla base del quale \u00e8 presente un sifone naturale \u00e8 il Geyser."}
{"id": "541402", "revid": "2128848", "url": "https://it.wikipedia.org/wiki?curid=541402", "title": "Arti marziali miste", "text": "Le arti marziali miste (in inglese mixed martial arts, in acronimo \"MMA\"), sono uno sport da combattimento a contatto pieno il cui regolamento consente l'utilizzo di tutte le tecniche sportive delle arti marziali (karate, muay thai, Brazilian Jiu Jitsu, judo) e degli sport di combattimento (lotta libera, Grappling, pugilato, kickboxing). Talvolta impropriamente sono chiamate \"free fight\" o \"no holds barred\" e confuse col \"vale tudo\" dal quale per\u00f2 derivano.\nStoria.\nRadici delle arti marziali miste.\nPancrazio e storia antica.\nQuesto sport \u00e8 nello spirito, erede della tradizione dell'antico \"pancrazio\" greco. Gli antichi greci introdussero questa disciplina nei Giochi olimpici nel 648 a.C., in essa non solo si combinavano il pugilato e la lotta, ma il regolamento consentiva agli atleti di utilizzare ogni tecnica possibile per sconfiggere l'avversario, anche le pi\u00f9 efferate, tanto che lo scontro era al limite fra disciplina sportiva e combattimento militare. Il pancrazio si diffuse anche nella societ\u00e0 romana e gli atleti greci spesso combattevano nelle arene.\nQuando nel 393, l'imperatore Teodosio I proib\u00ec per editto le festivit\u00e0 pagane, come i giochi olimpici, anche le discipline da combattimento antiche come i giochi circensi e lo stesso pancrazio vennero bandite. Di esso quindi si perse la memoria nel successivo medioevo, anche se \u00e8 oggetto di dibattito fra gli studiosi se possa essere sopravvissuto in qualche nicchia limitata all'interno della societ\u00e0 bizantina.\nI combattimenti misti del 1900.\nFino al XIX secolo non vi \u00e8 notizia di competizioni sportive da combattimento con l'impiego in simultanea di tecniche pugilistiche e di lotta, ma nelle colonie del Nord America i praticanti inglesi del Lancashire catch as catch can a volte si cimentavano in scontri quasi senza regole detti \"rough and tumble\". \nNei paesi anglo-sassoni tuttavia si inizi\u00f2 ad organizzare incontri, soprattutto in fiere e circhi, che impegnavano praticanti di boxe inglese contro praticanti di Taekwondo oppure lottatori di varie specialit\u00e0 differenti. Questi incontri erano conosciuti con il termine di \"no-holds-barred\" ed erano spettacoli d'intrattenimento pi\u00f9 che un vero e proprio sport.\nNegli Stati Uniti, il primo maggiore incontro fra un pugile ed un lottatore in epoca contemporanea avvenne nel 1887, quando John L. Sullivan, l'allora campione mondiale dei pesi massimi di pugilato, sal\u00ec sul ring con il suo allenatore, il campione di greco-romana William Muldoon, e fu sbattuto al suolo in due minuti. Il successivo incontro pubblicizzato avvenne nel decennio successivo, quando il futuro campione dei pesi massimi Bob Fitzsimmons sconfisse il campione europeo di lotta greco-romana Ernest Roeber. Nel 1936, il peso massimo Kingfish Levinsky e il wrestler professionista Ray Steele si incontrarono per una sfida che Steele vinse in 35 secondi.\nIl Bartitsu.\nA cavallo fra il XIX ed il XX secolo, l'ingegnere britannico Edward William Barton-Wright offr\u00ec il suo contributo allo sviluppo di sistemi di combattimento misti. Egli non solo fu fra i primi ad introdurre in Occidente lo studio e la pratica di discipline orientali, ma dopo aver speso molti anni in oriente ed in particolare in Giappone, svilupp\u00f2 l'idea che i migliori elementi delle varie arti marziali potessero essere combinati in un'unica disciplina efficace per l'auto-difesa in una societ\u00e0 disarmata. Egli fond\u00f2 un'arte marziale in cui confluivano pugilato, savate, k\u014dd\u014dkan judo, jujitsu, schwingen e canne de combat, studiando attivamente sia il combattimento a distanza che ravvicinato, a mani nude o con bastoni, in piedi e a terra. La disciplina si chiamava bartitsu, fondendo il suo cognome con il termine \"ju-jitsu\". Il bartitsu fu la prima arte marziale conosciuta a combinare stili di combattimento europei ed asiatici. Inoltre Barton organizz\u00f2 spesso in Inghilterra incontri in cui si confrontavano rappresentanti di lotta europea e campioni giapponesi.\nCi\u00f2 nonostante, dopo la morte di Barton, la scuola del bartitsu entr\u00f2 in declino e fu riscoperta solo nel secolo successivo.\nL'influenza statunitense.\nVerso la fine del XIX secolo, in Giappone si diffusero incontri di combattimento interstile, conosciuti come \"Merikan\", dallo slang giapponese per indicare un \"combattimento americano\". Gli incontri di \"merikan\" mettevano in competizione un lottatore asiatico, che poteva solo effettuare prese di jujitsu, contro uno occidentale che poteva colpire con pugni; ben presto praticanti di judo iniziarono a prendere il sopravvento, scoraggiando l'interesse degli statunitensi per la disciplina.\nDopo la prima guerra mondiale, gli scontri di lotta in Occidente seguivano due filoni principali. Da una parte vi erano le competizioni cosiddette \"shoot\", con combattimenti fisici che terminavano con la sconfitta dell'avversario; dall'altra parte le competizioni \"show\", in cui gli scontri seguivano coreografie trasformandosi in veri e propri spettacoli, con professionisti che erano al tempo stesso atleti e attori; da questi ultimi si sarebbe poi originato l'odierno pro wrestling.\nFra la fine degli anni sessanta e l'inizio degli anni settanta del XX secolo, il concetto di combinare elementi di varie arti marziali fu popolarizzato da Bruce Lee, con l'introduzione del suo jeet kune do. Lee riteneva che si dovessero usare solo le tecniche effettive in combattimento, da qualsiasi fonte provenissero: un combattente dovesse essere flessibile e adattabile come l'acqua. Egli attualizz\u00f2 ci\u00f2 che Barton aveva gi\u00e0 anticipato in Inghilterra anni prima e lo port\u00f2 sotto i riflettori in Nord America e poi, di riflesso, nel resto del mondo.\nQueste idee furono di ispirazione per il consolidamento dell'odierno sistema di MMA, nonostante l'ambito sia diverso: la competizione agonistica per le MMA, l'autodifesa e lo street fighting per Lee, che in particolare rifiutava il confronto sportivo come fine a se stesso. Il jeet kune do fu importante anche per lo sviluppo di sistemi di arti marziali ibride.\nNel 2004 il presidente dell'UFC Dana White avrebbe addirittura definito Bruce Lee il \"padre delle arti marziali miste\", affermando: \"Se fate caso al modo in cui Bruce Lee si allenava, il modo in cui combatteva, e le varie cose che scrisse, egli disse che lo stile perfetto era il non avere stile. Si deve prendere un po' di qualcosa da tutto. Si prendono le cose buone da ogni differente disciplina, si impiega quel che funziona e getta via il resto\".\nIl movimento che port\u00f2 definitivamente alla creazione delle attuali scene di arti marziali miste americane e giapponesi scaturisce da due sotto-culture interconnesse e da due stili di lotta: brazilian jiu-jitsu e shoot wrestling. I primi emersero negli incontri di vale tudo in Brasile, seguiti poi dagli spettacoli shooto in Giappone.\nVerso il moderno sport.\nLa famiglia Gracie.\nLa pratica del \"vale tudo\" inizi\u00f2 negli anni venti del XX secolo e divenne famosa con la \"disfida dei Gracie\" (o \"Gracie challenge\") istituita da Carlos Gracie ed H\u00e9lio Gracie, poi portata avanti dai loro discendenti. I tornei di \"vale tudo\" erano combattimenti liberi e molto cruenti, il termine in portoghese infatti significa \"vale tutto\" e il regolamento vietava solo morsi, graffi e dita negli occhi. In questo tipo di competizione, primeggiavano due scuole: la scuola di ju-jitsu dei Gracie, per l'appunto, e quella di Luta livre.\nIl Brazilian Jiu Jitsu divenne rapidamente popolare per la sua efficacia, dato che i membri della famiglia Gracie si imposero spesso nei tornei. H\u00e9lio divenne la figura di riferimento, essendo il capo scuola ed il maggiore esperto nella famiglia.\nNegli anni novanta suo nipote Rorion Gracie emigr\u00f2 in America dove apr\u00ec le prime scuole di Jiu Jitsu brasiliano negli Stati Uniti ed organizz\u00f2 lo Ultimate Fighting Championship o UFC, seguendo le regole che gi\u00e0 erano del \"vale tudo\". La prima edizione si tenne il 12 novembre 1993, e nacque come torneo a otto partecipanti, senza limiti di peso o tempo, con pochissime regole (niente dita negli occhi, niente morsi, i colpi ai genitali erano solo multati, si potevano liberamente dare testate e colpi ad avversari finiti a terra, ecc...), con l'intento di mettere a confronto maestri di varie discipline per dimostrare quale fosse, in teoria, \"l'arte marziale finale\". I primi tornei procedevano per eliminazione diretta e chi si aggiudicava la finale vinceva ben $.\nSuo fratello Royce Gracie si distinse vincendo tre delle prime quattro competizioni, sconfiggendo nella prima ben tre sfidanti in meno di cinque minuti totali. La famiglia Gracie divenne una figura chiave nel circuito delle MMA e Royce con le sue vittorie diede visibilit\u00e0 internazionale a questa competizione, al Brazilian Jiu Jitsu e al regolamento \"vale tudo.\"\nAntonio Inoki ed il wrestling giapponese.\nIn Giappone, invece, match di pro-wrestling basati su incontri interstile, conosciuti come Ishu Kakut\u014dgi Sen (\u7570\u7a2e\u683c\u95d8\u6280\u6226, letteralmente \"scontri di sport da combattimento eterogenei\") divennero popolari con Antonio Inoki negli anni settanta. Inoki era un allievo di Rikid\u014dzan, ma anche di Karl Gotch che allen\u00f2 molti lottatori giapponesi nel catch wrestling. Egli promosse incontri detti \"Shoot wrestling\" o \"Shoot fighting\", nei quali si distinsero campioni come Tatsumi Fujinami, Yoshiaki Fujiwara, Satoru Sayama (meglio noto come \"Tiger Mask\"), Masami Soranaka ed Akira Maeda, fra i pi\u00f9 famosi lottatori professionisti giapponesi di quel periodo. Nel 1985 venne creata l'organizzazione di arti marziali miste Shooto, seguita nel 1993 dal torneo Pancrase; chiamato cos\u00ec in onore del pancrazio antico, anche se in realt\u00e0 era una derivazione dello shoot wrestling.\nParallelamente, la diffusione dell'idea di combinare lotta e percussioni influenz\u00f2 Azuma Takashi, cintura nera di karate kyokushinkai e judo, che contribu\u00ec a diffondere l'idea di confrontare e combinare pi\u00f9 stili sviluppando alla fine del XX secolo l'arte marziale ibrida nota come daido juku kudo. Takashi attingeva a tecniche e metodi di allenamento di vari sport da combattimento, per poi organizzare incontri analoghi a quelli delle arti marziali miste (ma con alcune differenze come la presenza del gi, di caschi protettivi e di un limite di tempo per la lotta a terra). Incoraggiava i propri allievi a confrontarsi anche in altre discipline e in altri tornei.\nI primi tornei di vale tudo in Giappone si tennero nel 1994 e nel 1995, sulla scia dell'UFC americano, e vennero vinti entrambi da un altro esponente della famiglia Gracie, Rickson. Nel 1997, in Giappone, l'interesse per questo sport sfocia infine nella nascita dell'organizzazione di arti marziali miste Pride Fighting Championship, La principale manifestazione dello sport assieme all'UFC.\nNel 1999 Ozawa Takashi nello stessi tempo fondava il karate Zendokai.\nEssa \u00e8 infatti un'arte marziale mista che differentemente dalle Mma ha un programma tecnico ben definito.\nIl termine \"Mixed martial arts\" venne invece coniato da Rick Blume, presidente e CEO della Battlecade, un altro torneo organizzato in Nord America dopo i primi UFC, nel 1995.\nRegolamentazione: le \"unified rules\".\nNegli anni successivi, le MMA continuarono a diffondersi e svilupparsi, arrivando ad ottenere un interesse mediatico capace di rivaleggiare con il pugilato e il pro-wrestling. Anche per questo motivo, dato che i combattimenti potevano risultare troppo cruenti per un pubblico sempre pi\u00f9 vasto, oltre che per preservare la salute degli atleti, nella UFC prima e in altre organizzazioni poi si aggiunsero progressivamente regole che limitavano i lottatori rispetto al regolamento vale tudo (che anzi spesso in molti paesi venne ritenuto alle soglie della legalit\u00e0, quando non praticato soltanto in incontri clandestini), pur mantenendo le MMA come lo sport da combattimento pi\u00f9 libero e flessibile di tutti, fino a giungere agli standard attuali. I vari tornei nati dopo il 1993 erano tutti identici nella sostanza di base, ma introducevano via via piccole differenze nelle regole che li differenziavano fra loro. In quasi tutti gli stati americani per esempio divennero illegali le competizioni di sport da combattimento che non avessero categorie di peso, protezioni minime e limiti di tempo, perci\u00f2 i tornei di MMA si dovettero adeguare, allontanandosi dal formato originario.\nNell'aprile del 2000, la California State Athletic Commission, vot\u00f2 all'unanimit\u00e0 una serie di regolamentazioni che divennero poi la base per le \"Regole Unificate delle Arti Marziali Miste\" (\"Unified Rules of Mixed Martial Arts\"). Tuttavia quando la legislazione fu sottoposta ad analisi giuridica, si determin\u00f2 che lo sport era al di fuori della giurisdizione della CSAC, rendendo il voto superfluo.\nNel settembre del 2000, la New Jersey State Athletic Control Board inizi\u00f2 a consentire che si svolgessero incontri nel New Jersey. L'intento era di osservarli direttamente per raccogliere informazioni sufficienti a stabilire un comprensivo set di regole per regolamentare effettivamente lo sport.\nIl 3 aprile 2001, la NJSACB ordin\u00f2 un meeting per discutere di ci\u00f2 nel tentativo di unire le miriadi di regolamentazioni che sono state utilizzate negli anni dalle differenti organizzazioni di arti marziali miste. Le gi\u00e0 proposte regole unificate vennero accolte dal NJSACB, diversi altri corpi regolamentativi, numerosi promotori di eventi di arti marziali miste e altre fazioni interessate nel circuito. Alla conclusione del meeting, tutte le parti si accordarono su un set unificato di regole per governare lo sport delle \"mixed martial arts\".\nLe regole adottate dal NJSACB sono diventate \"de facto\" il set standard di regole per incontri professionistici di arti marziali miste in Nord America. Nel 2009 pass\u00f2 all'unanimit\u00e0 una mozione, proposta nell'annuale incontro della Association of Boxing Commissions, per adottare queste regole sotto il nome di \"Unified Rules of Mixed Martial Arts\" .\nIn conseguenza di questa mozione l'acronimo MMA indica uno sport praticato con le regole unificate (\"unified rules\") nei suoi tornei, gare o incontri combattuti secondo le sue specifiche (con minime variazioni), sebbene diverse ed importanti organizzazioni non statunitensi continuino ad utilizzare differenti set di regole come il regolamento Pride o le regole globali (\"global fight rules\").\nCrescita mediatica.\nLo sport ha raggiunto un nuovo picco di popolarit\u00e0 nel dicembre del 2006 in Nord America durante l'UFC 66 nel combattimento fra l'allora campione dei pesi mediomassimi Chuck Liddell e il precedente campione Tito Ortiz, rivaleggiando le vendite pay-per-view di alcuni dei pi\u00f9 grandi incontri di arti marziali miste di sempre, e aiutando la PPV dell'UFC del 2006 a sorpassare quelle di qualsiasi altra promozione PPV nella storia.\nNel 2007 la Zuffa, promotore dei marchi UFC MMA promotion, compr\u00f2 il brand rivale giapponese Pride FC, fondendo i lottatori sotto contratto in un'unica organizzazione similmente a quanto \u00e8 accaduto in altri sport, come la fusione fra AFL e NFL avvenuta nel football americano.\nDa quando c'\u00e8 stata l'esplosione dell'UFC nei media mainstream nel 2006 e dopo la fusione nel 2007 con il Pride e il conseguente acquisto del WEC, poche compagnie hanno presentato competizione.\nTuttavia numerose organizzazioni hanno promosso spettacoli significativi nel rivaleggiare con l'UFC, tra queste vi erano Strikeforce, Bellator, Dream, IFL ed EliteXC.\nIl 30 aprile 2011, a Toronto, Ontario, Canada l'UFC stabil\u00ec un nuovo record di pubblico con l'UFC 129 portando 55.724 spettatori al Rogers Centre, l'evento segn\u00f2 anche il record di incasso nelle MMA che \u00e8 ammontato a $ 12.075.000, il pi\u00f9 alto ingaggio a Toronto per qualsiasi evento. L'UFC 129 potrebbe detenere anche il record per l'intero Canada, non considerando gli introiti per le Olimpiadi invernali del 2010.\nSviluppo dei combattimenti.\nCome risultato dell'incrementato numero di praticanti, campi di allenamento organizzati, diffusione di informazioni e moderna chinesiologia, la comprensione dell'efficacia in combattimento di differenti strategie \u00e8 stata notevolmente aumentata. Il commentatore UFC Joe Rogan afferm\u00f2 che le arti marziali si sono evolute di pi\u00f9 negli anni successivi al 1993 che nei 700 anni precedenti.\nL'alto profilo delle moderne promozioni di MMA come l'UFC e il Pride hanno stimolato uno sviluppo accelerato di questo sport. I primi anni '90 videro una larga variet\u00e0 di stili tradizionali competere negli incontri. Ad ogni modo, le prime edizioni videro differenti livelli di successo fra le varie discipline.\nLe arti marziali miste quindi fin dai primi tornei di UFC hanno dato la scintilla ad una generale evoluzione negli stili dei combattenti: quando vennero indetti, infatti, il panorama mondiale delle arti marziali venne scosso dalla messa in luce di tattiche, strategie e impostazioni che localmente erano gi\u00e0 diffuse da tanto tempo (soprattutto nei vale tudo) ma che internazionalmente erano ancora terreno fertile di scoperta, studio e applicazione. La ribalta delle arti marziali miste provoc\u00f2 l'evoluzione dei metodi di allenamento e degli stili di combattimento di atleti e marzialisti che volevano confrontarsi in questi tornei aperti, facendo emergere soprattutto la necessit\u00e0 di imparare tipologie diverse di confronto.\nL'esito dei primi tornei dell'UFC faceva sembrar s\u00ec che la maggior parte dei combattimenti venissero risolti nella lotta a terra, il che metteva in svantaggio i praticanti di arti basate principalmente sulle percussioni (detti \"strikers\") nei confronti di coloro che si specializzavano nella lotta a terra (detti \"grapplers\"). I membri della famiglia Gracie, particolari specialisti di questo tipo di combattimento e gi\u00e0 da decenni esperti interpreti del formato del vale tudo (come lo erano i primi UFC) e dell'incrociare stili diversi, non ebbero difficolt\u00e0 ad imporsi rapidamente contro avversari praticanti di una sola disciplina pura e che spesso non avevano esperienza nell'affrontare un avversario esperto in prese e leve, quando non ignoravano letteralmente cosa aspettarsi e quali risposte dare a simili iniziative.\nSuccessivamente furono i praticanti americani di lotta olimpica a dominare, essi sfruttavano la loro superiorit\u00e0 nella lotta in piedi e l'eccellente preparazione atletica per atterrare l'avversario, bloccarlo al suolo e da l\u00ec costringerlo alla resa anche solo mettendolo KO semplicemente scaricando pugni da una posizione di netto vantaggio (un metodo detto \"ground and pound\", ovvero \"atterralo e colpiscilo\"). Wrestlers come Dan Severn, Don Frye e Mark Coleman furono fra i pionieri nell'UFC di questa tattica. I lottatori olimpici vinsero il maggior numero di tornei UFC senza regole (1-12), conquistando ben sei edizioni delle dodici totali. Nei tornei giapponesi invece ottenevano abbastanza successo gli shoot wrestlers che offrivano una buona combinazione di tecniche di lotta libera e di catch wrestling.\nDivenne quindi importante per un combattente versatile ed efficiente lo studio della lotta ed in particolare di uno stile che contemplasse tecniche di sottomissione. Il rilievo che ebbe nei tornei di MMA ha addirittura contribuito a codificare una nuova disciplina sportiva internazionale (ora riconosciuto dalla Federazione Internazionale delle Lotte Associate) detta semplicemente submission wrestling o submission grappling che non ammette techniche pugilistiche o di calci ma che permette le tecniche di lotta e le techniche di sottomissione usate nelle arti marziali miste, senza l'utilizzo del gi.\nAlla fine degli anni novanta gli \"strikers\" impararono a prevenire l'atterramento e divennero pi\u00f9 esperti nella lotta a terra, riuscendo pi\u00f9 spesso a continuare a combattere in piedi. La palestra Chute Boxe in Brasile produsse molti campioni che si imposero adattando le tecniche di muay thai alla realt\u00e0 del combattimento stile MMA. Esempi degli atleti di Chute boxe sono Wanderlei Silva ed Anderson Silva. In contrapposizione al \"ground and pound\" si diffuse anche lo \"sprawl and brawl\" (ovvero \"stai in piedi ed azzuffati\").\nLo studio di tecniche di percussione, sia sulla distanza lunga (semplici calci e pugni) sia soprattutto su quella corta (gomiti e ginocchiate, in particolare in fase di contatto detta \"clinching\") riacquist\u00f2 cos\u00ec notevole importanza, anche se in alcuni tornei risult\u00f2 minore poich\u00e9 il regolamento proibiva in parte o del tutto le tecniche pi\u00f9 pericolose come le gomitate o i calci a terra.\nPer questi motivi, se all'inizio nei tornei di MMA si confrontavano rappresentanti di singole scuole con le loro proprie metodologie ed impostazioni (spesso adattate ad un tipo di confronto che prevedeva regole, obiettivi e necessit\u00e0 differenti), al giorno d'oggi chi si cimenta nelle arti marziali miste \u00e8 quasi sempre indotto o tenuto a studiare differenti discipline, sia per eseguire al meglio nello scambio di colpi, sia per padroneggiare appieno le fasi di lotta. Questa pratica viene detta \"cross-training\", cio\u00e8 allenamento incrociato, ad indicare che un atleta pratica contemporaneamente pi\u00f9 sport da combattimento dai quali attinge quel bagagliaio di tecniche ed esperienza specifico per confrontarsi nelle modalit\u00e0 espresse delle MMA.\nSoprattutto dopo l'avvento del XXI secolo si sono inoltre diffusi corsi sportivi specifici di MMA, nei quali cio\u00e8 non si studiano separatamente vari settori (es. percussioni con guantoni, percussioni a mani nude, lotta in piedi, lotta a terra ecc.) ma l'allenamento prevede direttamente lo studio e la pratica del tipo di incontro che si verifica nelle MMA, e quindi una fase pugilistica con guantini, una fase di contatto e una di lotta al suolo in cui \u00e8 previsto lo scambio di colpi; il tutto secondo uno stile oramai a s\u00e9 stante, diverso quindi da quello che pu\u00f2 avere chi compete specificatamente per incontri di una particolare specialit\u00e0.\nA partire dagli ultimi anni '90 sia gli \"strikers\" che i \"grapplers\" hanno avuto successo nelle MMA anche se al giorno d'oggi \u00e8 raro vedere un combattente non allenato sia nelle percussioni che nella lotta raggiungere alti livelli di competizione. In genere le discipline pi\u00f9 allenate per studiare i vari aspetti del combattimento sono la lotta olimpica, la muay thai, il submission grappling, il brazilian jiu-jitsu, la kickboxing e il pugilato, tuttavia capita che alcuni atleti provengano da altri stili come il judo, il taekwondo, il karate kyokushinkai, il sambo e il sanda.\nNel novembre 2005, il riconoscimento dell'efficacia delle arti marziali miste come pratica sportiva da combattimento arriv\u00f2 quando l'Esercito degli Stati Uniti la inser\u00ec all'interno dei primi annuali tornei intramilitari dell'Army Combatives Championships organizzati dalla US Army Combatives School.\nDescrizione.\nLa definizione deriva dal fatto che queste competizioni erano in origine un confronto diretto fra discipline differenti, sebbene nel corso degli anni i praticanti abbiano progressivamente adattato le tecniche pi\u00f9 efficienti di ogni singola arte marziale, combinando stili diversi fra loro. Per questa ragione, ad oggi le arti marziali miste si sono di fatto evolute in uno stile a s\u00e9 stante, che mescola elementi di tutti gli altri.\nGli incontri di MMA hanno sempre inizio con il combattimento in piedi, che pu\u00f2 poi eventualmente proseguire a terra. Gli atleti possono vincere ai punti, per knock-out o per sottomissione (cio\u00e8 costringendo l'avversario alla resa tramite leva o strangolamento).\nAspetti fisiologici.\nTuttavia se parlando di professionismo non occorre fare differenze sulle abilit\u00e0 che determinano la vittoria di un campione, ed essendo come detto l'MMA una disciplina che ha intrapreso una specifica strada, nel mondo amatoriale e soprattutto in quello giovanile \u00e8 necessario fare delle puntualizzazioni perch\u00e9 per costruire un buon combattente di MMA \u00e8 necessario attenersi a delle regole che la natura stessa ci impone.\nLe discriminanti nell'approccio all'MMA \u00e8 ci\u00f2 che gli studiosi definiscono \u201cintelligenza cinestetica\u201d e capacit\u00e0\npropriocettiva. L'intelligenza cinestetica consiste nella capacit\u00e0 di un individuo di saper gestire il proprio\ncorpo e di controllarne i movimenti, manipolare oggetti trasformarli e riorganizzarli, o nel caso dell'MMA controllare il corpo di coloro con cui si entra in relazione, osservare situazioni e riprodurle, programmare sequenze di azioni anche a livello astratto. \u00c8 un'intelligenza che permette l'apprendimento attraverso il movimento (toccando oggetti, muovendosi, interagendo con lo spazio). La propriocezione \u00e8 la capacit\u00e0 di percepire e riconoscere la posizione del proprio corpo nello spazio e lo stato di contrazione dei propri muscoli, anche senza il supporto della vista. La propriocezione assume un'importanza fondamentale nel complesso meccanismo di controllo del movimento.\nLa natura stessa impone dei tempi di apprendimento di queste due capacit\u00e0 che rientrano in quei processi fondamentali dell'et\u00e0 evolutiva e che quindi rimangono pi\u00f9 ostiche nell'et\u00e0 adulta, ma soprattutto la natura ci impone la metodica di apprendimento che in tutti i mammiferi \u00e8 la lotta (la principale attivit\u00e0 dei cuccioli per lo sviluppo psico-motorio).\n\u00c8 quindi sulla base di quanto scritto che in tutte le scuole professionistiche di MMA si attribuisce uno spazio molto ampio all'apprendimento delle tecniche lottatorie sia tra i professionisti che soprattutto nell'ambito giovanile ed infantile, come dichiarato poi dallo stesso Alessio Sakara in un suo intervento \u201cconsiglio ai giovani\u201d.\nLa lotta intesa come la lotta olimpica risulta essere la disciplina pi\u00f9 utile all'apprendimento\nin sicurezza di queste abilit\u00e0 che poi saranno indispensabili nella pratica dell'MMA. Lungi questo dal voler sostenere che la corrente wrestler sia pi\u00f9 efficace, ma soltanto che i fondamentali inerenti questa specialit\u00e0 sono pi\u00f9 complessi e quindi da apprendere prematuramente; inoltre l'importanza della lotta come disciplina di base \u00e8 andata in crescendo con la diffusione globale delle regole unificate dettate dalla commissione atletica del Nevada, mentre nel periodo di maggior successo delle MMA giapponesi tale disciplina aveva un rilievo minore.\nRegolamento.\nSicurezza nelle MMA.\nPer quanto riguarda la sicurezza degli atleti, le statistiche dimostrano che la frequenza di KO nelle competizioni di MMA \u00e8 pi\u00f9 bassa rispetto alle competizioni di pugilato e, da studi effettuati dall'Universit\u00e0 Johns Hopkins, \u00e8 risultato che nelle competizioni di MMA vi \u00e8 un minore rischio di lesioni traumatiche al cervello rispetto ad altri sport da combattimento che prevedono colpi alla testa.\nOggigiorno le competizioni di arti marziali miste si svolgono in una maggiore sicurezza rispetto al passato: prima, infatti, le regole erano molto poche, era ammesso quasi ogni tipo di colpo o di tecnica (nella fattispecie, gli unici colpi vietati erano quelli ritenuti \"sleali\", ovvero colpi ai genitali e dita negli occhi) e l'unica \"protezione\" che veniva usata erano i guanti (in alcuni casi, nemmeno quelli). Adesso, invece, prima di ogni incontro un team specializzato di medici spalma sul viso dei due combattenti una particolare pomata che serve a chiudere (in maniera molto sommaria) i tagli che possono verificarsi sul volto; inoltre, nell'intervallo tra un round e l'altro i medici devono controllare le condizioni dei lottatori e fermare l'incontro se ritengono che uno di loro non sia nelle condizioni fisiche di continuare il match.\nPer quanto riguarda le protezioni, \u00e8 obbligatorio l'uso di un paradenti, bendaggi sotto guanto e sospensorio. Alcuni colpi sono vietati e per questo il concetto di combattimento vero e proprio ne risulta un po' snaturato: a seconda del set di regole utilizzato, pu\u00f2 essere vietato dare una ginocchiata in volto all'avversario se questi si trova a terra o in ginocchio (cosa che per molti combattenti risulterebbe quasi istintivo fare) e, in generale, non \u00e8 permesso colpire alla schiena o dietro la testa; per questo, alle volte, un lottatore non si preoccupa troppo di esporre questi punti, cosa che invece in un combattimento reale risulterebbe fatale. Ad onor di ci\u00f2, il termine tecnico che si usa per indicare due lottatori che si affrontano \u00e8 \"match\" (ovvero abbinamento/incontro), anche se spesso i telecronisti, per far scaldare il pubblico usano il termine \"fight\" (combattimento).\nCiononostante, le MMA riscuotono grande successo: basti guardare un qualsiasi evento UFC o i passati eventi Pride, dove vi sono migliaia di spettatori ad incontro ed i prezzi dei biglietti non sono sempre economici. I lottatori, inoltre, bench\u00e9 limitati da regole nel combattimento, sono comunque atleti di altissimo livello ed intraprendono dure sessioni di allenamento prima di ogni match.\nUn'altra regola fondamentale \u00e8 che i lottatori devono essere dello stesso peso (o quasi): come garanzia, esistono categorie di peso che cambiano di federazione in federazione, ma generalmente sono le seguenti:\nNelle federazioni femminili sono parecchio diffuse categorie di peso come i pesi paglia (\"Strawweight\", fino alle 115\u00a0lb, ovvero 52\u00a0kg) e i pesi atomo (\"Atomweight\", fino alle 105\u00a0lb, ovvero 48\u00a0kg). Sono frequenti incontri di \"catchweight\", ovvero dove due contendenti appartenenti a categorie di peso differenti si accordano su un peso limite che possa soddisfare entrambi. In alcune federazioni la divisione dei pesi massimi raggruppa tutti i lottatori dai 93\u00a0kg di peso in su senza limite massimo; in passato erano frequenti incontri \"openweight\", ovvero sfide tra lottatori di qualsiasi peso senza limiti imposti.\nIl concetto di arti marziali miste si pu\u00f2 riassumere nel pensiero di Bruce Lee: \"Il miglior combattente non \u00e8 un pugile, un karateka o un judoka. Il miglior combattente \u00e8 qualcuno che si pu\u00f2 adattare a qualsiasi stile di combattimento\".\nUn atleta di MMA quasi sempre si allena in pi\u00f9 di una disciplina, per essere preparato alla variet\u00e0 di stili di lotta che ogni avversario diverso pu\u00f2 utilizzare; in linea generale, ci si allena in almeno una disciplina di \"striking\" (dove si usano le percussioni), prevalentemente pugilato e kickboxing, oppure anche muay thai, taekwondo, ecc. e una di \"grappling\" (dove si usano le prese), quali lotta libera, grappling, jiu jitsu brasiliano senza gi.\nLegalizzazione delle MMA professionistiche nel mondo.\nLe MMA femminili.\nBench\u00e9 principalmente note per gli atleti maschi, le arti marziali miste femminili (anche abbreviate in \"WMMA\", sigla della dicitura inglese \"Women's Mixed Martial Arts\") gi\u00e0 dagli anni 2000 vantano un rilievo crescente, nonch\u00e9 promozioni di soli combattimenti tra femmine.\nIl Giappone pu\u00f2 essere definito il paese d'origine delle WMMA, dato che si hanno riscontri di competizioni femminili gi\u00e0 dagli anni novanta, e la prima organizzazione di soli combattimenti tra donne \u00e8 stata proprio la nipponica Smackgirl, attiva dal 2001 al 2008, gi\u00e0 erede della ReMix e sostituita dalla promozione Jewels.\n\u00c8 da ricordare che , ovvero \"White Dragon: Day One\" del 21 ottobre 1993 tenutosi a Riga in Lettonia, fu caratterizzato proprio da un incontro di MMA femminili tra Alena Lediayeva e Olga Troyan.\nInoltre anche il primo evento organizzato dall'importante promozione russa M-1 Global, svoltosi il 1\u00ba novembre 1997 a San Pietroburgo, present\u00f2 ben due incontri di WMMA.\nAlcune lottatrici divennero celebrit\u00e0 al livello delle idol, e nei primi anni 2010 si assistette ad un fenomeno simile negli Stati Uniti grazie a organizzazioni come Strikeforce e Bellator che in contemporanea promuovevano incontri di ambo i sessi.\nDa citare senza dubbio Megumi Fujii, considerata da molti la lottatrice pi\u00f9 forte di sempre, e Gina Carano, che riusc\u00ec a portare alla ribalta le WMMA negli Stati Uniti.\nLa svolta definitiva per le WMMA statunitensi avvenne nel 2012 con l'arrivo della stella delle arti marziali miste femminili Ronda Rousey, la quale divenne campionessa Strikeforce e riusc\u00ec a portare le WMMA su un elevato livello di esposizione mediatica, a tal punto che la celebre promozione UFC decise di aprire le porte alle donne con una divisione dei pesi gallo femminili totalmente incentrata sulla ex judoka Rousey; lo stesso anno si assistette alla nascita dell'Invicta FC, ovvero la prima promozione statunitense di sole lottatrici femmine, la quale in breve tempo riusc\u00ec a catalizzare buona parte dei migliori talenti di ogni categoria di peso, grazie anche all'imminente chiusura della Strikeforce avvenuta nel 2013.\nGli incontri tra femmine in passato differivano nelle regole rispetto alle sfide tra maschi: in alcune promozioni il ground and pound era limitato ad alcune decine di secondi o addirittura vietato, in altre i round erano pi\u00f9 brevi oppure le classi di peso variavano totalmente rispetto ai maschi.\nIn Giappone e non solo si \u00e8 spesso dibattuto riguardo ad una possibile discriminazione nei confronti delle arti marziali miste femminili, o al semplice fatto che l'interesse verso di esse fosse crescente non tanto per il livello dei combattimenti ma per il fatto di vedere delle ragazze combattere; nel 2004 il lottatore Takumi Yano, attivo nella promozione Pancrase, si rifiut\u00f2 di combattere come forma di protesta alla presenza di combattimenti femminili nel medesimo evento.\nPrincipali organizzazioni ed enti.\nEsistono nel mondo diverse organizzazioni di MMA professionistiche, la pi\u00f9 famosa e prestigiosa delle quali \u00e8 la \"Ultimate Fighting Championship\" (UFC) creata nel 1993, che, in ambito dilettantistico, riconosce e supporta, anche a livello finanziario, l\"'International Mixed Martial Arts Federation\" (IMMAF).\nL'UFC riconosce e supporta, anche a livello finanziario, l'IMMAF che promuove le MMA dilettantistiche e che in Italia riconosce la \"Federazione Italiana Grappling Mixed Martial Arts\" (FIGMMA).\nIn Italia la federazione delle arti marziali riconosciuta dal CONI (la FIJLKAM) ha delegato la gestione delle MMA alla \"Federazione Italiana Grappling Mixed Martial Arts\" (FIGMMA). La FIGMMA \u00e8, inoltre, riconosciuta in esclusiva in Italia dalla \"International Mixed Martial Arts Federation\" (IMMAF).\nMMA ai Giochi Olimpici.\nSebbene la IMMAF-WMMA abbiano da tempo presentato domanda per ammissione alla GAISF (l'organo supervisore delle federazioni sportive nazionali), passo che generalmente preannuncia l'accesso allo status di membro provvisorio del comitato Olimpico, questa domanda non \u00e8 ancora stata approvata.\nIl GAISF e le due federazioni MMA continuano a collaborare per trovare un accordo e a cercare soluzioni che possano sciogliere le riserve legate alla eventuale presenza di \"ground-and-pound\" durante le manifestazioni olimpiche ed alla creazione di un sistema federativo mondiale per le MMA che ne determinerebbe regolamenti, controlli anti-doping e programmi di training per coach, fighters e personale.\nAltre organizzazioni.\nOltre all'UFC, le seguenti sono altre organizzazioni internazionali di arti marziali miste:\nThe Golden Cage 2017 presente\nIn Italia.\nMMA dilettantistiche.\nLe MMA in Italia sono governate dalla FIGMMA, la Federazione Italiana Grappling Mixed Martial Arts, fondata nel 2009 da Saverio Longo e Vito Paolillo, che a livello internazionale \u00e8 affiliata e riconosciuta dalla IMMAF (International Mixed Martial Arts Federation). Le MMA dilettantistiche prevedono il contatto pieno e il KO, ma hanno delle regole pi\u00f9 restrittive rispetto alle MMA professionistiche, tra cui l'uso obbligatorio di equipaggiamento protettivo (paratibie e guanti a dita scoperte leggermente pi\u00f9 imbottiti rispetto a quelli dei professionisti) e il divieto di colpire con ginocchiate alla testa e con gomitate. La FIGMMA dal 2009 organizza ogni anno il Campionato Italiano e la Coppa Italia (dal 2018 anche l'Italia \"Open\"), in cui si selezionano gli atleti da convocare nella Nazionale italiana per partecipare al Campionato Europeo e Mondiale di MMA dell'IMMAF. Il CONI in un primo momento ha riconosciuto la FIJLKAM-FIGMMA per gestire le MMA, mentre in un secondo momento l'incarico \u00e8 passato alla FIWUK, che ha a sua volta delegato la FIGMMA. La FIGMMA \u00e8 riconosciuta e supportata da entrambe le federazioni, gestendo per conto della FIJLKAM il grappling, mentre per conto della FIJLKAM e della FIWUK le MMA. Il 3 e 4 agosto 2019 la FIGMMA ha organizzato, al PalaPellicone di Ostia (Roma), il primo campionato mondiale di MMA IMMAF per atleti minorenni, dove ha ottenuto ben tredici medaglie con venti atleti partecipanti ottenendo due \"Ori\" con Asia Martari (67 e +67kg Youth B), quattro \"Argenti\" con Antonio Mazzola (Youth A 77kg), Asia Girelli (Youth C 48kg), Ilaria Leto (Youth B 57kg), Delia Dior (Youth B +67kg) e sette \"Bronzi\" con Giulia Volpe (Youth A 56.7kg), Giorgio Boccali (Youth A 77kg), Alessandro Montico (Youth A 83.9kg), Benedetta Amati (Youth C +57kg), Giulia Ceraudo (Youth B 52kg), Alessandra Dardelli (Youth B 57kg), Gaia Vertulli (Youth B 67kg) in un Mondiale molto competitivo, che vedeva ventisei paesi e duecentosessanta atleti partecipanti (tutti i risultati sul sito IMMAF: https://immaf.org/2019-youth-world-championships-medalists/). I prossimi mondiali giovanili si svolgeranno tra la fine di luglio e l'inizio di agosto del 2021 in Turchia, mentre quelli per junior e senior si terranno in Kazakhstan dal 27 novembre al 5 dicembre 2021.\nI primi a proporre le MMA in forma dilettantistica in versione \"light\" (a contatto leggero e senza KO) sono stati gli organizzatori di MMA Italy. Da settembre 2017 MMA-Italy \u00e8 entrata in FIGMMA ed ha realizzato insieme ad essa un nuovo regolamento per il contatto leggero denominato MMA-Safe. MMA Italy propone anche match a contatto pieno dilettantistici ove \u00e8 previsto il KO utilizzando il regolamento di MMA dilettantistiche pi\u00f9 utilizzato al mondo, quello dell'IMMAF/FIGMMA. Tutte le attivit\u00e0 di MMA ITALY dal mese di settembre 2017 fanno parte della FIGMMA.\nMMA professionistiche.\nBench\u00e9 come disciplina sportiva fortemente di nicchia, le MMA erano presenti in Italia gi\u00e0 dagli anni novanta ma generalmente venivano chiamate \"Free Fight\": tra gli eventi pi\u00f9 importanti che si sono svolti nel Bel Paese vi \u00e8 il primo torneo Oktagon del 1996, il quale prevedeva l'utilizzo di guantoni da pugilato ed un regolamento simile a quello di organizzazioni giapponesi come Pancrase e Rings con tanto di conta fino al 10 in caso knockdown.\nDalla fine degli anni 2000 in Italia si \u00e8 assistito anche ad uno sviluppo delle arti marziali miste professionistiche, sia nelle categorie di peso maschili sia in quelle femminili.\nNascevano cos\u00ec, in quegli anni, gruppi di organizzatori e promozioni che si occupavano, e molte se ne occupano anche oggi, di realizzare matchmaking o eventi di MMA anche in Italia. Tra le varie promozioni che nacquero in Italia, sicuramente MMA ITALY fu una delle prime organizzazioni ad occuparsi del matchmaking di incontri Pro di MMA da inserire in gal\u00e0 di sport da combattimento di altre discipline e tuttora lo sta facendo. Nel giro di un anno, riuscirono a promuovere e collaborare con alcuni sponsor, cominciando anche a realizzare eventi di sole MMA. Tra gli eventi pi\u00f9 importanti vanno ricordati: \"Mix Fighting Fever\", la cui prima edizione risale al 2003; la \"Golden League\", dal 2008 ad oggi gestita per quel che riguarda le MMA; l'evento \"Fighter of The Ring\", che si \u00e8 svolto a Biella dal 2008 al 2012; \"\", tenutosi il 17 dicembre 2011 in provincia di Treviso; la \"Power Nation Fighting Championship\", dal 2011 con sede a Pordenone in Friuli, ancora attiva anche fuori regione; l'evento \"Hip Hop In the Cage\", svoltosi il 18 febbraio 2012 a Genova; il torneo \"Strong &amp; Unbreakable\", suddiviso in quattro eventi tra marzo e giugno 2012, presentando fightcards con quindici match ad evento; ancora, il circuito \"Bj Tournament\", la cui prima edizione risale al 18 giugno 2011 e che collabora anche con il circuito professionistico \"Heroes Fighting Championship\", la cui prima edizione si \u00e8 tenuta il 14 luglio 2012 a Pavia. Ancora oggi \"MMA Italy\" organizza eventi con match dilettantistici e professionisti. Con il tempo sono succedute altre promozioni, alcune ancora attive ed altre ormai defunte: tra queste \"Milano in the Cage\", il cui primo evento si svolse a Sesto San Giovanni il 7 maggio 2011, l\"Xtreme Combat Italia\" di Roma (abbreviata in \"XC-1\"), la livornese \"La resa dei conti\", il circuito \"Born to fight\", la \"Pancration Fighting Championships\" e le promotion romane \"Ronin Fighting Championships\", \"Impera FC\" e \"STORM\".\nNel 2012 la FIGMMA ha aperto il \"Settore Professionisti\" al fine di dare uniformit\u00e0 alle regole dei combattimenti, di garantire la sicurezza degli atleti e di aiutare la promozione delle MMA con regolamento PRO in un contesto legale e riconosciuto. L'accordo tra la FIGMMA e la sigla mondiale IMMAF (\"International Mixed Martial Arts Federation\") ha permesso anche la formazione di arbitri internazionali con il tutor inglese dell'UFC, Marc Goddard. I primi arbitri IMMAF italiani ad aver arbitrato in eventi professionistici di rilievo sono stati Vito Paolillo, Lorenzo Spoto, Luca Puggioni, Stefano Ghidoni e Tazio Basilio. La FIGMMA, sempre con la collaborazione di IMMAF, ha anche organizzato corsi per cutman, di cui il primo ad essere stato abilitato a livello internazionale \u00e8 stato Angelo Tarantini. Di recente, si cominciano a vedere alcuni risultati tangibili a livello internazionale: il sito fightmatrix.com, che stila ampie classifiche dei migliori lottatori del mondo per ogni categoria di peso grazie ad algoritmi sui risultati ottenuti dal singolo atleta e dal rilievo delle organizzazioni nelle quali combatte, nel febbraio 2012 elencava solamente tre italiani tra i primi 250 pesi medi al mondo (Alessio Sakara il pi\u00f9 quotato, classificato quarantunesimo) e uno tra i primi 300 pesi leggeri, e nessuno di questi era ancora imbattuto; solamente nel 2014 l'atleta del Bellator Annalisa Bucci riusc\u00ec a raggiungere la posizione numero 5 della classifica dei pesi piuma femminili. Dal 2017 si rilevano maggiori presenze di atleti italiani o stranieri attivi in Italia, tra cui quello pi\u00f9 in alto nelle classifiche \u00e8 Marvin Vettori, posizionato al secondo posto nei pesi medi UFC.\nDal 2012 grande rilievo alla disciplina \u00e8 stato dato dalla Kombat League, che ha promosso eventi in tutto il territorio nazionale; grazie alle collaborazioni internazionali gli atleti KL hanno potuto disputare decine di match in vari paesi esteri, conquistando importanti vittorie. La Kombat League ha lanciato la Promotion Magnum FC grazie alla collaborazione con il campione internazionale Michele Verginelli, che ricordiamo essere stato il primo italiano a praticare le MMA fin dal 1998, quando ancora si combatteva a mani nude. \nNegli anni a seguire il movimento crebbe e nel 2014 l'evento \"Slam FC 6: Malebolge\" raggiunse quasi il limite di capienza del Teatro Obihall di Firenze nel quale era ospitato.\nTornando alle \"promotion\" patrocinate da FIGMMA, tra il 2015 ed il 2017 vi \u00e8 stata una crescita nella qualit\u00e0 degli eventi offerti al pubblico; la prima \"promotion\" ad alzare gli standard \u00e8 stata la \"Venator Fighting Championship\" (Venator F.C.), sigla con sede in Svizzera, di propriet\u00e0 di Francesco Merenda, che insieme al telecronista di Fox Sports Italia Alex Dandi, ha realizzato un reality format \"guerrieri italiani\" andato in onda sulla piattaforma Sky e culminato con la finale alla Unipol Arena di Bologna il 30 maggio 2015. Il 21 maggio 2016, a Milano, Venator F.C. ha presentato la card internazionale pi\u00f9 ricca di sempre con un grosso numero di atleti ex \"UFC\". Nel 2017 si sono visti altri due eventi molto interessanti, dove si \u00e8 dato ampio spazio anche alla musica ed alla coreografia, e cio\u00e8 \"The Golden Cage\", promotion con sede a Milano che ha tra i suoi fondatori anche il rapper Jake la Furia, che il 13 maggio 2017 ha coinvolto alcuni dei pi\u00f9 noti rapper italiani che si sono esibiti direttamente nella gabbia davanti ad oltre 2300 persone di pubblico. Il 28 luglio 2017, all'Arena Alpe Adria di Lignano Sabbiadoro, con l'organizzazione PNFC (\"Power Nation Fighting Championship\") del promoter Gianpaolo Puggioni, si \u00e8 svolto il \"Fight Gala Rock\", evento internazionale che ha visto le MMA accompagnate da famosi D.J..\nIl 18 febbraio 2018 ha preso vita, dopo l'uscita dalla promotion Venator di Alex Dandi, l\"'Italian Fightin Championship\" (I.F.C.), che nel primo semestre del 2018 ha realizzato ben tre eventi a Milano. Sempre la PNFC (\"Power Nation Fighting Championship\") il 25 febbraio 2018 ha promosso \"Padova Fight Night\" al Gran Teatro Geox di Padova, dove si sono raggiunte quasi 1400 presenze di pubblico, record per il nordest, dove tra i \"fighter\" pi\u00f9 noti si sono visti Mattia Schiavolin e Riccardo Nosiglia. Sempre nel 2018, il 19 maggio, \u00e8 tornata anche la quarta edizione di \"Venator Fighting Championship\" (Venator F.C.), in cui si sono soprattutto fatti notare due fighter brasiliani del team Nogueira, Tony Fox (che ha battuto Luca Puggioni) e Mauricio Reis (che ha battuto Roberto Rigamonti). Il primo semestre del 2018 \u00e8 stato davvero un momento di gran crescita per le MMA italiane e probabilmente l'evento che ha fatto pi\u00f9 scalpore \u00e8 stato l'ingresso del quarto italiano in U.F.C.: Carlo Pedersoli Jr., nipote del celebre attore Bud Spencer (Carlo Pedersoli Sr.). Il 2 giugno 2018 vi \u00e8 stata la nascita della promotion italo-russa \"Ultimate MMA Championship Global\" (UMC Global), con il primo evento a Monza patrocinato dalla FIGMMA.\nll 2019 ed il 2020 sono stati due anni in cui si \u00e8 vista da una parte la crescita media dei fighter italiani, dall'altra parte la difficolt\u00e0 di rendere stabili le presenze italiane nelle promotion di maggior prestigio. Tra tutti quanti un nome si \u00e8 elevato alle maggiori vette del professionismo, ovvero quello di Marvin Vettori, che in questi due anni ha infilato una serie di ben quattro vittorie in UFC: quelle con il brasiliano Cezar Ferreira (decision), i due americani Andrew Sanchez (\"decision\") e Carl Robertson (\"submission\") e l'ultima contro il numero quattro dei ranking Jack Hermansson (\"decision\"), che lo ha lanciato nell'Olimpo della pi\u00f9 importante promozione al mondo.\nPer il 2021 delle MMA italiane, la maggiore novit\u00e0 \u00e8 rappresentata dall'accordo, come annunciato da UFC con un comunicato sul loro sito internet ufficiale, che, da gennaio 2021, permetter\u00e0 di vedere gli eventi targati \"The Golden Cage\" del presidente Luigi Perillo, sulla piattaforma PPV della promotion americana. UFC Fight Pass copre, da anni, la promotion del Regno Unito \"Cage Warriors\", da cui sono usciti molti atleti approdati in UFC; uno su tutti, la superstar Conor McGregor. Gli eventi in programma saranno molti e verranno ufficializzati di volta in volta dalla stessa UFC; si sa, per\u00f2, che avranno il patrocinio di IMMAF (\"International Mixed Martial Art Federation\") e che il primo di questi si terr\u00e0 a Roma."}
{"id": "541403", "revid": "110157", "url": "https://it.wikipedia.org/wiki?curid=541403", "title": "Monte Cerro Bayo", "text": "Il Cerro Bayo \u00e8 un vulcano situato lungo il confine tra l'Argentina ed il Cile."}
{"id": "541404", "revid": "466539", "url": "https://it.wikipedia.org/wiki?curid=541404", "title": "Prima Flotta", "text": "Prima Flotta () \u00e8 il nome dato alla flotta di 11 navi che lasciarono la Gran Bretagna il 13 maggio 1787 e i cui passeggeri fondarono una colonia penale nelle terre ancora poco conosciute dell'Australia.\nQuegli stessi luoghi, oggi facenti parte della regione del Nuovo Galles del Sud, costituirono il primo insediamento europeo nel continente australiano.\nLe undici navi erano comandate da Arthur Phillip, che divenne successivamente ammiraglio.\nLa flotta consisteva in due equipaggi della Royal Navy, tre mezzi commerciali e sei navi destinate al trasporto di galeotti (circa mille), \"marines\" e marinai, oltre che una grande quantit\u00e0 di merci. Dopo aver salpato da Portsmouth la flotta si diresse dapprima a sud-ovest verso Rio de Janeiro, poi a sud-est verso Citt\u00e0 del Capo e, dopo avere circumnavigato Capo Agulhas e raggiunto le acque dell'Oceano Indiano, giunse a destinazione nel gennaio 1788 dopo pi\u00f9 di 250 giorni di traversata.\nStoria.\nI condannati inglesi venivano deportati in America fino al 1782. A seguito della guerra d'indipendenza, nel 1783 l'America rifiut\u00f2 di accettare altri galeotti. Il 6 dicembre del 1785, un concilio a Londra vot\u00f2 per la nuova destinazione dei galeotti peggiori in una colonia da fondare nel Nuovo Galles del Sud, una terra reclamata dagli inglesi grazie all'esploratore James Cook, che viaggi\u00f2 nel Pacifico per conto della sua patria nel 1770. Le navi raggiunsero Botany Bay tra il 18 e il 20 gennaio 1788. La HMS \"Supply\" arriv\u00f2 per prima, mentre le altre nei giorni seguenti e la maggior parte di esse il 20 gennaio.\nEquipaggio della Prima Flotta.\nIl numero di persone che fecero parte della \"Prima Flotta\" non \u00e8 certo, ma, da alcune testimonianze rilasciate, i numeri erano pressappoco questi:\nArrivati a Port Jackson.\nDurante il viaggio vi furono ventidue nascite, di cui tredici maschi e nove femmine; inoltre sessantanove persone morirono, furono date per disperse o disertarono. Di queste, sessanta erano uomini e nove donne.\nConsistenza della Flotta.\nNavi di riserva.\nI tragetti catamarano dell'attuale golfo di Sydney prendono i loro nomi."}
{"id": "541409", "revid": "100558537", "url": "https://it.wikipedia.org/wiki?curid=541409", "title": "Carpione", "text": "Animali.\nIl Carpione \u00e8 un pesce di lago appartenente all'Ordine Salmoniformes ed alla famiglia Salmonidae.\nEsistono tre specie denominate carpione, le prime due in Italia, la terza nei Balcani:"}
{"id": "541410", "revid": "230929", "url": "https://it.wikipedia.org/wiki?curid=541410", "title": "Rel\u00e8 di Buchholz", "text": "Il Rel\u00e8 di Buchholz \u00e8 una protezione per trasformatori isolati in olio che interviene quando all'interno del trasformatore si ha uno sviluppo anomalo di gas che solitamente \u00e8 indice di un guasto grave.\nInstallazione.\nIl rel\u00e8 di Buchholz viene installato su un tratto quasi orizzontale della tubazione che collega il cassone del trasformatore con il conservatore dell'olio.\nCostruzione e funzionamento.\nIl rel\u00e8 si compone di una camera, posta al di sopra dell'asse della tubazione e in collegamento con la stessa. Al suo interno sono posti solitamente due galleggianti, uno all'interno della camera e l'altro sull'asse della tubazione, che fanno intervenire le relative segnalazioni elettriche. Normalmente la camera \u00e8 piena d'olio, ma se all'interno del trasformatore dovessero formarsi dei gas, ad esempio per microscariche tra gli avvolgimenti, questi tenderanno a salire e fluire verso il \"conservatore\". Arrivati all'interno del Buchholz andranno ad accumularsi nella camera, facendo abbassare il livello dell'olio contenuto e azionando uno o pi\u00f9 galleggianti.\nGuasti rilevati.\nGuasto lieve.\nLento accumulo di gas nella camera, rilevato dall'intervento del galleggiante superiore, pu\u00f2 essere indice di un problema degenerativo del trasformatore; in questo caso la segnalazione fornita dal dispositivo costituisce un allarme che non provoca l'immediata interruzione del servizio del trasformatore. I gas intrappolati all'interno del dispositivo possono essere prelevati, attraverso un'apposita valvola, per effettuare analisi chimiche con lo scopo di identificare le cause del problema.\nGuasto grave.\nUn anomalo flusso d'olio tra il cassone e il conservatore oppure un eccessivo accumulo di gas all'interno della camera del dispositivo possono essere dovuti a un guasto grave a elevata energia come, ad esempio, una scarica elettrica. Queste situazioni, rilevate dal galleggiante inferiore oppure dal sensore di flusso, provocano un segnale di guasto e il conseguente distacco immediato del trasformatore dal servizio.\nLettura guasti.\nLa visione dei gas disciolti nell'olio tramite le spie in vetro permettono di stabilire l'origine dei medesimi, nonch\u00e9 la gravit\u00e0 dell'evento che li ha generati. Il significato delle bollicine di gas \u00e8 il seguente:\nPer distinguere la gravit\u00e0 dell'evento bisogna valutare, tramite le spie in vetro, se il moto delle bollicine \u00e8 modesto o meno e quindi guasto lieve, oppure se \u00e8 vigoroso o pi\u00f9 e quindi guasto grave.\nIn realt\u00e0 la diagnosi del guasto avviene in laboratorio analisi chimiche, con un gascromatografo che identifica i gas disciolti nel fluido dielettrico dopo l'anomalia, prelevando il fluido stesso, o i gas che si sono fermati nel Buchholz, dopo aver rilevato l'allarme o scatto. La presenza di specifici gas permette, in parallelo con le misure elettriche di sala prove, di identificare l'entit\u00e0 e la tipologia del guasto."}
{"id": "541417", "revid": "1543377", "url": "https://it.wikipedia.org/wiki?curid=541417", "title": "Ghiacciaio continentale", "text": "Un ghiacciaio continentale, o indlandsis, (in inglese \"ice sheet\") \u00e8 una massa di acqua ghiacciata che ricopre la terraferma e la cui estensione \u00e8 superiore ai .\nCaratteristiche.\nGli unici ghiacciai continentali attuali sono in Antartide e in Groenlandia; durante l'ultima era glaciale nel periodo di massima estensione dei ghiacciai (LGM) il ghiacciaio continentale \"Laurentide\" ricopriva gran parte del Canada e del Nord America, il \"Weichseliano\" ricopriva il Nord Europa e il Patagonia ricopriva buona parte del Sud America.\nI ghiacciai continentali sono pi\u00f9 estesi sia delle piattaforme di ghiaccio continentale (in inglese \"ice shelf\") sia dei ghiacciai tradizionalmente intesi.\nMasse di ghiaccio che ricoprono una superficie inferiore ai vengono definite \"cappa di ghiaccio\". Una cappa glaciale solitamente alimenta una serie di ghiacciai attorno alla sua periferia.\nSebbene la superficie sia fredda, la base di un ghiacciaio continentale \u00e8 generalmente pi\u00f9 calda, in alcuni punti si scioglie e l'acqua che si forma lubrifica il ghiacciaio stesso di modo che riesca a scorrere pi\u00f9 velocemente. Questo processo produce canali di scorrimento veloci all'interno del ghiacciaio continentale chiamati \"fiumi di ghiaccio\".\nI ghiacciai continentali attuali sono relativamente giovani considerando la loro et\u00e0 in termini geologici. Il ghiacciaio continentale antartico in principio era una piccola calotta glaciale oppure secondo altri alcune calotte nell'Oligocene, ma si ritir\u00f2 e avanz\u00f2 molte volte fino ad arrivare al Pliocene, quando arriv\u00f2 ad occupare quasi tutta l'Antartide. Il ghiacciaio continentale della Groenlandia non si svilupp\u00f2 del tutto fino al tardo Pliocene, ma si svilupp\u00f2 visibilmente ed in maniera molto rapida con la prima glaciazione continentale. Questo ebbe l'effetto inusuale di permettere ai fossili di piante che crescevano sull'attuale Groenlandia di essere maggiormente conservate rispetto a quelli che hanno subito la lenta formazione del ghiacciaio continentale antartico.\nGhiacciaio continentale antartico.\nIl ghiacciaio continentale antartico \u00e8 la pi\u00f9 grande massa unitaria di ghiaccio sulla Terra. Ricopre un'area di all'incirca 14 milioni di km\u00b2 e contiene 30 milioni di km\u00b3 di ghiaccio. Circa il 90% dell'acqua dolce sulla superficie terrestre \u00e8 racchiusa in questo ghiacciaio continentale, e, se si sciogliesse causerebbe un innalzamento del livello del mare di 61,1 metri.Nella parte orientale del continente antartico il ghiacciaio continentale \u00e8 adagiato per la maggior parte sopra la terraferma, mentre nella parte occidentale il letto del ghiacciaio si trova adagiato in punti che sono oltre i al di sotto del livello del mare. Potrebbe essere il fondo marino se il ghiacciaio continentale non fosse li. Comunque, se il ghiacciaio fosse effettivamente rimosso, verrebbe ad aversi un assestamento isostatico che provocherebbe un innalzamento medio del continente antartico di al di sopra del livello del mare.\nGhiacciaio continentale groenlandese.\nIl ghiacciaio continentale della Groenlandia occupa all'incirca l'82% della superficie dell'isola; se si sciogliesse porterebbe ad un innalzamento del livello del mare di circa 7,2 metri . Le misurazioni sono state effettuate dalla NASA con il satellite Gravity Recovery and Climate Experiment (GRACE) messo in orbita nel 2002.\nPossibili effetti dovuti all'innalzamento globale della temperatura.\nSugli effetti del riscaldamento globale sui ghiacciai continentali vi sono stati risultati contrastanti delle prime ricerche condotte.\nNel 2001 l'IPCC ipotizzava, tramite modellizzazioni, che se si presentasse l'innalzamento globale della temperatura, nel prossimo secolo il ghiacciaio continentale antartico \u00e8 previsto che acquisti massa principalmente perch\u00e9 \u00e8 talmente freddo che un aumento della temperatura non porterebbe ad un suo scioglimento significante ma provocherebbe un aumento di umidit\u00e0; viceversa il ghiacciaio continentale groenlandese \u00e8 previsto che perda massa attraverso lo scioglimento.\nLe successive analisi del British Antarctic Survey basate invece sulle ricerche e rilievi puntuali sul campo, prevedono con le stesse condizioni una fusione dei ghiacci sia in Groenlandia che in Antartide."}
{"id": "541418", "revid": "4142208", "url": "https://it.wikipedia.org/wiki?curid=541418", "title": "Matteo Visconti", "text": ""}
{"id": "541419", "revid": "1543377", "url": "https://it.wikipedia.org/wiki?curid=541419", "title": "Cate Tiernan", "text": "Biografia.\nCate Tiernan (pseudonimo di Gabrielle Charbonnet) \u00e8 nata a New Orleans ed attualmente vive in Carolina del Nord con le sue due figlie, il marito e i due figli di lui. Tiernan decise di diventare scrittrice poich\u00e9 credeva di avere qualcosa di importante da dire ai giovani e che avrebbe potuto insegnargli qualcosa. Scrive romanzi, indirizzati a lettori adolescenti, che sono principalmente basati sul genere magico. Il suo lavoro pi\u00f9 popolare \u00e8 la serie di Sweep, (in Italia \u00e8 edita da Mondadori, nella collana Dark Magic). Lei stessa non \u00e8 una strega (non \u00e8, cio\u00e8, una praticante della religione pagana Wicca, al contrario dei protagonisti della serie), ma afferma di apprezzare molti aspetti di tale religione, compresa la relativa corrente che abbraccia il \u201cpotere femminile\u201d (la tradizione Dianica). \nIl nome \"Cate Tiernan\" \u00e8 uno pseudonimo.\nOpere.\nSweep.\nPoich\u00e9 \u00e8 una serie di quindici libri, \"Sweep\" \u00e8 una storia \u201ca puntate\u201d. Segue la vita della teenager Morgan Rowlands che scopre di essere una strega ereditaria, ovvero la discendente di uno fra gli antichi clan praticanti della Wicca. \nUno fra i messaggi principali della serie \u00e8 che Morgan Rowlands, come molte adolescenti, deve imparare a contare su s\u00e9 stessa, a capire quali sono le proprie potenzialit\u00e0 e come \u00e8 meglio usarle. infatti, i libri ci mostrano l'eterna lotta tra il male e il bene che sono rappresentati dalla magia nera (il lato oscuro) e la magia pi\u00f9 pura; questa lotta porta Morgan a scoprire se stessa e scegliere la vita che pi\u00f9 le appartiene, nonostante le sue ambigue origini.\nBalefire.\nA partire dal 2005, Cate Tiernan sta lavorando ad una serie di libri intitolata \"Balefire\". Questa serie \u00e8 ambientata a New Orleans e, come \"Sweep\", parla di magia e streghe. Il quarto libro della serie di Balefire \u00e8 l'ultimo pubblicato finora.\nImmortal Beloved.\nNel dicembre 2007, Tiernan ha venduto i diritti del suo prossimo lavoro, la trilogia \"Immortal Beloved\". La serie ruota attorno ad un'immortale che ha vissuto una vita nell'oscurit\u00e0, ma ha finalmente deciso di cambiare ed andare verso la luce.\nL'autrice ha annunciato sul suo sito ufficiale che i diritti di questa serie sono stati venduti anche in Italia .\nBibliografia.\nSweep.\nLibri editi in Italia nella collana Dark Magic, Arnoldo Mondadori Editore\nImmortal Beloved.\nEdizione italiana a cura di Arnoldo Mondadori Editore"}
{"id": "541420", "revid": "729019", "url": "https://it.wikipedia.org/wiki?curid=541420", "title": "Consolidated B-32 Dominator", "text": "Il Consolidated B-32 Dominator fu un bombardiere strategico, quadrimotore ad elica ed ala alta, sviluppato dall'azienda aeronautica statunitense Consolidated Aircraft Corporation nei primi anni quaranta.\nProdotto a partire dal 1942 e destinato a sostituire il precedente B-24 Liberator, il B-32 fu inoltre concepito per essere 'la ruota di scorta' dell'USAF, nel caso di fallimento del tecnologicamente avanzato, ma anche rischioso, programma che doveva portare alla produzione del B-29 Superfortress. Rispetto a quest'ultimo, il B-32 era un aereo meno sofisticato, con una progettazione poco innovativa che lo rese simile al precedente B-24, pur essendo molto ingrandito e potenziato, e dotato di un'unica deriva, come nel caso del Consolidated PB4Y-2 Privateer.\nCostruito in soli 115 esemplari, esso non ebbe molto successo nelle poche operazioni belliche della Seconda guerra mondiale cui prese parte, dimostrandosi un duro avversario per i caccia giapponesi, ma anche pericolosamente soggetto ad incidenti mortali. Nonostante le pecche, il B-32 era pur sempre, nel campo degli aerei della seconda guerra mondiale, un modello secondo in potenza solo al B-29 e con caratteristiche ad esso assai simili.\nStoria del progetto.\nIl progetto del B-29 Superfortress inizi\u00f2 a met\u00e0 del 1938. Nel giugno del 1940 l'USAAF chiese alla Consolidated un progetto alternativo come riserva in caso di problemi nello sviluppo del B-29.\nLa Consolidated propose il Model 33 derivato dal B-24, un progetto simile anche se di dimensioni maggiori, e come il B-24 era caratterizzato dall'ala Davis ad alto allungamento, da un impennaggio dotato di due derive a disco ed dai portelli della stiva bombe scorrevoli, ma la fusoliera era pi\u00f9 grande, a sezione circolare, ed il muso era arrotondato.\nPer la propulsione erano previsti motori Wright R-3350 Super Cyclone da 2\u00a0200\u00a0hp con eliche Curtiss Electric tripala, gli stessi del B-29, cabina pressurizzata ed un armamento difensivo basato su quattordici mitragliatrici Browning M2 calibro .50 in (12,7\u00a0mm) in torrette controllate a distanza, il tutto per il peso totale previsto di 45.814\u00a0kg.\nL'USAAF firm\u00f2 un contratto per tre prototipi XB-32 il 6 settembre 1940, lo stesso giorno dell'ordine per il prototipo XB-29 della Boeing.\nIl primo XB-32 (41-141) venne costruito nello stabilimento della Consolidated di Fort Worth in Texas e vol\u00f2 per la prima volta il 7 settembre 1942. Questo primo prototipo era privo di sistema di pressurizzazione, torrette difensive e portelli del carrello perch\u00e9 davano ancora alcuni problemi. Il prototipo aveva motori R-3350-13 alle gondole interne e R-3350-21 alle gondole esterne. Le eliche dei motori interni avevano la possibilit\u00e0 di inversione del passo per ridurre la corsa d'atterraggio. Durante la fase di prove in volo i motori diedero problemi a causa di perdite d'olio e del raffreddamento inadeguato. L'XB-32 \"41-141\" era equipaggiato con otto mitragliatrici da 12,7\u00a0mm in due torrette dorsali e due ventrali pi\u00f9 due mitragliatrici da 12,7\u00a0mm ed un cannone da 20\u00a0mm in ogni gondola motore esterna sparanti all'indietro controllate a distanza ed una mitragliatrice da 12,7\u00a0mm in ogni ala all'esterno delle eliche.\nIl 17 marzo 1943 l'USAAF sottoscrisse un contratto di fornitura per trecento B-32 nonostante continuassero i problemi al prototipo.\nIl 10 maggio 1943 il primo XB-32 si schiant\u00f2 in decollo dopo avere compiuto trenta voli di collaudo a causa di un guasto agli ipersostentatori.\nIl 2 luglio 1943 vol\u00f2 per la prima volta il secondo XB-32 (41-142).\nDopo alcuni collaudi l'USAAF richiese una revisione del progetto iniziale che avrebbe dovuto adottare numerose modifiche, tra le quali una suddivisione dell'armamento difensivo pi\u00f9 tradizionale a causa di problemi con le torrette comandate a distanza. Di conseguenza venne ridotto a dieci mitragliatrici M2 da 12,7\u00a0mm cos\u00ec suddivise:\nI problemi relativi al sistema di pressurizzazione non vennero mai risolti per cui si decise di eliminarlo per gli aerei di serie e non utilizzarli ad alta quota.\nIl carico bellico venne aumentato da 1\u00a0814\u00a0kg a 9\u00a0072\u00a0kg, inoltre vennero introdotti un nuovo sistema di puntamento e sgancio delle bombe e nuove eliche quadripala.\nIl secondo XB-32 continu\u00f2 ad avere problemi di stabilit\u00e0, per risolverli dopo il venticinquesimo volo venne montata una coda a deriva singola simile a quella del B-29, ma senza risultati.\nIl terzo XB-32 (41-18336) vol\u00f2 per la prima volta il 3 novembre 1943 con una coda di nuova progettazione con deriva alta 5,9\u00a0m.\nDenominazione ufficiale.\nLa Consolidated scelse inizialmente il nome Terminator, ma nell'agosto 1944 il Technical Subcommittee on naming aircraft propose di cambiarlo in Dominator, scelta accettata dalla Consolidated.\nIn seguito nell'estate del 1945 l'Assistant Secretary of State Archibald Mac Leish critic\u00f2 il nome definendolo inadatto ad un aereo americano per cui si torn\u00f2 al nome Terminator subito prima della cancellazione del programma.\nImpiego operativo.\nInizialmente l'USAAF considerava il B-32 come un progetto di riserva nel caso di ritardi o fallimento del B-29, ma il successo del B-29 ed i ritardi del programma resero inutile il B-32.\nI piani dell'USAAF per riequipaggiare coi B-32 i gruppi di volo dell'Eighth e Fifteenth Air Force prima del loro trasferimento nel Pacifico vennero resi impossibili dalla consegna di soli cinque B-32 entro la fine del 1944, mentre il B-29 era gi\u00e0 in piena produzione ed impiego da parte della Twelfth Air Force.\nLa consegna dei primi B-32 inizi\u00f2 quando il generale George Kenney, comandante della Fifth Air Force e delle forze aeree alleate nel Pacifico sudoccidentale and\u00f2 a Washington per chiedere B-29. Poich\u00e9 per i B-29 la priorit\u00e0 era il bombardamento strategico la richiesta fu respinta, e Kenney chiese i B-32.\nKenney fu autorizzato a provare i nuovi aerei in missioni reali e fu definita una serie di missioni di prova ed un piano per riequipaggiare coi B-32 due dei quattro squadron del 312th Bomb Group, all'epoca tutti su Douglas A-20 Havoc.\nIl 12 maggio 1945 tre B-32 partirono da Forth Worth diretti alla base di Clark Field sull'isola di Luzon nelle Filippine, dove arrivarono due il 24 ed il terzo il 25, e furono assegnati al 386th Bomb Squadron del 312th Bomb Group per undici missioni di prova, completate il 17 giugno.\nGli equipaggi rimasero positivamente impressionati dalle prestazioni di atterraggio corto possibili grazie all'ala Davis ed agli inversori di passo delle eliche sui motori interni. Trovarono anche diversi difetti: la cabina era molto rumorosa, la disposizione della strumentazione inadatta, la visuale del bombardiere limitata; inoltre l'aereo era molto pesante e gli incendi ai motori frequenti.\nIl 29 maggio 1945 i B-32 compirono la prima missione di bombardamento contro un deposito di rifornimenti ad Antatet sull'isola di Luzon nelle Filippine.\nIl 15 giugno due B-32 sganciarono sedici bombe da 907\u00a0kg su una raffineria di zucchero a Taito sull'isola di Taiwan.\nIl 22 giugno un B-32 attacc\u00f2 con bombe da 227\u00a0kg una distilleria d'alcol a Heito sull'isola di Taiwan, e un altro B-32 manc\u00f2 con bombe a frammentazione da 118\u00a0kg alcune postazioni d'artiglieria contraerea.\nIl 25 giugno fu eseguita l'ultima missione d'attacco a dei ponti presso Kiirun sull'isola di Taiwan.\nLe missioni di prova furono giudicate complessivamente positive, quindi nel luglio successivo il 386th Bomb Squadron complet\u00f2 la transizione sul B-32 e comp\u00ec altre sei missioni prima della fine della guerra.\nIl 13 agosto il 386th Bomb Squadron fu trasferito alla Yontan Air Base, nei pressi di Yomitan sull'isola di Okinawa, per eseguire ricognizioni fotografiche per verificare il rispetto delle condizioni di resa dei giapponesi. Nei giorni successivi arrivarono altri sei B-32.\nDurante una di queste missioni i B-32 il 17 agosto furono attaccati da contraerea e caccia giapponesi, rivendicando un abbattimento certo e due probabili.\nIl 18 agosto una formazione di quattro Mitsubishi A6M \"Zero\" e tre Kawanishi N1K2-J Shiden-Kai attaccarono quattro B-32 impegnati in missioni di ricognizione fotografica sul Giappone; fu l'ultimo combattimento aereo della guerra.\nIl B-32 42-108532 \"Hobo Queen II\" fu gravemente danneggiato, uno degli operatori fotografici ferito ed un altro ucciso, l'ultima vittima alleata in combattimento della seconda guerra mondiale. Il suo equipaggio rivendic\u00f2 l'abbattimento di due Zero ed il probabile abbattimento di uno Shiden-Kai.\nL'ultima missione di ricognizione fotografica fu eseguita il 28 agosto; lo stesso giorno due B-32 andarono distrutti in due incidenti: morti quindici dei ventisei uomini d'equipaggio.\nIl 386th Bomb Squadron termin\u00f2 le operazioni il 30 agosto.\nLa produzione del B-32, di cui erano gi\u00e0 stati ordinati altri 1\u00a0598 esemplari,fu cancellata l'8 settembre 1945 e termin\u00f2 il 12 ottobre.\nI B-32 furono accantonati all'Aerospace Maintenance And Regeneration Center (AMARC) sulla Davis-Monthan Air Force Base in Arizona e successivamente demoliti; l'ultimo, il 42-108474 inizialmente destinato al National Museum of the United States Air Force nei pressi della Wright-Patterson Air Force Base (base aerea Wright-Patterson) in Ohio, fu dichiarato surplus e demolito a Davis-Monthan nell'agosto 1949.\nLivree.\nCome gli altri aerei prodotti in quel periodo, i B-32 vennero consegnati non verniciati a parte il pannello antiriflesso sopra al muso di fronte alla cabina e le capottature dei motori ai lati interni che erano verde oliva scuro FS34087 per evitare che i riflessi del sole sulle superfici metalliche potessero abbagliare l'equipaggio; arrivati al reparto erano eventualmente mimetizzati a discrezione del comandante."}
{"id": "541421", "revid": "1327519", "url": "https://it.wikipedia.org/wiki?curid=541421", "title": "Moto contrario", "text": ""}
{"id": "541422", "revid": "1974457", "url": "https://it.wikipedia.org/wiki?curid=541422", "title": "Sifonamento", "text": "Il sifonamento \u00e8 un fenomeno disastroso provocato da una risalita verticale di fluido in un suolo che non \u00e8 in grado di opporsi a tale spinta. Il risultato \u00e8 quello di una inondazione con rottura degli strati superficiali e/o profondi e danneggiamento o distruzione delle opere costruite. Il fenomeno \u00e8 legato alla filtrazione, che varia il regime delle pressioni rispetto alla spinta idrostatica ed \u00e8 innescato da una differenza di pressione tra la parte a monte e quella a valle di un'opera di sostegno.\nDescrizione.\nUn tale evento pu\u00f2 verificarsi ad esempio in questo contesto: in seguito ad uno scavo protetto da un diaframma, sotto la quota di pelo libero della falda acquifera, viene a determinarsi una sorta di sottile \"tappo\", costituito dalla base dello scavo, sotto cui l'acqua sotterranea preme verso l'alto, come in una bottiglia di spumante.\nMan mano che lo scavo assottiglia questa sorta di tappo, si incrementa la pressione nell'acqua che tende a risalire dal fondo dello scavo e questo contrasta il peso proprio del terreno stesso. Oltrepassato un punto limite, la spinta dell'acqua solleva il terreno o lo rompe, dando inizio ad una vera e propria inondazione. Ovviamente la gravit\u00e0 del fenomeno deve essere prevista dal progettista che segue lo scavo che provvede a cautelarsi da tale fenomeno, adottando un opportuno coefficiente di sicurezza per l'opera da eseguire. Il principio delle tensioni efficaci ci aiuta a capire la natura fisica di questo fenomeno: le tensioni efficaci sono le tensioni che si distribuiscono all'interno dello scheletro solido dei terreni e la loro variazione provoca la \"risposta del terreno\", vale a dire cedimenti e rigonfiamenti. Quando queste risultano nulle si ha che la pressione dell'acqua in quei punti \u00e8 uguale alle tensioni totali (tensioni dovute al peso del terreno, ad un carico, ecc) e quindi il terreno sifona.\nIl sifonamento \u00e8 un fenomeno catastrofico in quanto autoalimentante, infatti la fuoriuscita d'acqua provoca l'espulsione di terreno dalla sua configurazione precedente e questo genera ulteriori problemi all'opera. Un rimedio da utilizzare in questi casi \u00e8 quello di posizionare dei sacchi pieni di sabbia sul punto in cui si ha la venuta d'acqua, in questo modo si consente all'acqua di sfogare la propria pressione e si incrementa il peso sulla parte instabile in modo da ricondurre il sistema in una condizione di stabilit\u00e0."}
{"id": "541423", "revid": "6923", "url": "https://it.wikipedia.org/wiki?curid=541423", "title": "Margherita de' Medici", "text": "Fu reggente di Piacenza nel 1635 e reggente dell'intero ducato dal 1646, anno della morte del marito, al 1648.\nBiografia.\nInfanzia.\nMargherita era la seconda figlia e il quarto figlio della numerosa famiglia di Cosimo II de' Medici, granduca di Toscana, e di sua moglie, Maria Maddalena d'Austria. La principessa trascorse la sua infanzia alla corte di Firenze. Come tutti i figli del Granduca, ricevette una buona educazione: parlava correntemente il latino e l'italiano, era esperta di letteratura, musica e arte.\nMatrimonio.\nIl 14 febbraio 1627 la principessa Margherita si fidanz\u00f2 con Odoardo, duca di Parma e Piacenza, che in precedenza era stato fidanzato con la sorella maggiore, la principessa Maria Cristina. Il precedente fidanzamento era durato sette anni ed \u00e8 stato interrotto a causa dell'aggravamento dei problemi di salute della sposa. Nell'interesse di entrambe le famiglie, fu presa la decisione di un nuovo fidanzamento.\nIl matrimonio dinastico, che consolid\u00f2 l'alleanza tra il Ducato di Parma e il Granducato di Toscana, non incontr\u00f2 gli interessi del regno francese, che cercava di espandere la propria influenza sugli stati italiani. Su consiglio del primo ministro, il cardinale de Richelieu, la regina vedova Maria de' Medici, cugina del granduca di Toscana, propose a Cosimo II di far sposare Margherita al figlio pi\u00f9 giovane, Gaston, duca d'Orl\u00e9ans, e al duca di Parma la principessa Anna. Il piano della regina vedova fu sostenuto da papa Urbano VIII, ma respinto dalle due corti.\nL'11 ottobre 1628 si celebrarono nel Duomo di Firenze le nozze della principessa Margherita e del duca Odoardo. I festeggiamenti del matrimonio continuarono a Parma, dove gli sposi arrivarono il 6 dicembre dello stesso anno. Ebbero otto figli:\nIn loro onore, il Teatro Farnese ha dato la prima assoluta dell'opera \"Mercurio e Marte\" su musica di Claudio Monteverdi e testi di Claudio Achillini. Durante il loro regno, nel 1630, scoppi\u00f2 un'epidemia di peste, una delle cui conseguenze fu il malcontento dei sudditi, intensificato dal contrasto tra il lusso della corte e il carico fiscale imposto al popolo, nonch\u00e9 dalla politica filofrancese del duca.\nReggente.\nIl marito di Margherita mor\u00ec per un infarto il 12 settembre 1646 a Piacenza. La duchessa vedova divenne reggente, per il figlio minorenne, e regn\u00f2 con il cognato, il cardinale Francesco Maria Farnese, dopo la cui morte, avvenuta il 12 luglio 1647, svolse da sola le funzioni di reggenza. Nello stesso anno Margherita si rec\u00f2 in pellegrinaggio alla Basilica della Santa Capanna a Loreto. Il 17 settembre 1648 il duca Ranuccio II inizi\u00f2 a governare autonomamente. Quasi immediatamente, sorsero disaccordi tra lui e sua madre, il cui aspetto Margarita attribu\u00ec all'influenza del segretario di Stato Jacopo Gaufrido. La duchessa vedova, non senza ragione, considerava quest'ultimo una spia francese e non le piaceva fin dal regno del suo defunto marito. Voleva nominare segretario di Stato il generale Francesco Serafini, che godeva del suo patrocinio. Infine, dopo essere stato sconfitto nella seconda guerra per il Ducato di Castro, riusc\u00ec a fa cadere in disgrazia Gaufrido che fu giustiziato nel gennaio 1650 a Piacenza.\nMorte.\nAnche i rapporti tra Margherita ed entrambe le mogli del figlio maggiore non hanno funzionato. Nell'aprile del 1660 il duca di Ranuccio II si spos\u00f2 per la prima volta con la Principessa Margherita Violante di Savoia. Quasi immediatamente, tra la suocera e la nuora nacque una reciproca inimicizia. I dissidi col figlio per questo si aggravarono tanto che consigli\u00f2 alla madre di tornare a Firenze. Nell'ottobre 1660, il loro rapporto si deterior\u00f2 definitivamente. Nell'aprile del 1661 part\u00ec per Firenze per partecipare al matrimonio di suo nipote, il principe ereditario Cosimo e la principessa Margherita Luisa d'Orl\u00e9ans e non aveva fretta di tornare. Margherita arriv\u00f2 a Parma nell'agosto 1661. Il suo rapporto con il figlio miglior\u00f2 solo dopo la morte della prima moglie di parto. Un anno dopo, Ranuccio II si spos\u00f2 con la principessa Isabella d'Este, per la quale sua madre provava la stessa antipatia della prima nuora.\nSospesa dal figlio dagli affari pubblici, la duchessa era in corrispondenza attiva con i fratelli. Nelle sue lettere scriveva di come si divertiva, ad esempio, a pesca e a caccia, della sua salute e si interessava alla salute dei suoi fratelli. Nel 1671 la duchessa vedova soggiorn\u00f2 per qualche tempo a Innsbruck dalla sorella, contessa del Tirolo e arciduchessa d'Austria. Scrisse la sua ultima lettera l'ultimo giorno di gennaio 1679. Margherita Medici mor\u00ec il 6 febbraio 1679 a Parma e fu sepolta nella tomba di Casa Farnese nella Basilica di Nostra Signora del Recinto. In ricordo della duchessa si leggevano epitaffi nelle chiese di Parma e Piacenza scritti da Ottavio Landi, Benedetto Bacchini e Felice Rotondi.\nPer tutta la vita Margherita mantenne stretti rapporti con Firenze. Fu sostenitrice del riavvicinamento dei Medici e dei Farnese in politica estera. Sotto di lei la corte parmense fu fortemente influenzata dalla cultura fiorentina e dal galateo di corte. Margherita frequentava il balletto e il teatro musicale. Su invito della duchessa, il cantante Ippolito Fusai, che ha prestato servizio con il fratello, il cardinale Leopoldo de' Medici, si \u00e8 esibito pi\u00f9 volte a Parma. Ha anche frequentato pittori. L'artista preferito della duchessa era Justus Sustermans, che dipinse molti dei suoi ritratti in epoche diverse. Il ritratto della duchessa del 1635 fu dipinto da Francesco Coppa commissionato dal cardinale Giancarlo de' Medici, fratello di Margherita. Entrambi erano appasionati per il giardinaggio.\nSecondo la ritrattistica e le fonti dell'epoca, Margherita non era una bella donna, ma compensava con altre doti, era amabile, buona e perfettamente educata. Malgrado fosse stato combinato per ragioni politiche, il matrimonio con Odoardo fu felice e suggellato da una fedelt\u00e0 reciproca e piena."}
{"id": "541424", "revid": "254059", "url": "https://it.wikipedia.org/wiki?curid=541424", "title": "Le Grazie (Porto Venere)", "text": "Le Grazie \u00e8 una frazione del comune di Porto Venere e una borgata marinara che partecipa al Palio del Golfo.\nIl pittoresco borgo marinaro si trova in uno dei seni della costa occidentale del Golfo della Spezia. Provenendo da Porto Venere, il primo di questi seni si chiama \"Cala dell'oliva\", ne segue un altro che prende il nome da un monastero di monaci olivetani, il \"santuario di Nostra Signora delle Grazie\". Si produce il rinomato vino denominato il Soetto del golfo. \nUn piccolo porto, riparato dalle intemperie del mare, dove la popolazione autoctona \u00e8 dedita dai secoli all'arte della costruzione d'imbarcazioni e della pesca.\nOltre alle attivit\u00e0 legate al mare Le Grazie \u00e8 sede di numerose cave di marmo Portoro, alcune di esse tuttora in attivit\u00e0.\nNel promontorio delle Grazie \u00e8 sito il bastione del Varignano, in origine Lazzaretto della Repubblica genovese, poi bagno penale del Regno di Sardegna, ora sede del Raggruppamento Subacquei ed Incursori \"Teseo Tesei\" il Comando al quale fanno capo il Gruppo Operativo Subacquei ed il Gruppo Operativo Incursori della Marina Militare Italiana.\n\u00c8 di grande rilievo archeologico la villa residenziale di epoca romana del Varignano, situata nell'insenatura delle Grazie, alle pendici del colle Muzzerone ed aperta sul mare in un paesaggio di grande bellezza.\nSi produce un vino tipico chiamato il sotto del golfo\nSu iniziativa dell'allora assessore Gianfranco Vecchio, nell'anno 2007, con la Delibera n. 8 della Giunta comunale di Porto Venere, Le Grazie \u00e8 stata denominata \"La Citt\u00e0 dei palombari e dell'iperbarismo\" in quanto sede unica, su tutto il territorio nazionale, di organismi specializzati legati alla subacquea. Il Comitato di Le Grazie, Citt\u00e0 dei palombari e dell'iperbarismo \u00e8 composto da:"}
{"id": "541427", "revid": "729019", "url": "https://it.wikipedia.org/wiki?curid=541427", "title": "Motorway M8", "text": "L'autostrada M8 \u00e8 la pi\u00f9 utilizzata della Scozia, e una delle pi\u00f9 utilizzate del Regno Unito. Collega le due principali citt\u00e0 della nazione, Glasgow ed Edimburgo, e serve anche altre grandi centri come Airdrie, Coatbridge, Greenock, Livingston e Paisley. L'autostrada \u00e8 lunga 97 km, escludendo l'intervallo di circa 10 km tra il quartiere di Glasgow di Baillieston e Newhouse. L'autostrada ha una stazione di servizio, situata a Harthill, e termina a Langbank.\nCostruzione.\nCon l'avvento del periodo di costruzione delle autostrade nel Regno Unito verso la fine degli anni '50, la M8 fu progettata come una delle pi\u00f9 importanti tra le nuove autostrade, in modo da sostituire la strada A8 come alternativa ad alta capacit\u00e0 per i viaggi fuori citt\u00e0. L'autostrada fu costruita in modo frammentario in diversi stadi, aggirando le citt\u00e0 a partire dal 1965 con l'apertura da parte del Segretario di Stato per la Scozia George Willis del tratto di Harthill. Nel 1968 fu aperto il \"Renfrew Bypass\" e la A8(M) divenne parte della M8 quando l'autostrada fu ad essa collegata ad ovest. La parte interna alla citt\u00e0 di Glasgow fu costruita tra il 1968 ed il 1972, utilizzando un progetto definito alla fine della seconda guerra mondiale, che mirava a mettere in campo una serie di opere per rilanciare la citt\u00e0. Il progetto evolvette in quella che sarebbe divenuta la \"Glasgow Inner Ring Road\", un'autostrada che avrebbe circondato il centro cittadino, collegata al Renfrew Bypass al margine sud-occidentale e all'autostrada Monkland (costruita sull'ex percorso del Monkland Canal) verso Edimburgo al margine nord-orientale. INsieme, queste tre sezioni di autostrada costituiscono l'attuale M8.\nGran parte dell'autostrada fu completa nel 1980; da allora, le uniche aggiunte sono state un nuovo interscambio con la Motorway M80 nel 1992 e un'estensione orientale di 6,4 km da Newbridge all'allora nuovo Edinburgh City Bypass nel 1995, e un nuovo interscambio presso il Kingston Bridge a Glasgow che la collega alla nuova estensione della M74 nel 2011. Le restanti sezioni non terminate tra Baillieston e Newhouse, che fanno parte del progetto del governo scozzese per le autostrade M8, M73 e M74, ha avuto inizio all'inizio del 2015, insieme alle altre opere per migliorare i collegamenti alla rete stradale locale, alla M73 e M74. Il termine dei lavori \u00e8 previsto per la primavera del 2017.\nPercorso.\nPartendo dall'Edinburgh City Bypass, la strada si dirige verso ovest verso l'incrocio con la M9 verso il Forth Road Bridge, passando per la parte settentrionale di Livingston e a sud di Bathgate. Continua attraverso la Cintura centrale scozzese prima di terminare a Newhouse. La sezione successiva, in origine designata come \"Monkland Motorway\", inizia al confine della citt\u00e0 di Glasgow allo svincolo per la M73 (il principale punto di interscambio per tutti i percorsi verso sud, attraverso la M74), prima di passare attraverso i quartieri di Barlanark, Riddrie, Dennistoun e Townhead (seguendo il percorso del \"Monkland Canal\" abbandonato), dirigendosi verso il centro cittadino. La parte centrale, l'incompleto Glasgow Inner Ring Road, contiene diversi svincoli che portano verso le comunit\u00e0 locali quali Cowcaddens, Garnethill, Kelvingrove e Anderston. Attraversa poi il fiume Clyde sul Kingston Bridge, e si dirige verso ovest attraverso Kinning Park, Bellahouston e Hillington prima di lasciare Glasgow. Verso ovest, passa per Renfrew e Paisley, portando il traffico direttamente oltre quella che era la pista principale dell'aeroporto di Renfrew, prima dello svincolo per l'aeroporto di Glasgow. Passa a sud di Erskine e termina a Langbank, circa 16 km ad est di Greenock.\nLa M8 comprende nominalmente alcune sezioni delle strade europee, in particolare la E05 (Langbank-Baillieston) e la E16 (Newhouse-Edimburgo), anche se nessuna delle due \u00e8 segnalata, come tutte le altre strade europee nel Regno Unito."}
