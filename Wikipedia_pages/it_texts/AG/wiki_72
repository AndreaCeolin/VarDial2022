{"id": "607927", "revid": "125944529", "url": "https://it.wikipedia.org/wiki?curid=607927", "title": "Fede, ragione e universit\u00e0", "text": "La \"lectio magistralis\" \"Fede, ragione e universit\u00e0 - Ricordi e riflessioni\", tenuta il 12 settembre 2006 dal papa Benedetto XVI presso l'universit\u00e0 di Ratisbona durante il suo viaggio in Baviera, rappresent\u00f2 un intervento sul tema dei rapporti tra fede e ragione di importante rilievo sul piano culturale e teologico cattolico.\nIl discorso papale caus\u00f2 violente reazioni nel mondo islamico, soprattutto a causa di una citazione dell'imperatore bizantino Manuele II Paleologo, tratta da un suo scritto sulla guerra santa, redatto probabilmente tra il 1394 e il 1402: oltre a numerose proteste di piazza, furono infatti assaltati e incendiati diversi luoghi di culto cristiani.\nContenuti della lectio: fede e ragione.\nI temi centrali del discorso di Ratisbona possono essere cos\u00ec riassunti: \"il rapporto tra fede e ragione; l'analogia, nella differenza, tra Dio e l'uomo; il nesso tra religione e civilt\u00e0 (come nel discorso di Monaco); la scientificit\u00e0 moderna, con il suo valore; la necessit\u00e0 di \u00aballargare l'illuminismo\u00bb [...] Ci\u00f2 che importa al papa, nella lezione all'Universit\u00e0 di Ratisbona, \u00e8 questo: \u00abL'affermazione decisiva in questa argomentazione contro la conversione mediante la violenza \u00e8: non agire secondo ragione \u00e8 contrario alla natura di Dio\u00bb\". (Enrico Peyretti)\nSecondo un altro commentatore, invece, \"Papa Wojtyla nel 1996 riconobbe il darwinismo come una \u00abteoria corroborata da prove convergenti e provenienti da discipline diverse\u00bb, non in contrasto con un \u00absalto ontologico\u00bb riguardante la natura umana. Papa Ratzinger nella Conferenza di Ratisbona ha ripreso la distinzione tra una \u00abragione ristretta\u00bb tipica della scienza e una \u00abragione estesa\u00bb che coincide con la fede e che comprenderebbe in s\u00e9 la prima secondo la visione di Ratzinger. Alla luce di questa ragione estesa, il darwinismo diventa irrazionale, o almeno dotato di una razionalit\u00e0 inferiore. Si apre cos\u00ec un conflitto non tra scienza e fede, ma tra due razionalit\u00e0 di rango diverso\u00bb\". (Telmo Pievani)\nContro ogni violenza ed ogni \"guerra santa\": la spada e la ragione.\nIl papa esordisce affermando che \u00e8 \"necessario e ragionevole interrogarsi su Dio per mezzo della ragione\".\nPrende come spunto il dialogo tra Manuele II Paleologo e un persiano colto, come curato dal prof. Khoury. Nel dialogo si afferma che Maometto ha introdotto solo \"cose cattive e disumane, come la sua direttiva di diffondere per mezzo della spada la fede\", ma, secondo Manuele II, ci\u00f2 \u00e8 irragionevole e \"non agire secondo ragione \u00e8 contrario alla natura di Dio\".\nKhoury commenta che invece per l'Islam \"Dio \u00e8 assolutamente trascendente. La sua volont\u00e0 non \u00e8 legata a nessuna delle nostre categorie, fosse anche quella della ragionevolezza\". Cita anche un islamista francese, il quale rileva che Ibn \u1e24azm \"si spinge fino a dichiarare che Dio non sarebbe legato neanche dalla Sua stessa parola e che niente lo obbligherebbe a rivelare a noi la verit\u00e0. Se fosse sua volont\u00e0, l'uomo dovrebbe praticare anche l'idolatria\".\nCon parole proprie e con l'ausilio di citazioni, cos\u00ec il papa si \u00e8 pronunciato nettamente contro ogni forma di imposizione violenta di un credo religioso: \"La violenza \u00e8 in contrasto con la natura di Dio e la natura dell'anima. Dio non si compiace del sangue. La fede \u00e8 frutto dell'anima, non del corpo. Chi quindi vuole condurre qualcuno alla fede ha bisogno della capacit\u00e0 di parlare bene e di ragionare correttamente, non invece della violenza e della minaccia\".\nIl discorso papale non pu\u00f2 non avere una portata di carattere pi\u00f9 generale e non dovrebbe riferirsi in modo specifico all'Islam, dal momento che lungo e intenso \u00e8 stato nella Chiesa il dibattito fra chi - Tertulliano, Origene e Lattanzio ad esempio - rifiutava il ricorso alle armi qualificandosi seguace di Ges\u00f9 Cristo, e chi prefer\u00ec invece elaborare il concetto di \"guerra giusta\" (\"bellum pium\") e \"legittima\", quando ci si fosse trovati di fronte alla necessit\u00e0 di fermare una violenza non provocata, portata in modo diretto contro altri uomini: corrente ideologica quest'ultima affermatasi poi di fatto nel successivo cristianesimo, che rimproverer\u00e0 (tra le altre cose) a Catari e Lollardi il loro pacifismo senza eccezioni.\nPensiero greco e fede: il Logos.\nUno dei cardini del discorso papale \u00e8 rappresentato dalla \"convinzione che agire contro la ragione sia in contraddizione con la natura di Dio\" e che nell'elemento del \"Logos\" si trovi \"la profonda concordanza tra ci\u00f2 che \u00e8 greco nel senso migliore e ci\u00f2 che \u00e8 fede in Dio sul fondamento della Bibbia\".\nRatzinger commenta che Giovanni ha iniziato il prologo del suo Vangelo con le parole: \"In principio era il \"\u03bb\u03cc\u03b3\u03bf\u03c2\"\" e il \"logos\" (\"\u03bb\u03cc\u03b3\u03bf\u03c2\"), che significa insieme ragione e parola, \u00e8 Dio. Quindi, \"l'incontro tra il messaggio biblico e il pensiero greco non era un semplice caso\".\nIl papa ne trae la conclusione che \"la fede biblica, durante l'epoca ellenistica, andava interiormente incontro alla parte migliore del pensiero greco\": \u00e8 per questo che, partendo dall'intima natura della fede cristiana e, al contempo, dalla natura del pensiero greco fuso ormai con la fede, Manuele II poteva dire: Non agire \"con il logos\" \u00e8 contrario alla natura di Dio.\nEsistono quindi per il pontefice due possibili interpretazioni della divinit\u00e0: un Dio razionale secondo i canoni umani, che possa quindi essere interpretato dalla ragione, ed un Dio completamente oscuro e trascendente il cui operato non pu\u00f2 essere riportato all'esperienza degli uomini, i quali devono accettare le sue azioni solo attraverso la fede.\nIl papa conclude dando il vantaggio al Dio razionale, opzione che, peraltro, non era e non \u00e8 scontata per tutti gli uomini: ad esempio, per la dottrina musulmana, Dio \u00e8 assolutamente trascendente e la sua volont\u00e0 non \u00e8 legata a nessuna delle nostre categorie, nemmeno a quella della ragionevolezza. Per questo \"Ibn \u1e24azm si spinge fino a dichiarare che Dio non sarebbe legato neanche dalla Sua stessa parola e che niente lo obbligherebbe a rivelare a noi la verit\u00e0. Se fosse Sua volont\u00e0, l'uomo dovrebbe praticare anche l'idolatria\".\nDeviazioni nel tardo Medioevo.\nBenedetto XVI ricorda che nel tardo Medioevo \"si sono sviluppate nella teologia tendenze che rompono questa sintesi tra spirito greco e spirito cristiano\", smarrendo il filo di uno sviluppo coerente del reciproco positivo dialogo.\nIn quel periodo emersero posizioni pi\u00f9 vicine all'idea islamica dell'assoluta trascendenza di Dio, non dissimili da quelle di Ibn \u1e24azm, capaci di \"portare fino all'immagine di un Dio-Arbitrio, che non \u00e8 legato neanche alla verit\u00e0 e al bene\": \u00e8 il caso di Duns Scoto, secondo cui \"noi di Dio conosceremmo soltanto la \"voluntas ordinata\". Al di l\u00e0 di essa esisterebbe la libert\u00e0 di Dio, in virt\u00f9 della quale Egli avrebbe potuto creare e fare anche il contrario di tutto ci\u00f2 che effettivamente ha fatto\".\nIn contrasto con ci\u00f2, \"la fede della Chiesa si \u00e8 sempre attenuta alla convinzione che tra Dio e noi, tra il suo eterno Spirito creatore e la nostra ragione creata esista una vera analogia, in cui (come dice il Concilio Lateranense IV nel 1215) certo le dissomiglianze sono infinitamente pi\u00f9 grandi delle somiglianze, non tuttavia fino al punto da abolire l'analogia e il suo linguaggio. Dio non diventa pi\u00f9 divino per il fatto che lo spingiamo lontano da noi in un volontarismo puro ed impenetrabile, ma il Dio veramente divino \u00e8 quel Dio che si \u00e8 mostrato come logos e come logos ha agito e agisce pieno di amore in nostro favore\".\nIl patrimonio greco, \"criticamente purificato\", \u00e8 quindi \"una parte integrante della fede cristiana\".\nTre onde della \"de-ellenizzazione\".\nTuttavia, a quest'ultima tesi, \"si oppone la richiesta della de-ellenizzazione del cristianesimo, una richiesta che dall'inizio dell'et\u00e0 moderna domina in modo crescente la ricerca teologica\" e, secondo Benedetto XVI, \"si possono osservare tre onde nel programma della de-ellenizzazione\".\nLa Riforma protestante del XVI secolo, che rifiuta il condizionamento della filosofia e \"cerca la pura forma primordiale della fede, come essa \u00e8 presente originariamente nella Parola biblica\". Kant \"ha agito in base a questo programma\" e \"ha ancorato la fede esclusivamente alla ragione pratica, negandole l'accesso al tutto della realt\u00e0\".\nLa teologia liberale del XIX e del XX secolo, muovendo dalla \"distinzione di Pascal tra il Dio dei filosofi ed il Dio di Abramo, Isacco e Giacobbe\", auspica un \"ritorno al semplice uomo Ges\u00f9 e al suo messaggio semplice\". \"Nel sottofondo c'\u00e8 l'autolimitazione moderna della ragione, espressa in modo classico nelle 'critiche' di Kant, nel frattempo per\u00f2 ulteriormente radicalizzata dal pensiero delle scienze naturali\", che da una parte \"presuppone la struttura matematica della materia, la sua per cos\u00ec dire razionalit\u00e0 intrinseca\" e, dall'altra, \"tratta della utilizzabilit\u00e0 funzionale della natura per i nostri scopi, dove solo la possibilit\u00e0 di controllare verit\u00e0 o falsit\u00e0 mediante l'esperimento fornisce la certezza decisiva\". Tale approccio \"esclude il problema Dio, facendolo apparire come problema ascientifico o pre-scientifico\".\nMa \"se la scienza nel suo insieme \u00e8 soltanto questo, allora \u00e8 l'uomo stesso che con ci\u00f2 subisce una riduzione. Poich\u00e9 allora gli interrogativi propriamente umani, cio\u00e8 quelli del 'da dove' e del 'verso dove', gli interrogativi della religione e dell'ethos, non possono trovare posto nello spazio della comune ragione descritta dalla 'scienza' intesa in questo modo e devono essere spostati nell'ambito del soggettivo\".\nScienza e fede.\nI contributi positivi portati dalla scienza e pi\u00f9 in generale dallo sviluppo moderno dello spirito sono da salutare favorevolmente: \"tutti siamo grati per le grandiose possibilit\u00e0 che esso ha aperto all'uomo e per i progressi nel campo umano che ci sono stati donati\".\nRiprendendo il concetto del \"logos\" come elemento unificante, Benedetto XVI afferma che \"l'ethos della scientificit\u00e0, del resto, \u00e8 volont\u00e0 di obbedienza alla verit\u00e0 e quindi espressione di un atteggiamento che fa parte delle decisioni essenziali dello spirito cristiano\".\nNell'attuale terza onda di de-ellenizzazione, prosegue Benedetto XVI, \"in considerazione dell'incontro con la molteplicit\u00e0 delle culture si ama dire oggi che la sintesi con l'ellenismo, compiutasi nella Chiesa antica, sarebbe stata una prima inculturazione, che non dovrebbe vincolare le altre culture\".\nSi deve invece procedere verso \"un allargamento del nostro concetto di ragione e dell'uso di essa\".\nPer combattere le minacce derivanti da un uso distorto delle conquiste scientifiche esiste un'unica strada possibile: \"solo se ragione e fede si ritrovano unite in un modo nuovo; se superiamo la limitazione autodecretata della ragione a ci\u00f2 che \u00e8 verificabile nell'esperimento, e dischiudiamo ad essa nuovamente tutta la sua ampiezza\". Perci\u00f2, la teologia, intesa \"come interrogativo sulla ragione della fede, deve avere il suo posto nell'universit\u00e0 e nel vasto dialogo delle scienze\".\nDialogo tra culture e religioni.\n\"Solo cos\u00ec diventiamo anche capaci di un vero dialogo delle culture e delle religioni\". \"Le culture profondamente religiose del mondo vedono proprio in questa esclusione del divino dall'universalit\u00e0 della ragione un attacco alle loro convinzioni pi\u00f9 intime\".\nIl mondo ha un \"urgente bisogno\" di dialogo tra le diverse culture e religioni.\nDa questa premessa il papa ricava uno tra i messaggi centrali del suo discorso: \"Nel mondo occidentale domina largamente l'opinione che soltanto la ragione positivista e le forme di filosofia da essa derivanti siano universali. Ma le culture profondamente religiose del mondo vedono proprio in questa esclusione del divino dall'universalit\u00e0 della ragione un attacco alle loro convinzioni pi\u00f9 intime. Una ragione, che di fronte al divino \u00e8 sorda e respinge la religione nell'ambito delle sottoculture, \u00e8 incapace di inserirsi nel dialogo delle culture\".\nPertanto, alle scienze naturali compete studiare ed accettare la struttura razionale della materia e la corrispondenza tra il nostro spirito e le strutture razionali operanti nella natura come un dato di fatto; viceversa, \"la domanda sul perch\u00e9 di questo dato di fatto deve essere affidata dalle scienze naturali ad altri livelli e modi del pensare, alla filosofia e alla teologia\".\nConclusioni.\nLa conclusione \u00e8 un invito al dialogo e al riavvicinamento fra fede e ragione (nell'universit\u00e0) e fra le diverse fedi:\n\u00abIl coraggio di aprirsi all'ampiezza della ragione, non il rifiuto della sua grandezza \u2013 \u00e8 questo il programma con cui una teologia impegnata nella riflessione sulla fede biblica, entra nella disputa del tempo presente. \"Non agire secondo ragione, non agire con il \"logos\", \u00e8 contrario alla natura di Dio\", ha detto Manuele II, partendo dalla sua immagine cristiana di Dio, all'interlocutore persiano. \u00c8 a questo grande \"logos\", a questa vastit\u00e0 della ragione, che invitiamo nel dialogo delle culture i nostri interlocutori. Ritrovarla noi stessi sempre di nuovo, \u00e8 il grande compito dell'universit\u00e0.\u00bb\nOrigine della controversia.\nLa citazione di Manuele II Paleologo, ripresa nel discorso pronunciato dal papa e da cui sono scaturite le polemiche, \u00e8 la seguente:\nLa frase contestata, citata nell'occasione da Benedetto XVI, \u00e8 dunque la seguente:\nAd ogni modo, prima e dopo la frase succitata, nella lezione il Papa precisa il motivo della citazione, senza alcun intento provocatorio.\nReazioni.\nLe reazioni sono risultate disomogenee, sia nel mondo islamico sia in quello cristiano. Nel primo caso si \u00e8 passati dall'indignazione delle maggiori cariche civili e religiose degli stati a prevalenza musulmana con aspre proteste di piazza annesse (a volte anche decisamente offensive), fino ad arrivare a minacce di morte nei confronti di Benedetto XVI da parte di gruppi estremisti quali ad esempio al-Q\u0101\u02bfida, \"\u02bfIr\u0101q al-Jih\u0101diyya\" (Iraq jih\u0101dista) o Jaysh al-Muj\u0101hid\u012bn (Esercito dei Muj\u0101hid\u012bn). Nel mondo islamico si sono verificati inoltre diversi assalti e incendi a chiese e luoghi di culto cattolici.\nAnche l'omicidio della suora italiana Leonella Sgorbati, operante a Mogadiscio da molti anni, probabilmente legato alla lezione di Ratisbona, ha contribuito a far esprimere \"\"vivo rammarico\" a Benedetto XVI, durante l'Angelus domenicale, in merito alla situazione globale che si era creata:\nTale espressione di \"rammarico\" \u00e8 stata accettata da molti paesi, mentre permangono ancora posizioni di maggior intransigenza, da parte di paesi che si attendono vere e proprie \"scuse formali\".\nTra coloro che hanno accettato immediatamente l'invito al dialogo del Papa vi \u00e8 Il presidente dell'Iran, Mahmud Ahmadinejad, che il 19 settembre 2006, esprimendo \"rispetto per il Papa\" e, suggerendo che le parole del Papa siano state \"modificate\"\", ha dichiarato, riguardo al modo nel quale i media hanno riferito del discorso del Pontefice:\nAhmadinejad ha per\u00f2 colto l'occasione di sottolineare come, malgrado i valori cristiani contengano un ripudio della violenza, \u00abtutte le guerre del XX secolo sono state provocate da nazioni europee e dagli Stati Uniti\u00bb.\nLa posizione del Presidente iraniano ha di fatto smentito una dichiarazione di tutt'altro tenore rilasciata il giorno prima da Ali Khamenei, supremo leader iraniano, che aveva accusato il Papa di esser parte di una \u00abcrociata condotta dagli USA e dai sionisti\u00bb.\nNei paesi di tradizione cristiana si sono levate voci in aperta difesa del Pontefice, anche da parte di istituzioni laiche preoccupate di difenderne il diritto alla manifestazione del pensiero. Cos\u00ec la Commissione europea, per bocca del portavoce Johannes Laitenberger, difendendo \u00abla libert\u00e0 d'espressione del Papa\u00bb, ha giudicato \u00absbagliato\u00bb estrapolare la citazione oggetto di controversia dal discorso pronunciato da papa Ratzinger a Ratisbona e giudicarla separatamente dal contesto:\nUn'altra testimonianza di solidariet\u00e0 verso il Pontefice \u00e8 pervenuta dall'autore de \"I versi satanici\", lo scrittore indiano Salman Rushdie, in un'intervista rilasciata a \"Specchio\" (settimanale de La Stampa):\nAnche Andr\u00e9 Glucksmann, filosofo francese sessantottino e maoista, libertario e antinichilista, all'indomani del discorso di Benedetto XVI a Ratisbona difese il pontefice::\nNon sono mancate per\u00f2 critiche formali al discorso di Ratzinger, anche da parte di esponenti religiosi, fra i quali padre Tom Michel, responsabile del dialogo con l'Islam per la Compagnia di Ges\u00f9 e per la Federazione delle Conferenze episcopali dell'Asia (Fabc) e consultore del Pontificio consiglio per il dialogo interreligioso: Inoltre, sempre padre Michael ha espresso il timore che la fiducia reciproca costruita da Giovanni Paolo II con il mondo islamico fosse regredita:"}
{"id": "607929", "revid": "287204", "url": "https://it.wikipedia.org/wiki?curid=607929", "title": "Stadio San Vito-Gigi Marulla", "text": "Lo Stadio Comunale San Vito \"Gigi Marulla\" \u00e8 uno stadio calcistico di Cosenza ubicato nel rione San Vito, sulla riva destra del torrente Campagnano. \u00c8 il secondo impianto per capienza in Calabria con posti complessivi distribuiti in quattro settori ed ospita dal 1964 le partite del . Il rettangolo di gioco \u00e8 posto ad un'altitudine di 232,5 metri sul livello del mare.\nOriginariamente denominato \"stadio San Vito\", dal 21 settembre 2015 ha assunto la denominazione attuale in memoria del calciatore Luigi Marulla, \"bandiera\" del club silano deceduto lo stesso anno.\nStoria.\nProgetto e inaugurazione.\nIl progetto principale fu redatto dall'ufficio tecnico comunale, su relazione dell'ingegner Terenzio Tavolaro a partire dal 7 ottobre 1958, ma l'inizio dei lavori \u00e8 datato 19 gennaio 1961. Il primo lotto delle opere, per un importo di 214 milioni, fu terminato dall'Impresa Vincenzo Gallo di Cosenza il 18 marzo 1963; mentre il secondo lotto, per un importo leggermente inferiore al primo, appaltato il 23 ottobre 1963, viene ultimato nel mese di luglio dell'anno successivo. L'inaugurazione ufficiale dello stadio San Vito risale al 4 ottobre 1964, in occasione della partita di campionato Cosenza- 2-1; l'incontro era stato preceduto da una cerimonia svoltasi a Palazzo dei Bruzi con la partecipazione del sindaco della citt\u00e0 Mario Stancati, delle autorit\u00e0 comunali e del presidente regionale del CONI Oreste Granillo.\nIl progetto iniziale prevedeva le due Tribune ovest ed est (denominate rispettivamente A e B) e la sola Curva Sud destinata alla tifoseria di casa per un totale di 19.200 posti a sedere e ci\u00f2 implicava la sua inusuale e iniziale forma a ferro di cavallo.\nModifiche nel corso degli anni.\nSul finire degli anni settanta fu costruito un fossato per separare le tribune dal campo, a seguito di gravi incidenti in occasione di una partita con la costati al San Vito una lunga squalifica. Nel 1983 fu aggiunto l'impianto di illuminazione, e tra la fine degli anni ottanta e l'inizio degli anni novanta, in seguito alla promozione della squadra cittadina in Serie B, lo stadio ha subito numerose modifiche e ampliamenti. Il pi\u00f9 significativo \u00e8 l'edificazione della Curva Nord (1993), per sostituire la \"gabbia\" destinata ai tifosi ospiti e ricavata nella Tribuna B a partire dal 1988. La ristrutturazione, che comprende anche la Tribuna A con la creazione nella stessa di una tribuna stampa sospesa, ha portato la capienza dello stadio a circa 24.000 posti a sedere. Nell\u2019estate del 2018, a seguito della promozione dei Lupi in serie B il comune di Cosenza ha avviato lavori di ristrutturazione: \u00e8 stato sostituito il manto erboso e sono stati installati sediolini rossi e blu in tutti i settori, ci\u00f2 ha ridotto leggermente la capienza dell\u2019impianto agli attuali 20.987 posti ma ha nel complesso migliorato la qualit\u00e0 dello stadio che \u00e8 diventato pi\u00f9 confortevole, gradevole dal punto di vista estetico e innalzato la qualit\u00e0 e la contemporaneit\u00e0 del materiale utilizzato.\nLo stadio oggi.\nLo stadio comunale San Vito - Gigi Marulla oggi presenta:\nLo stadio \u00e8 dotato di un numero di sediolini pari all\u2019intera capienza distribuiti in tutti i settori.\nLa capienza complessiva dello stadio, dopo i lavori di ampliamento e ristrutturazione, \u00e8 di 20.987 spettatori. Sono stati completati nell'estate del 2008 i lavori di adeguamento al decreto Pisanu con l'installazione dei tornelli e delle telecamere a circuito chiuso, oltre alla pitturazione dei settori dello stadio e alla riduzione della capienza effettiva a 9.868 posti, attraverso la chiusura della Curva Nord.\nNella stagione 2019/2020, con la riapertura della curva nord, lo stadio risulta finalmente fruibile nella sua interezza.\nIncontri sportivi di rilievo.\nNazionale italiana di calcio.\nIl 1\u00ba novembre 1967 lo stadio San Vito ospit\u00f2 la partita ufficiale numero 270 della Nazionale Italiana valevole per la qualificazione al Campionato Europeo del 1968 (che poi l'Italia vinse). Gli azzurri sfidarono la nazionale di calcio di Cipro. La partita si concluse con un perentorio 5-0 a favore dell'Italia, con doppietta di Mazzola e tripletta di Riva.\nIncontri di club.\nNonostante il Cosenza non sia mai approdato in Serie A, al San Vito sono stati disputati tre incontri di massima serie, in corrispondenza di squalifiche o indisponibilit\u00e0 del campo di casa di (due volte) e . Curiosamente, tutti e tre gli incontri sono terminati col successo per 2 a 1 della squadra in trasferta:\nIl 24 luglio 2010 ha ospitato l'amichevole tra la e l', finita 2-1 per i bianconeri con i gol di Alessandro Del Piero e Simone Pepe.\nIl 6 agosto 2016 il San Vito-Marulla ha ospitato l'amichevole tra il e l', terminata con il risultato di 0-2. L'Atl\u00e9tico Madrid avrebbe dovuto sfidare il Galatasaray alla Stadio T\u00fcrk Telekom di Istanbul, ma a causa del colpo di stato in Turchia, l'incontro venne annullato. In sostituzione si propose il Crotone e disputare l'amichevole nello stadio di Cosenza.\nNazionale di rugby.\nIl 25 febbraio 2011 il San Vito ospit\u00f2 un incontro del Sei Nazioni Under 20 tra la Nazionale italiana e il Galles. Fu la prima esibizione di una nazionale di rugby in Calabria; la partita termin\u00f2 con la vittoria dei gallesi per 46-15.\nEventi extra-sportivi.\nConcerti.\nLo stadio San Vito-Gigi Marulla ha avuto l'onore di ospitare concerti di artisti come Antonello Venditti (1987, 1992, 1996), Sting (1993), Eros Ramazzotti (1998), L\u00f9napop (2000), Australian Pink Floyd (2003), Deep Purple (2003), Claudio Baglioni (1986, 2004), Bob Dylan (2006), Vasco Rossi (1989, 1996, 1999, 2007), Ligabue (2002, 2008) e Zucchero Fornaciari (1993, 2011)."}
{"id": "607932", "revid": "400518", "url": "https://it.wikipedia.org/wiki?curid=607932", "title": "Asteroide near-Earth", "text": "Gli asteroidi near-Earth (in inglese near-Earth asteroids, o NEA) sono asteroidi la cui orbita \u00e8 vicina a quella della Terra. Alcuni di essi costituiscono un pericolo perch\u00e9 le loro orbite intersecano quella terrestre. Gli asteroidi near-Earth sono anche i pi\u00f9 accessibili alle sonde: 433 Eros \u00e8 stato studiato dalla sonda Near Earth Asteroid Rendezvous della NASA e 25143 Itokawa dalla missione Hayabusa di JAXA (l'agenzia aerospaziale giapponese).\nA settembre del 2014 erano noti pi\u00f9 di asteroidi near-Earth, di cui circa considerati potenzialmente pericolosi per la Terra date le caratteristiche dell'orbita e la loro dimensione. La maggior parte di questi asteroidi ha meno di un chilometro di diametro.\nQuesti asteroidi possono sopravvivere nelle loro orbite solo per un periodo che varia da 10 a 100 milioni di anni: prima o poi tendono ad essere eliminati a causa di decadimenti orbitali, collisioni con pianeti interni o perch\u00e9 scaraventati fuori dal sistema solare a seguito di un passaggio ravvicinato con un pianeta. Per l'azione di questi fenomeni avrebbero dovuto gi\u00e0 essere stati completamente eliminati, ma l'insieme degli asteroidi near-Earth viene continuamente \"rifornito\" da nuovi oggetti provenienti dalla fascia di asteroidi.\nClassificazione.\nAlcuni NEA con orbita altamente eccentrica erano probabilmente comete che hanno perso nel tempo i loro componenti volatili. In questo caso la loro provenienza \u00e8 probabilmente la fascia di Kuiper, un deposito di comete che si trova oltre l'orbita di Nettuno. Gli altri NEA sono veri asteroidi, guidati fuori dalla loro fascia da interazioni gravitazionali con Giove.\nEsistono tre famiglie di NEA:\nLe minacce potenziali maggiori per il nostro pianeta sono costituite dagli asteroidi delle famiglie \"Aten\" e \"Apollo\", mentre quelli della famiglia \"Amor\" non intersecano l'orbita terrestre anche se alcuni possono avvicinarsi molto.\nLa categoria degli \"asteroidi near-Earth\" \u00e8 pi\u00f9 restrittiva di quella degli \"oggetti near-Earth\", che comprende anche comete e meteoroidi.\nRischi.\nL'attenzione relativa alla probabilit\u00e0 di eventuali futuri impatti con asteroidi che incrociano l'orbita terrestre \u00e8 stata aumentata dalla generale condivisione dell'ipotesi Alvarez (Luis e Walter, padre e figlio), che spiega l'estinzione di massa del Cretaceo-Paleocene con un impatto tra la Terra ed un grande asteroide o cometa.\nInoltre, la minaccia di un impatto \u00e8 stata enfatizzata dalla spettacolare collisione della cometa Shoemaker-Levy 9 con Giove il 16 luglio 1994.\nIl 23 marzo 1989, l'asteroide 4581 Asclepius di tipo Apollo (1989 FC) manc\u00f2 la Terra di , passando nell'esatto punto dove era la Terra solo 6 ore prima. Se si fosse scontrato avrebbe creato la pi\u00f9 grande esplosione della storia.\nGli asteroidi con diametro di si scontrano con la Terra statisticamente ogni milione di anni, mentre grandi collisioni con oggetti di accadono approssimativamente ogni dieci milioni di anni. Piccole collisioni, equivalenti a 1 chilotone, avvengono circa ogni mese. Vedere cronologia degli impatti astronomici sulla Terra.\nA parte alcuni falsi allarmi, diversi asteroidi rappresentano sicuramente una minaccia.\nDell'asteroide (29075) 1950 DA si persero le tracce dopo la sua scoperta nel 1950 perch\u00e9 non vennero effettuate sufficienti osservazioni per tracciare la sua orbita, e venne riscoperto il 31 dicembre 2000. \u00c8 stato calcolato che il suo diametro \u00e8 di circa un chilometro e potrebbe avere un impatto con la Terra il 16 marzo del 2880. Gli \u00e8 stato assegnato il livello \"2\" nella Scala Torino.\nIl 18 marzo 2004, i portavoce del progetto LINEAR annunciarono che un asteroide di 30 metri (2004 FH) sarebbe passato quel giorno a soli dalla terra, circa un decimo della distanza tra Terra e Luna, il pi\u00f9 vicino passaggio mai registrato. Si stima che asteroidi di dimensioni simili giungono cos\u00ec vicino circa ogni due anni.\nIl 6 ottobre 2008, per la prima volta i centri di ricerca sono stati in grado di individuare un corpo celeste prossimo alla collisione, con un anticipo sufficiente ad allertare le autorit\u00e0 delle nazioni interessate dall'impatto. L'oggetto, denominato , di 4 metri di diametro, \u00e8 entrato in atmosfera nei cieli sopra il Sudan alle ore 2:46 UTC del 7 ottobre.\nIl 22 giugno 2011 \u00e8 stato scoperto l'asteroide 2011 MD, che pochi giorni dopo, il 27 giugno, \u00e8 passato a soli dalla superficie della Terra.\nProgetti per minimizzare i rischi.\nGli astronomi hanno effettuato ricerche per localizzare i NEA. Una di esse \u00e8 LINEAR, iniziata nel 1996, e nel 2004 aveva scoperto decine di migliaia di oggetti ogni anno. LINEAR utilizza due telescopi da un metro di diametro e un telescopio da mezzo metro nel New Mexico.\nNel 1980 Tom Gehrels e Robert S. McMillan del \"Lunar and planetary Laboratory\" dell'universit\u00e0 di Arizona crearono il progetto Spacewatch, che utilizza un telescopio da al \"Kitt Peak Observatory\" in Arizona aggiornato con strumenti di puntamento automatico, fotografia e analisi del cielo. Il progetto ha acquisito un nuovo telescopio da 1,8 metri e ha aggiornato il vecchio telescopio con un sistema di fotografia elettronica con una risoluzione molto maggiore e una maggiore capacit\u00e0 di ricerca. Questi nuovi strumenti promettono un aumento del tasso di NEA scoperti da 20-30 a pi\u00f9 di 200 l'anno.\nAltri progetti di osservazione comprendono il \"Near-Earth Asteroid Tracking (NEAT)\", il \"Lowell Observatory Near-Earth-Object Search (LONEOS)\", il \"Catalina Sky Survey\", il \"Campo Imperatore Near-Earth Object Survey (CINEOS)\", il \"Japanese Spaceguard Association\" e l\"Asiago-DLR Asteroid Survey\".\nQuesti programmi prendono il nome di \"Spaceguard\", e alcuni di essi ricevono fondi NASA per raggiungere l'obiettivo di rilevare il 90% degli asteroidi near-Earth di almeno di diametro per il 2008.\nIl fatto che l'impatto di un NEA grande un chilometro o pi\u00f9 sarebbe una catastrofe senza precedenti nella storia umana, ha mantenuto viva l'idea di creare un network di difesa, e ha incrementato le speculazioni su come deviare tali oggetti.\nUna opzione potrebbe essere l'uso di un ordigno nucleare sulla superficie dell'asteroide, in modo che l'esplosione lo spinga fuori rotta. Questo metodo \u00e8 una forma di propulsione nucleare. Tuttavia, sta aumentando la convinzione che molti asteroidi siano \"ammassi di detriti volanti\" debolmente tenuti assieme: una detonazione nucleare potrebbe rompere l'oggetto anzich\u00e9 deviarlo. Per certi versi, essere colpiti da una nuvola di piccoli frammenti di asteroide potrebbe avere conseguenze peggiori rispetto all'impatto provocato da un unico asteroide pi\u00f9 grande. Queste osservazioni hanno generato altre idee per affrontare una possibile minaccia:"}
{"id": "607937", "revid": "124123", "url": "https://it.wikipedia.org/wiki?curid=607937", "title": "Bruno Zarrillo", "text": "Il suo soprannome era \"The Blackhawk\".\nCarriera.\nGiocatore.\nDopo le giovanili in Canada, si trasferisce ancora giovanissimo in Italia. La sua prima squadra in Italia \u00e8 il Latemar HC, nella serie B della stagione 1988-89.\nL'anno successivo arriva all'Hockey Club Bolzano, con cui vince lo scudetto e veste per la prima volta la maglia della nazionale italiana, con cui totalizzer\u00e0 138 presenze, partecipando a:\nNelle sette stagioni a Bolzano vince un altro scudetto (1994-95), un'Alpenliga (1993) e un Torneo 6 nazioni (1994).\nNel 1996 trasferisce in Germania, nella Deutsche Eishockey-Liga (DEL) coi K\u00f6lner Haie. Al termine di quella stagione gioca anche i play-off con l'SC Bern nel campionato svizzero, contribuendo alla vittoria finale.\nFino al 2001-02 gioca in Germania (col Colonia, ad eccezione dell'ultima stagione a Norimberga).\nNel 2002-03 torna in Svizzera, questa volta in seconda serie, met\u00e0 stagione con l'SC Langenthal, met\u00e0 con l'HC Sierre. Al termine della stagione torner\u00e0 al Bolzano per i play-off, ma i biancorossi furono eliminati in semifinale.\nPer la sua ultima stagione sui pattini, il 2003-04, torn\u00f2 nel campionato italiano, con l'HCJ Milano Vipers, con cui vince il suo terzo titolo italiano personale.\nAllenatore.\nLa sua prima avventura da allenatore \u00e8 a Bolzano, dov'era direttore sportivo: sostituir\u00e0 Riccardo Fuhrer, dimissionario, a met\u00e0 della stagione 2004-05."}
{"id": "607938", "revid": "1543377", "url": "https://it.wikipedia.org/wiki?curid=607938", "title": "Come Taste the Band", "text": "Come Taste the Band (registrato e pubblicato nel 1975) \u00e8 il decimo album in studio dei Deep Purple. Si tratta dell'unico album della \"Mark IV\", nella quale rimangono escluse la voce iconica di Ian Gillan e la chitarra di Blackmore, il quale viene sostituito da Tommy Bolin. La formazione avr\u00e0 breve vita, a seguito dell'interruzione dell'attivit\u00e0 dal vivo a causa degli eccessi di Bolin. I componenti rimanenti, con la sola eccezione di Hughes, confluiranno per un breve periodo nei Whitesnake di David Coverdale. Tommy Bolin mor\u00ec lo stesso anno in seguito ad un breve tour con la sua band, il 4 dicembre 1976, a causa di un mix letale di alcol, cocaina ed eroina, a soli 25 anni. Dall'album fu estratto un singolo, \"\"Getting Tighter\"/\"You Keep On Moving\" contenente una versione di \"You Keep On Moving\"\" pi\u00f9 breve di quella inserita nell'album per rientrare nei limiti temporali dei 45 giri.\nIl disco.\nOrigine.\nDopo l'abbandono da parte di RItchie Blackmore, la band si riun\u00ec per discutere se sciogliersi o se trovare un rimpiazzo e decise per questa opzione. David Coverdale aveva sentito l'LP \"Spectrum\" di Billy Cobham, nel quale Bolin figurava come chitarrista solista in quattro canzoni. Coverdale convoc\u00f2 Bolin per una jam con i Deep Purple e Bolin ottenne l'impiego dopo una jam di quattro ore. La band in seguito si trasfer\u00ec a Monaco, in Germania, per cominciare a lavorare a \"Come Taste The Band\". A luglio Bolin si assent\u00f2 per andare a Los Angeles per lavorare sul suo primo disco solista, \"Teaser\". Dopo aver registrato le prime tracce, Bolin torn\u00f2 coi Deep Purple ed il disco fu registrato tra il 3 agosto e il 1\u00ba settembre del 1975 presso i Musicland Studios di Monaco. L'ingegnere del suono fu ancora una volta Martin Birch, in collaborazione col gruppo fin dai tempi di \"Concerto for Group and Orchestra\". Birch fu accreditato come coproduttore dell'album assieme alla band. Bolin scrisse e co-scrisse sette delle nove tracce totali dell'album, incluso lo strumentale \"Owed To G\", che era un tributo a George Gershwin. Per la scrittura di \"Lady Luck\", Coverdale riscrisse parzialmente una canzone di un vecchio collaboratore di Bolin, Jeff Cook, con cui condivise i crediti.\nQuando la band ritorn\u00f2 ai Pirate Studios a met\u00e0 ottobre per preparare gli spettacoli dal vivo, l'entusiasmo creato dalle jam iniziali ebbe una battuta di arresto. Tommy Bolin si ritrov\u00f2 a confrontarsi con l'aspettativa che dovesse suonare gli assoli di Blackmore nota per nota. Questo gli diede la sensazione di essere percepito pi\u00f9 come un collaboratore a pagamento piuttosto che una mente creativa ed una risorsa, in modo simile all'esperienza che aveva avuto come i James Gang al posto di Joe Walsh. Il resto della band rest\u00f2 divisa a met\u00e0, coi vecchi membri in una situazione di sicurezza finanziaria e Hughes e Coverdale pi\u00f9 ambiziosi, forti del recente salto di carriera, ed orientati verso stili musicali differenti. Bolin stesso, non appena inizi\u00f2 a vedere l'ombra dello stardom e dei guadagni, inizi\u00f2 a cadere nella spirale di dipendenza dall'eroina. La band inoltre abbandon\u00f2 i Pirate Studios dopo che Robert Simon prenot\u00f2 l'altra met\u00e0 del tempo proprio ai Rainbow, la neonata band di Blackmore.\nTour e promozione.\n\"Come Taste The Band\" usc\u00ec nell'ottobre del 1975 e ne segu\u00ec in tour di supporto in Australia, Giappone ed USA. Sebbene l'album vendette moderatamente bene e rivitalizz\u00f2 i Deep Purple per un breve periodo, i concerti avevano molti punti bassi. Il pubblico si aspettava che Bolin suonasse dei soli nello stile di Blackmore, ma gli stili dei due chitarristi erano molto differenti. Inoltre, i problemi di tossicodipendenza di Bolin e la dipendenza di cocaina di Hughes portarono spesso all'abbassamento della qualit\u00e0 delle esibizioni. Bolin, che era solito sniffare eroina in quanto spaventato dagli aghi, inizi\u00f2 occasionalmente ad iniettarsi la droga, ma l'inesperienza lo port\u00f2 a causare una specie di insensibilit\u00e0 al braccio che rovin\u00f2 la qualit\u00e0 delle esibizioni giapponesi. Durante uno di questi show, il chitarrista era solo capace di suonare accordi in barr\u00e8, mentre a Jon Lord tocc\u00f2 suonare molte parti di chitarra sull'organo. Sfortunatamente, il concerto venne registrato per un album chiamato \"Last Concert In Japan\", pubblicato nel 1977 come disco postumo alla morte di Tommy Bolin. Nonostante le insistenze da parte della band di impedirne il rilascio, il disco usc\u00ec in Giappone e si fece strada anche in Inghilterra e negli Stati Uniti. La pubblicazione del disco non fece che peggiorare la reputazione del chitarrista da parte dei fan che non lo vedevano di buon occhio le differenze stilistiche rispetto a Blackmore. La performance del chitarrista fu rivalutata in seguito alla rimasterizzazione ed al rilascio di un formato in doppio CD del concerto intitolato \".\" Oltre ad un generale innalzamento del volume delle chitarra nel mix, nel disco sono stati inclusi anche i brani della nuova formazione, nei quali il chitarrista si trova pi\u00f9 a suo agio, che inizialmente rimasti quasi del tutto fuori dalla scaletta. Una registrazione migliore di questa formazione dei Deep Purple fu inoltre eseguita a Long Beach, California, all'inizio del 1976, e fu rilasciata nel 1995 col nome di \"\", pubblicata in Europa col nome di \"On The Wings of a Russian Foxbat\".\nGeoff Baron, nell'edizione del 2003 della rivista \"Classic Rock\", elogi\u00f2 la qualit\u00e0 delle performance di Bolin nel corso del tour americano. Inoltre, descrisse di aver avuto un'esperienza diretta della quantit\u00e0 impressionante di cocaina di cui faceva uso Hughes e del rapporto significativo che Bolin aveva con l'eroina, della presenza di alcuni spacciatori di droga dall'aria pericolosa e della sensazione palpabile di pericolo. Tommy e Glenn si legarono sia musicalmente che nello stile di vita, il che li metteva sempre di pi\u00f9 in contrapposizione con Lord e Paice, pi\u00f9 esperti e riservati, con Coverdale che rimaneva nel mezzo. Alcune date del tour americano non furono recensite positvamente. Avendo come apertura Leslie West ed i Nazareth, la band saltuariamente non riusc\u00ec a catturare l'attenzione del pubblico avvezzo alle sonorit\u00e0 boogie dei due openers e si rese conto della potenziale debolezza degli intermezzi strumentali. Tuttavia, alcune performance ben riuscite confermarono la decisione di tenere Bolin nella band.\nDurante il tour negli UK, tuttavia, i problemi di droga di Bolin cominciarono a rendere la qualit\u00e0 delle sue esibizioni inaccettabile. Durante l'ultimo concerto, tenuto a Liverpool il 19 marzo 1976, il chitarrista si accasci\u00f2 sul palco, provocando l'ira di Coverdale, che abbandon\u00f2 il palco. Dopo quella data, il tour si interruppe ed i Deep Purple si sciolsero. Il gruppo si riformer\u00e0 nel 1984 con la riunione della storica Mark II e la pubblicazione di Perfect Strangers. In seguito, Bolin torner\u00e0 in America per registrare e portare il tour il suo secondo disco solista, \"Private Eyes\", come apertura per Jeff Beck e Peter Frampton, prima di morire per abuso di droghe. Paice e Lord in seguito confluirono per un breve periodo nei Whitesnake, il gruppo fondato da Coverdale nel 1978. Hughes, dopo una breve comparsa nel vecchio gruppo Trapeze, cerc\u00f2 di mettere su una band con Bolin. Dopo la morte del chitarrista, si \u00e8 dedicato alla carriera solista ed a numerose collaborazioni.\nAccoglienza.\nL'album vendette moderatamente bene al rilascio (#19 negli UK e #43 negli USA, #6 in Norvegia, #6 in Nuova Zelanda e #7 in Italia). Fu certificato disco d'argento dalla BPI, dopo aver venduto 60000 copie negli UK. Ian Gillan (che lasci\u00f2 la band nel 1973), al contrario, ha dichiarato che non considera l'album come un vero disco dei Deep Purple. Lord, alcuni anni dopo la pubblicazione, comment\u00f2 positivamente la qualit\u00e0 del disco, dichiarando che \"\"ascoltandolo oggi, \u00e8 un album sorprendentemente bello\" ma allo stesso tempo rendendosi conto che \"la cosa peggiore che pu\u00f2 essere detta di questo disco \u00e8 che, per la maggior parte della gente, non \u00e8 considerato un disco dei Deep Purple\"\". Ad oggi rimane un album ancora apprezzato dai fan, in particolare in merito alla rivalutazione da parte della critica del contributo creativo di Tommy Bolin."}
{"id": "607942", "revid": "547034", "url": "https://it.wikipedia.org/wiki?curid=607942", "title": "Conchiglia di Santiago", "text": "In araldica la conchiglia di Santiago (o, all'italiana, \"conchiglia di San Giacomo\"), dapprima simbolo specifico di avvenuto pellegrinaggio a Santiago di Compostela, \u00e8 poi divenuta simbolo generico di pellegrinaggio, anche in Terra Santa o presso altri santuari.\nLa conchiglia \u00e8 rappresentata sia \"concava\", che mostra la parte interna, sia \"convessa\", che mostra quindi la parte esterna."}
{"id": "607943", "revid": "119374016", "url": "https://it.wikipedia.org/wiki?curid=607943", "title": "Atayal", "text": "Gli Atayal (in cinese: \u6cf0\u96c5), anche chiamati Tayal e Tayan, sono una delle trib\u00f9 aborigene taiwanesi. Nel 2000 la popolazione ammontava a 91.883 persone pari a circa il 23.1% della popolazione aborigena di Taiwan (secondo gruppo pi\u00f9 numeroso).\nIl significato di Atayal \u00e8 \"persona genuina\" o \"uomo coraggioso\"."}
{"id": "607946", "revid": "767487", "url": "https://it.wikipedia.org/wiki?curid=607946", "title": "Waldemar Victorino", "text": "Carriera.\nSoprannominato \"el Piscador\", esordisce a 17 anni, nel 1969, nelle file del Cerro, ove si distingue immediatamente per le proprie innate doti di attaccante. Nel 1974 approda al Progreso, seguito l'anno dopo dal River Plate di Montevideo.\nNel 1976 viene convocato per la prima volta nella nazionale uruguaiana: \u00e8 il 9 giugno e la \"Celeste\" viene travolta per 0-3 dall', in un match valido per la III edizione della Coppa dell'Atlantico.\nVictorino continua comunque a ben figurare in campionato: la classe di questa punta, rapida e micidiale sotto porta, viene in breve notata dal Nacional, che nel 1978 porta Victorino nelle proprie file. Con \"el Decano\" il salto di qualit\u00e0 \u00e8 compiuto. Al termine del campionato 1979 Victorino \u00e8, con 19 reti, capocannoniere della stagione.\nMa l'anno d'oro \u00e8 il 1980: con il Nacional, Victorino vince il titolo nazionale e la Coppa Libertadores, battendo in finale i brasiliani dell'Internacional di Porto Alegre. Dopo che la gara di andata, il 30 luglio in Brasile, si era chiusa 0-0, Victorino decide il match di ritorno: il 6 agosto, al \"Centenario\" di Montevideo \u00e8 proprio lui a siglare al 35' la rete che decide la sfida contro i brasiliani.\nSul finire dell'anno prende avvio in Uruguay la Coppa d'Oro dei Campioni del Mondo, meglio nota come \"Mundialito\", torneo che pone di fronte le squadre fino ad allora vincitrici del mondiale di calcio, indetto per celebrare il cinquantenario del primo campionato del mondo. La \"Celeste\" domina il torneo e Victorino ne \u00e8 il protagonista: \"el Piscador\", che nel frattempo ha annunciato il ritiro dalla nazionale al termine della manifestazione, segna una rete in ambedue le partite del primo turno (vinte entrambe per 2-0, contro e ) e nella finale contro il . Qui, il 10 gennaio 1981, Victorino realizza il goal decisivo con cui l'Uruguay batte 2-1 il Brasile e fa suo il Mundialito.\nLasciata la nazionale, non finiscono le soddisfazioni per \"el Piscador\". Poco pi\u00f9 di un mese dopo, l'11 febbraio, il Nacional gioca a Tokyo contro il Nottingham Forest per la Coppa Intercontinentale: Victorino si erge nuovamente a protagonista e dopo appena 10 minuti segna la rete con cui \"el Decano\" liquida gli inglesi, ricevendone in cambio la nomina come miglior giocatore della sfida. Dopo il biennio trionfale col Nacional, nello stesso 1981 Victorino decide di cambiare aria: va in Colombia, al Deportivo Cali. Ma la parentesi con gli \"Azucareros\" \u00e8 breve e gi\u00e0 nel 1982 fa ritorno al Nacional.\nNello stesso anno Victorino giunge in Italia, acquistato dal Cagliari in vista della stagione 1982-1983. Le premesse per un'ottima stagione ci sono tutte: \"el Piscador\" ha ben impressionato i dirigenti sardi proprio durante il \"Mundialito\" di due anni prima, mentre il ct della nazionale italiana Bearzot saluta l'arrivo di Victorino in Italia come uno dei \"colpi\" di mercato. Invece la stagione dell'uruguaiano \u00e8 nettamente al di sotto delle aspettative: nel Cagliari Victorino inizia discretamente in Coppa Italia (7 presenze e 2 gol) ma \u00e8 disastroso in campionato (10 presenze e zero gol). \"El Piscador\" appare irriconoscibile, tanto che iniziano a circolare voci e leggende metropolitane che sostengono che il giocatore avrebbe dieci anni in pi\u00f9 di quanto dichiarato, o che quello giunto in Italia non sia il Victorino autentico, bens\u00ec il fratello. Pi\u00f9 verosimilmente si parla di problemi di salute, oltre che di una carriera ormai in parabola discendente.\nAl termine della stagione Victorino lascia la Sardegna e torna in Sudamerica, approdando alla corte degli argentini del Newell's Old Boys. Nel 1985 cambia squadra ma resta in Argentina: \u00e8 la volta del Col\u00f3n di Santa Fe, poi \"el Piscador\" decide di chiudere cambiando nuovamente paese.\nNella stagione 1986-1987 va in Ecuador, alla Liga Deportiva Universitaria di Portoviejo; quindi decide di concludere la carriera di calciatore. Oggi Victorino lavora come procuratore.\nCuriosit\u00e0.\nWaldemar Victorino avrebbe ispirato il popolarissimo manga Holly e Benji, dopo aver particolarmente colpito l'autore del celebre fumetto durante la Coppa Intercontinentale giocata a Tokyo nel 1981."}
{"id": "607947", "revid": "275274", "url": "https://it.wikipedia.org/wiki?curid=607947", "title": "Perfect Strangers (album)", "text": "Perfect Strangers \u00e8 l'undicesimo album di studio dei Deep Purple ed \u00e8 stato pubblicato nell'ottobre del 1984. L'album segna il loro ritorno sulle scene della \"Mark II\" ed \u00e8, ad oggi, il disco di maggior successo dalla reunion.\nPerfect Strangers \u00e8 il primo disco dei Deep Purple in nove anni e il primo della \"Mark II\" da undici, dalla pubblicazione di \"Who Do We Think We Are\" nel 1973. Ritchie Blackmore e Roger Glover arrivavano dai Rainbow, Ian Gillan dai Black Sabbath, Jon Lord dai Whitesnake e Ian Paice dalla backing band di Gary Moore. A differenza, dei dischi precedenti della \"Mark II\", solo una canzone del disco, \"Nobody's Home\", \u00e8 stata attribuita a tutti e cinque i membri della formazione. Gillan e Glover tentarono infatti di ristabilire la vecchia abitudine della band di attribuire i crediti per la scrittura a tutti i membri della formazione, ma incontrarono la ferma opposizione di Blackmore. La formazione sopravviver\u00e0 fino al 1990 e si riunir\u00e0 una terza ed ultima volta nel 1993, dopo l'abbandono definitivo di Blackmore dal progetto.\nLa versione in CD ed in cassetta dell'album contengono la bonus track \"Not Responsible\", una delle pochissime canzoni dei Deep Purple a contenere parolacce (nella fattispecie, la parola \"fucking\"). L'album \u00e8 stato remasterizzato e ripubblicato il 22 giugno del 1999 con l'aggiunta della traccia strumentale \"Son of Alerik\", precedentemente disponibile come B-side del singolo \"Perfect Strangers\" del 1984.\nL'album fu un successo commerciale e raggiunse la posizione #5 negli UK e la #12 nel Billboard 200 degli USA. Inoltre, raggiunse la prima posizione in Svizzera per tre settimane, la seconda in Germania e Norvegia, la terza in Svezia, la quarta in Giappone, la quinta in Austria, Francia e nella Official Albums Chart e la nona in Italia. Perfect Strangers fu l'unico altro album dopo Machine Head a raggiungere la cerfiicazione di Disco di Platino negli USA. Il tour ebbe un successo tale che fu necessario aggiungere molte date nelle arene statunitensi, dal momento che i biglietti andavano rapidamente sold-out. Il tour americano del 1985 vendette meglio di qualsiasi altro artista e fu secondo in termini di vendite solo a quello di Bruce Springsteen.\nIl disco.\nDopo la pubblicazione di Who Do We Think We Are nel 1973, la \"Mark II\" si era sciolta a causa di forti dissapori interni, in particolare tra Gillan e Blackmore. Gillan e Glover erano stati sostituiti, rispettivamente, da David Coverdale e Glenn Hughes. Questa formazione, detta \"Mark III,\" registr\u00f2 due dischi (\"Burn\" e \"Stormbringer\") prima dell'abbandono di Blackmore, che fu sostituito con Tommy Bolin per un ultimo disco, \"Come Taste The Band\". La \"Mark IV\" ebbe una vita ancor pi\u00f9 breve e travagliata e la band si sciolse prima ancora della morte prematura di Tommy Bolin, avvenuta nel 1975.\nAldil\u00e0 delle sorti della band, nel corso di questi undici anni, i membri della \"Mark II\" sono rimasti attivi in innumerevoli progetti musicali in qualit\u00e0 di protagonisti o collaboratori illustri, che li portarono ad incontrarsi di nuovo in altri progetti. Glover inizi\u00f2 fin da subito una prolifica attivit\u00e0 in qualit\u00e0 di produttore (Elf, Rainbow, Judas Priest, Ian Gillan Band, Nazareth, David Coverdale). Nel 1974 esord\u00ec con \"The Butterfly Ball and the Grasshopper's Feast\", un concept album la cui rappresentazione teatrale vide di nuovo al fianco Gillan, Glover, Lord e la partecipazione di altri Purple, tra cui Hughes e Coverdale. Successivamente, Paice e Lord si ritroveranno di nuovo assieme negli Whitesnake (dal 1979 al 1982). Blackmore, per conto suo, dopo l'abbandono dei Purple trov\u00f2 di nuovo la fortuna con i suoi Rainbow, in cui si riunir\u00e0 a Glover chiamandolo a s\u00e9 come bassista nel 1978. Le prime avvisaglie di una riunion si hanno nel 1979 quando, in seguito all'abbandono di Dio dai Rainbow, Blackmore offr\u00ec il posto di cantante a Gillan, il quale rifiut\u00f2, ma accett\u00f2 di condividere il palco jammando col vecchio compagno per tre notti al Marquee Club. Gillan, dopo una serie di iniziative imprenditoriali infruttuose, aveva formato la Ian Gillan Band, una formazione orientata verso un art-rock fortemente influenzato dal jazz, che pubblic\u00f2 album che incontrarono le lodi della critica ma non il successo di pubblico. In seguito, riformata la formazione a nome Gillan, riusc\u00ec a raggiungere il successo commerciale per poi dover abbandonare la formazione all'apice, a causa del danneggiamento delle corde vocali, nel 1982. In seguito, l'adesione alla formazione di un supergruppo con gli ex membri dei Black Sabbath imped\u00ec ancora una volta la speranza di una reunion. L'album alla fine usc\u00ec a nome Black Sabbath ed il cantante abbandon\u00f2 la formazione durante la seconda parte del tour, non percependosi come il cantante adatto per la band.\nDopo che tutti ebbero accettato l'invito da parte di Blackmore di riformare la band, i Deep Purple iniziarono a provare nella sala di Bedford. Sulla reunion, il bassista Roger Glover ha dichiarato: \"\"Beh, per sei anni circa sono stato fortemente contro. Sono andato agli incontri che abbiamo tenuto inizialmente, con una mentalit\u00e0 del 50 % in favore e 50% contrario. Quando ci siamo seduti tutti al tavolo, tutti e cinque, - questo pu\u00f2 sembrare stupido - ma ho cominciato subito a sentire un sentimento magico, una scintilla di eccitazione nell'aria. Cos\u00ec ho cominciato ad andare da quel 50/50 ad un 70/30. E poi, subito dopo aver suonato un po' di tempo insieme, sono diventato del 100% a favore. Sul serio, \u00e8 stato cos\u00ec bello\".\"\nBlackmore, da parte sua, dichiar\u00f2 di essere stato fortemente colpito dalla reunion degli Yes e dal suono di chitarra di Rabin nel disco 90125. Inoltre dichiar\u00f2 che la band punt\u00f2 sulla produzione del bassista in quanto \"non vogliamo una sonorit\u00e0 patinata, vogliamo che l'album suoni come una versione anni 80 di Machine Head. E siamo abbastanza soddisfatti dai risultati\".\nIn copertina sono raffigurate le iniziali del nome del gruppo \"D\" e \"P\" e in basso il titolo dell'album scritto in rosso, su sfondo nero.\nAccoglienza.\nNonostante il successo di vendite, l'album ricevette recensioni contrastanti. Deborah Frost di Rolling Stone in una recensione dell'epoca osserv\u00f2 che, con l'eccezione dei due singoli \"Il materiale consiste in jam frettolose e poco autentiche\" e si domandava se a pubblicazione fosse stata fatta \"\"per incassare cavalcando la mania dell'heavy metal\". Allo stesso tempo dichiar\u00f2 che \"la chitarra di Blackmore ha un gran ruggito se la lasciate riverberare nei vostri padiglioni auricolari per un poco. Ed \u00e8 bello ascoltare ancora una volta le raffiche dell'organo non-sintetizzato di Jon Lord, l'elettrizzante drumming di Ian Paice, gli ululati ed i sospiri di Ian Gillan e le linee di basso solide di Roger Glover\" nonostante \"al posto di Glover, un produttore esterno avrebbe potuto forzare la band a rafforzare i riff e gli arrangiamenti\".\nIl giornalista canadese Martin Popoff elogi\u00f2 l'album del ritorno con \"accenna solamente agli anni '70 e si concentra di pi\u00f9 sulla scrittura dei brani che sulle dimostrazioni di tecnica\", piazzando i Deep Purple come \"un punto di riferimento al genere metal pur senza far parte della categoria\".\n\"Un bel momento da ricordare\", sugger\u00ec Glover, \"ma, come album, non funziona molto bene\"\".\nTracce.\nTutte le canzoni sono scritte da Blackmore, Gillan e Glover eccetto laddove indicato. Le ultime due tracce erano escluse dalla pubblicazione in vinile. \"Not Responsible\" fu pubblicata nella versione in CD ed in cassetta del disco. \"Son Of Alerik\", inizialmente pubblicato come B-Side del singolo \"Perfect Strangers\", fu poi incluso come \"bonus track\" nella riedizione del 1999.\nTour di \"Perfect Strangers\".\nIl tour di promozione ebbe un enorme successo e fu secondo, in termini di vendite, solo a quello di Bruce Springsteen. La band dovette prenotare molte altre date nelle arene statunitensi in quanto ogni spettacolo andava rapidamente sold out. Durante le date del tour, i Deep Purple eseguirono per lo pi\u00f9 brani storici dal repertorio della \"Mark II\" accanto a pochi brani tratti dall'ultimo disco. In alcune occasioni, veniva incluso anche una versione estesa dello strumentale \"Difficult to Cure\" (contenente il tema della \"Nona Sinfonia\" di Beethoven). Le scalette erano molto simili a quella del disco live \"Nobody's Perfect\". Nel corso delle varie esibizioni, la band spesso improvvisava dei medley allungando la durata dei pezzi. Una delle novit\u00e0 introdotta nel tour era la citazione del tema di \"Superstar\" dal musical Jesus Christ Superstar durante la parte strumentale di \"Strange Kind Of Woman\", che rendeva omaggio alla partecipazione di Gillan alle registrazioni del musical nel 1970. Dal tour fu pubblicato un bootleg intitolato \"Live At Knebworth '85\", conosciuto anche come \"In The Absence Of Pink\" e pubblicato nel 1991. Dopo l'abbandono di Blackmore nel 1993, la band ricominci\u00f2 a scegliere liberamente le scalette, pur mantenendo il veto di Gillan nei confronti dei brani delle formazioni della \"Mark III\" e \"IV\""}
{"id": "607948", "revid": "110157", "url": "https://it.wikipedia.org/wiki?curid=607948", "title": "Introducing Johnny Griffin", "text": "Introducing \u00e8 il primo album inciso da Johnny Griffin per la Blue Note, ma non il primo da leader (nel 1953 Griffin \u00e8 a capo di una big band). \"Introducing\" lo pone per\u00f2 all'attenzione del pubblico. Definito all'epoca dell'incisione come \"il pi\u00f9 veloce dei sassofonisti\", in realt\u00e0 qui dimostra di essere anche un magistrale interprete di ballate e di aver un'energica vena improvvisativa. Il quartetto con una ritmica d'eccezione vede uniti il pianista Wynton Kelly, il bassista Curly Russell (gi\u00e0 con Art Blakey) ed il batterista Max Roach. Nella versione originale non compaiono due tracce (\"Cherokee\" e \"The Way You Look Tonight\") registrate in quella sessione, che verranno reinserite in CD in un'altra uscita."}
{"id": "607949", "revid": "123069205", "url": "https://it.wikipedia.org/wiki?curid=607949", "title": "Johnny Cage", "text": "Johnny Cage (nome d'arte di Jonathan Carlton) \u00e8 un personaggio fittizio dei videogiochi, appartenente alla saga \"Mortal Kombat\".\nNel primo gioco il suo aspetto \u00e8 molto simile a quello di Jean-Claude Van Damme, traendo ispirazione \u2014 soprattutto nell'abbigliamento \u2014 dall'interpretazione dell'attore belga nella pellicola \"Senza esclusione di colpi\"; da Van Damme deriva altres\u00ec la tecnica del colpo ai testicoli dell'avversario. Inizialmente, tuttavia, il personaggio era interpretato dall'esperto di arti marziali e attore Daniel Pesina; in seguito, altri interpreti hanno prestato le loro fattezze al personaggio.\nNella prima pellicola cinematografica della serie \u00e8 stato interpretato da Linden Ashby; nella seconda, da Chris Conrad; nella \"webserie\" \"\", \u00e8 stato interpretato da Matt Mullins nella prima stagione e da Casper Van Dien nella seconda.\nStoria.\nStella del mondo delle arti marziali addestrata dai pi\u00f9 grandi maestri di tutto il mondo, Cage usa il proprio talento e le proprie abilit\u00e0 speciali sul grande schermo e negli ambienti di Hollywood; \u00e8 in vetta alla classifica degli attori pi\u00f9 gettonati del momento come protagonista di pellicole come \"Dragon Fist\" e \"Dragon Fist II\", oltre che del premiato \"Sudden Violence\".\nIn \"Mortal Kombat\" (1992), sulla nave che trasporta all'isola di Shang Tsung, ha un piccolo diverbio con Kano; diventa invece amico di Liu Kang: i due combatteranno infatti insieme per contrastare Shang Tsung; dopo il torneo da questi organizzato, la stella delle arti marziali torna a Hollywood, ma scompare dalle scene della sua ultima pellicola per seguire il suo amico Liu Kang nel Mondo Esterno (Outworld).\nQuando Shao Kahn raggiunge la Terra, Johnny Cage viene ucciso dalle squadre sterminatrici guidate da Motaro e Baraka; tuttavia la sua anima non raggiunge il Paradiso e si ferma nel Limbo, e ha la possibilit\u00e0 di riappropriarsi del proprio corpo per aiutare ancora una volta i suoi amici nella battaglia contro il male.\nSconfitto definitivamente Shao Kahn, la sua anima pu\u00f2 raggiungere il Paradiso. Ma una nuova minaccia incombe sul destino della Terra: Shinnok, il dio esiliato, oltre a portare la guerra nei cieli \u00e8 pronto ad attaccare anche la Terra; Johnny Cage quindi chiede e ottiene da Raiden la possibilit\u00e0 di riavere il proprio corpo per aiutare di nuovo i suoi amici.\nAnche quando l'Alleanza Mortale si fa avanti, Cage fornisce il suo aiuto, fino a quando non viene nuovamente ucciso dall'Alleanza Mortale e fatto risorgere dal Re Dragone Onaga come suo succubo e schiavo; ma Ermac riesce, assieme con lo spirito di Liu Kang, a purificare lo spirito dell'attore e a riportarlo alla ragione.\nJohnny Cage prende poi parte alla battaglia finale tra bene e male in \"\"; nel suo finale, l'attore uccide Blaze e ottiene un potere immenso ma, cosa ben pi\u00f9 importante, rinuncia alla sua carriera cinematografica e si fa addestrare dai monaci Shaolin, ricevendo cos\u00ec l'illuminazione.\nAnche se non compare in \"Mortal Kombat vs DC Universe\", Cage \u00e8 presente in \"Mortal Kombat\" (2011); l\u00ec appare nel primo capitolo nella Modalit\u00e0 Storia in cui, insieme con Sonya Blade e Raiden, risulta essere tra gli unici sopravvissuti dopo la guerra contro Shao Khan.\nIn \"Mortal Kombat X\" insieme alle forze speciali e Kenshi, riusc\u00ec a sconfiggere Shinnok intrappolandolo nell'amuleto. Vent'anni dopo, lui e Sonya Blade si sposano e hanno una figlia di nome Cassie Cage, nel capitolo 9 della storia, Shinnok fu liberato e prese Cage portandolo al Tempio Celeste cercando di farsi uccidere da D'Vorah, ma fu liberato da sua figlia dopo che ha sconfitto il Dio Anziano corrotto."}
{"id": "607957", "revid": "767487", "url": "https://it.wikipedia.org/wiki?curid=607957", "title": "The House of Blue Light", "text": "The House of Blue Light \u00e8 il dodicesimo album di studio dei Deep Purple uscito nel 1987. Si tratta del secondo album dalla reunion della \"Mark II\", ed il sesto album della formazione. \u00c8 fuori catalogo.\nIl disco.\nLa creazione dell'album fu un processo eccessivamente lungo e difficile, che il cantante Ian Gillan paragon\u00f2 alla registrazione di \"Who Do We Think We Are\" nel 1973 a Roma. Gillan ha osservato come la tensione dei rapporti avesse compromesso l'album: \"S\"e ripenso a House Of Blue Light, ci sono delle buone canzoni su quell'incisione, ma c'\u00e8 qualcosa che manca nella totalit\u00e0 del disco. Non riesco a sentire lo spirito della band. Riesco a vedere cinque professionisti che fanno del loro meglio, ma \u00e8 come una squadra di calcio, non funziona. \u00c8 come undici superstar che stanno giocando sullo stesso campo da gioco ma non sono connesse nel cuore e nello spirito\". Il chitarrista Ritchie Blackmore ha detto che buona parte del disco fu ri-registrata, ed ha confessato \"Penso di aver suonato di merda, e non credo che a nessun altro gli sia piaciuto veramente\". L'organista Jon Lord ha aggiunto \"House of Blue Light fu un album strano e difficile da mettere insieme. Abbiamo fatto il gigantesco errore di provare a rendere la nostra musica attuale. Abbiamo scoperto che la gente non voleva che lo facessimo\".\nNonostante le preoccupazioni della band, l'album vendette bene. Raggiunse la prima posizione in Germania e Svezia per due settimane, la seconda in Norvegia, la terza in Svizzera, la nona in Giappone, la decima nella Official Albums Chart e la trentaquattresima posizione nel \"Billboard 200\" degli USA.\nPromozione.\nFurono realizzati due video promozionali, per le canzoni \"Bad Attitude\" e \"Call Of The Wild\"\". In entrambe partecipano i membri della band.\nAccoglienza.\nL'album ricevette delle recensioni miste. David Fricke su Rolling Stones scrisse che \"\"[l'album] \u00e8 certamente un netto miglioramento rispetto al tiepido primo album della reunion\" e premi\u00f2 la scelta del ritorno alle sonorit\u00e0 degli album storici di brani come Mad Dog, Hard Lovin' Woman e Bad Attitude, sebbene defin\u00ec molte dei testi di Gillan \"imbarazzanti\".\nIn un'altra recensione dell'epoca, Steve Newton scrisse: \"Com'era d'aspettarsi, la musica sull'ultimo album dei Deep Purple non \u00e8 tanto differente dalla roba del 1984. Ma va bene, perch\u00e9 Perfect Strangers era un buon disco. Non un buon disco come Machine Head, Who Do We Think We Are? o Burn, ma neanche troppo ignobile. Nonostante non sia presente niente di immediatamente piacevole come \"Knocking at Your Back Door\", c'\u00e8 roba abbastanza carina da soddisfare i fan di vecchia data ed acchiaparne alcuni nuovi.\"Mad Dog\" e \"Dead or Alive\" sono rock scatenati che dovrebbero piacere ai nuovi headbangers, con la chitarra unica di Blackmore al comando, ma il resto della band \u00e8 altezza. Richie \u00e8 caldo anche su \"The Spanish Archer\" e \"The Unwritten Law\". L'unico punto veramente debole \u00e8 l'irritante \"Mitzi Dupree\"\".\nLadano riporta che \"\"Blackmore si rifiut\u00f2 di registrare Mitzi Dupree e che la chitarra che si sente su disco era la versione della demo\". Inoltre, scrive che \"The House of Blue Light non \u00e8 all'altezza del suo predecessore. Con una migliore produzione e forse un paio di canzoni diverse, avrebbe potuto. [...] Non si sente la stessa confidenza della band che incise Perfect Strangers.\"\"\nNella recensione su \"AllMusic\" di Eduardo Rivadavia osserva che \"[l'album] supera la prova del tempo bene, se non meglio, del suo predecessore. Il secondo sforzo della riformata lineup Mark II mostra i Deep Purple alla ricerca di una hit dal sapore anni 80 e, facendo cos\u00ec, suonano scomodamente simili all'altra band di Richie Blackmore, i Rainbow\".\nTracce.\nAlcune tracce sulla versione in LP e cassetta sono pi\u00f9 corte del CD originale pubblicato nel 1987. Per il remaster del 1999 sono stati utilizzati i master del vinile originale e cos\u00ec il tempo complessivo \u00e8 pi\u00f9 corto rispetto al CD originale.\nTutte le tracce sono state scritte da Ritchie Blackmore, Ian Gillan e Roger Glover, eccetto laddove indicato.\nFormazione.\nProduzione"}
{"id": "607965", "revid": "287204", "url": "https://it.wikipedia.org/wiki?curid=607965", "title": "Giro d'Italia 1947", "text": "Il Giro d'Italia 1947, trentesima edizione della \"Corsa Rosa\", si svolse in venti tappe dal 24 maggio al 15 giugno 1947, per un percorso totale di 3\u00a0843 km, e fu vinto da Fausto Coppi.\nCoppi strapp\u00f2 la maglia rosa a Bartali nella 17\u00aa tappa da Pieve di Cadore a Trento. Sul Passo Falzarego i due sono in fuga da soli quando a Bartali salta la catena. Coppi attacca, scala da solo il Pordoi e giunge a Cavalese con 8'40\" sul rivale. Bartali attende gli inseguitori (Bresci, Magni, Martini, Cecchi e il belga Maes); il gruppetto si lancia all'inseguimento del Campionissimo, che per\u00f2 resiste bene e arriva sul traguardo di Trento con 4'24\" di vantaggio."}
{"id": "607966", "revid": "73843", "url": "https://it.wikipedia.org/wiki?curid=607966", "title": "Slaves &amp; Masters", "text": "Slaves &amp; Masters \u00e8 il tredicesimo album in studio dei Deep Purple e fu pubblicato il 5 ottobre del 1990. Questo \u00e8 l'unico album dei Deep Purple in cui \u00e8 presente l'ex cantante solista dei Rainbow Joe Lynn Turner, che si era unito alla band l'anno precedente in seguito al licenziamento di Ian Gillan. prima di assumere Turner, la band aveva considerato il cantante Jimi Jamison dei Survivor, che non fu disponibile a causa di altri impegni.\nIn seguito al suo rilascio, \"Slaves and Masters\" arriv\u00f2 alla posizione n\u00ba 87 nella Billboard 200 statunitense. Le vendite dell'album furono drasticamente al di sotto rispetto alle aspettative, in relazione al disco precedente dei Deep Purple, \"The House of Blue Light\", con Gillan alla voce, che arriv\u00f2 alla posizione n\u00ba34 negli USA. Una canzone delle registrazioni di Slaves and Masters fu riarrangiata per il film \"Fire, Ice and Dynamite\". Jon Lord non suon\u00f2 nella canzone, che fu eseguita dagli altri quattro membri della \"Mark V\".\nNonostante le vendite deludenti, il tour in supporto a \"Slaves and Masters\" del 1991 ebbe un certo successo, specialmente in Europa. Turner era ancora un membro del gruppo quando la band inizi\u00f2 a scrivere il materiale per il disco successivo nel 1992, ma sotto costrizione dei manager che stavano adocchiando il tour del 25\u00ba anniversario, alla fine i Deep Purple decisero di riportare dentro Gillan nella formazione per l'album \"The Battle Rages On...\" del 1993. Un pugno di canzoni inizialmente concepite per il seguito di Slaves and Masters finirono nel successivo lavoro solista di Turner.\n\"Too Much Is Not Enough\" \u00e8 stato registrato da Turner per il seguito non pubblicato del suo album solista \"Rescue You\" e fu anche registrato dalla band The Law di Paul Rodgers e Kenney Jones, senza essere pubblicato. La versione originale di Turner si pu\u00f2 trovare all'interno del bootleg \"Demos '88-'91\" e la versione dei The Law nel bootleg \"The Law II\". Turner ri-registr\u00f2 la canzone per l'album \"Hurry Up and Wait\" del 1998.\nIl disco.\nLa colpa dello scarso successo del precedente album \"The House of Blue Light\" viene imputata a Ian Gillan (anche se ci\u00f2 \u00e8 solo una convinzione di Ritchie Blackmore ed era un segnale forte del cattivo sangue che scorreva tra i due). Il peso di Blackmore all'interno della band era tale che, nonostante il resto della band non fosse d'accordo con questa decisione, Gillan fu licenziato Deep Purple ed al suo posto venne ingaggiato l'ex-cantante dei Rainbow: Joe Lynn Turner. L'album presenta una forte virata verso sonorit\u00e0 AOR pi\u00f9 vicine alle sonorit\u00e0 degli ultimi Rainbow e dei gusti musicali del cantante, che deluse fortemente la critica ed i fan della band, i quali non videro affatto di buon occhio il discostamento netto dalle sonorit\u00e0 pi\u00f9 classiche della band.\nLe sessioni di prove per la stesura dell\u2019album iniziarono negli USA gi\u00e0 nel 1988, quando Ian Gillan era ancora all'interno della band. A Gillan, tuttavia, era stato per\u00f2 espressamente richiesto di rimanere nel Regno Unito, mentre gli altri quattro membri buttavano gi\u00f9 idee per l\u2019album in Florida. Lavorando a distanza, tra il 1988 e l\u2019inizio del 1989 Gillan incise alcuni \"demotapes\" contenenti delle line vocali abbozzate su qualche brano dell\u2019album, che furono in seguito utilizzate per \"Slow Down Sister\" e \"King of Dreams\". Ciononostante, il cantante non riteneva che il materiale fosse sufficientemente ispirato. Durante la primavera del 1989, mentre stava ancora lavorando a distanza, Gillan fu licenziato ed i suo posto venne offerto a Joe Lynn Turner. Questi, avendo a disposizione i brani gi\u00e0 pronti, ma privi delle tracce vocali, ebbe la possibilit\u00e0 di contribuire sia alla stesura delle linee che dei testi.\nOltre ai brani pubblicati nel disco, furono incise tre canzoni: \"Slow Down Siste\"r (B-Side del singolo di \"Love Conquers All/Truth Hurts\"), \"Fire, Ice &amp; Dynamite\", incisa come colonna sonora dell'omonimo film e senza il contributo di Jon Lord e \"Heart Like a Hurricane\", che non venne mai pubblicata. Le sezioni di archi presenti nel disco sono condotte da Jesse Levy e furono arrangiate da Jon Lord. Nell'album viene ringraziato anche il chitarrista Billy Squier per aver prestato il proprio equipaggiamento a Blackmore.\nIl titolo \"Slaves and Masters\" non ha niente a che vedere col sadomasochismo e deriva dal nome dei dispositivi di registrazione (i cosiddetti \"slaves\", che riproducono le copie dei master). L'immagine di copertina \u00e8 opera di Thierry Thompson e ritrae una sfera di cristallo con all'interno le iniziali del nome del gruppo.\nNel 2013 il disco \u00e8 stato rimasterizzato dall'etichetta \"Hear No Evil Recordings\" con l'aggiunta di tre tracce bonus: due versioni ridotte dei brani \"Love Conquers All\" e \"King of Dreams\" e l'inedito \"Slow Down Sister\" (quest'ultima apparsa come B-Side del singolo \"Love Conquers All/Truth Hurts\").\nLe opinioni della band.\nRiguardo al licenziamento di Gillan, il bassista Roger Glover riport\u00f2 che il cantante avesse dichiarato che avrebbe \"\"preferito tagliarsi la gola piuttosto che ritornare nei Deep Purple\".\nIn un'intervista per \"Antihero Magazine\" del 2017, Glover ritorn\u00f2 sul disco osservando che \"Non era un cattivo album. [...] \u00c8 un buon disco. Era un po' fuori strada... Eravamo davanti ad un bivio, questo \u00e8 l'unico modo di porre la cosa. Insomma, Joe Lynn Turner arriv\u00f2 e fece un bel lavoro. \u00c8 un buon cantante ma, capisci, i Purple hanno una certa... il cantante dei Purple in qualche modo deve essere Gillan. Non sembra giusto in nessun altro modo.\" Ed aggiunse che sent\u00ec dire al batterista Ian Piace: \"No, \u00e8 un album molto importante. Senza di esso, non saremmo qui oggi.\"\nJon Lord, durante il tour di \"The Battle Rages On...\", in un'intervista ha raccontato alcuni momenti aspetti importanti della \"Mark V\". Nell'intervista, osserv\u00f2 che \"Slaves And Masters non fu per niente un disco dei Deep Purple. Aveva il nome, ma la copertina era ingannevole. L'album era sicuramente [un disco pop, e non hard rock] Io stesso ero contro Joe Lynn Turner fin dall'inizio. Semplicemente non era il cantante che mi immaginavo. \u00c8 divertente perch\u00e9 in realt\u00e0 nessuno di noi lo voleva, ma era l'unico rimasto. [...] Uno di noi disse: perch\u00e9 non proviamo con Joe Lynn Turner? E gli altri dissero: non Joe di nuovo! Voglio dire, lui era nei Rainbow, poi non c'era e poi c'era - era una specie di cantante a noleggio. Ma Joe accett\u00f2 le audizioni, il che mi sorprese, arriv\u00f2 ed inizi\u00f2 a cantare come un angelo, meraviglioso!\" Allo stesso tempo aggiunse che \"la visione di Joe non era quella della band. Voleva cambiare la band in qualcosa che non poteva essere e noi lo stesso da lui. Era un matrimonio tra inferno e paradiso\". Lord inoltre espresse il suo disappunto verso la qualit\u00e0 dei testi di Turner, ed in particolare sul suo contributo sulla canzone \"Love Conquers All\", su quale osserv\u00f2: \"Era una canzone triste e malinconica, molto introspettiva, ma un pezzo assolutamente dei Purple, un po' come \"When A Blind Man Cries\" o le parti tranquille di \"Child In Time\" o \"Wasted Sunsets\" - una ballata del tipo che suoniamo ogni tanto, una ballata blues. Poi apparve Joe e la trasform\u00f2 in una specie di pezzo da cabaret. Era un piccolo dolce blues [...] ma non dolce nel senso \"zuccheroso\". E Joe la cant\u00f2 come una vera ballata kitsch!\"\nAl contrario, in un'intervista dell'epoca per \"Guitar World\", Blackmore espresse un parere favorevole sul disco: \"Abbiamo lavorato duramente per costruire delle canzoni belle e memorabili e progressioni di accordi interessanti. \u00c8 stato molto d'aiuto il fatto che il nuovo cantante scrivesse e cantasse grandi melodie. Con Joe, non dobbiamo pi\u00f9 contare sui riff pesanti\". Ed aggiunse anche \"Musicalmente, direi anche che il cantante beve di meno\".\"\nJoe Lynn Turner, in pi\u00f9 di un'occasione, si \u00e8 espresso fortemente a favore del disco. Turner ha dichiarato che \"\"Blackmore era il cuore e l'anima della band\" e che \"rimane il pi\u00f9 grande ingrediente mancante\" di quello che furono i Purple da \"Purpendicular\" in avanti. Riguardo a \"Slaves and Masters\", ha dichiarato che \"\u00e8 uno dei migliori album che i Deep Purple abbiano mai realizzato. Avremmo dovuto fare almeno due album, in modo da dimostrare ai fan che era un passo nella giusta direzione\".\nTour e promozione.\nIl tour di supporto al disco, nonostante le vendite, ebbe un certo successo. Turner, il cui registro e la cui espressivit\u00e0 vocale si collocavano a met\u00e0 tra quelli dei vecchi cantanti della \"Mark III\", Hughes e Coverdale, ebbe la possibilit\u00e0 di consultare l'intero catalogo dei Deep Purple e scegliere le canzoni che voleva suonare. In questo modo, la band ebbe la possibilit\u00e0 di riportare in scena alcuni vecchi numeri della Mark III ed alcune cover (tra cui \"Hey Joe\") su cui Gillan aveva sempre messo il veto. In un'intervista, Ritchie disse che le scalette sostanzialmente dipendevano dal cantante. Inoltre dichiar\u00f2 che, pur avendo lui e Turner convinto Lord ad eseguire alcuni vecchi numeri dei Rainbow, Paice si rifiut\u00f2 categoricamente.\nLa scaletta generica era sostanzialmente la seguente:\n\"Wicked Ways\" fu eseguita dopo \"Lazy\" in alcuni dei primi show e \"Space Truckin\"' fu eseguita solo una volta, durante l'ultimo show. Alcuni pezzetti della canzone \"Fortuneteller\" furono suonati in alcuni show, ma mai la canzone completa. \"King Of Dreams\" fu tolta dai set principale durante il tour americano, ma fu utilizzata come bis in Giappone. In molti show furono eseguite alcune cover, tra cui \"Hey Joe\", \"Stand By Me\", A \"Whiter Shade Of Pale\", \"Tutti Frutti\" e \"Yesterday\". \"Fireball\" e \"Too Much Is Not Enough\" furono provate ma mai suonate dal vivo. Joe espresse interesse anche in \"Pictures Of Home\". La formazione tenne circa 50 concerti, prima di licenziare Turner per far rientrare Gillan nella band.\n\"King Of Dreams\" e \"Love Conquers All\" furono pubblicati come singoli. Per la promozione del disco, fu realizzato un video promozionale di \"King Of Dreams\".\nAccoglienza.\nL'album ricevette recensioni miste da parte della critica. La critica principale che fu osservata ai Deep Purple, oltre alla qualit\u00e0 scadente dei testi di Turner, era di aver bruscamente virato vero un pop-rock di matrice AOR, fortemente improntato all'airplay radiofonico. Negli anni, alcuni critici musicali provenienti per lo pi\u00f9 da riviste metal, hanno rivalutato il contributo del cantante e la capacit\u00e0 di rintrodurre una vena d'ispirazione nella formazione.\nIn una recensione dell'epoca, Steve Newton critic\u00f2 fortemente il nuovo disco: \"Slaves e Masters \u00e8 probabilmente il peggior album dei Deep Purple di sempre. La band sembra una versione stanca dei Foreigner durante una brutta nottata, e nemmeno i riff veloci di Blackmore pu\u00f2 salvare questa collezione di arrangiamenti poco ispirati.\" In modo simile, anche Alex Henderson su AllMusic paragona la band ai \"Foreigner\" e scrive: \"Il soundwriting \u00e8 debole e poco interessante. Neanche il contributo di Blackmore pu\u00f2 salvare questo CD cos\u00ec consistentemente deludente, che pu\u00f2 interessare solo al collezionista pi\u00f9 appassionato\".\"\nGeorge Starostin, su un blog interamente dedicato al gruppo, critica il disco in quanto \"\"non ha uno stile, in nessuna forma, \u00e8 solo hard rock tradizionale - riff nella media, melodie vocali ordinarie, spinta energetica. Chiunque avrebbe potuto farlo. I Kiss hanno scritto canzoni molto simili, non si pu\u00f2 negare. [Slaves and Masters] non \u00e8 un completo disastro perch\u00e9 si sente il lavoro sulle canzoni [...] ma \u00e8 totalmente ridondante in quanto non aggiunge una singola idea interessante all'eredit\u00e0 dei Deep Purple. Ciononostante, picchia duro e non lo si pu\u00f2 negare. Quindi, se siete dei fan degli ultimi Scorpions o dell'ultimo periodo dei Rainbow, prendetelo e prendetelo e fregatevene del mio voto\".\"\nIn Italia, Marco Soprani su \"Metallized\" ha scritto: \"\"pu\u00f2 compiacere, deludere o lasciare semplicemente indifferenti, pur senza offendere, tanta e tale \u00e8 la professionalit\u00e0 profusa [...] Ai detrattori sembrer\u00e0 talvolta di trovarsi di fronte ad un buon album degli ZZ Top, per un senso di gioioso accompagnamento collettivo, di atmosfere country un po' finte e costruite. Tuttavia Slaves And Masters non conosce veri cali, n\u00e9 vi\u00f2la profondissimi nei quali precipitare irrimediabilmente: una volta contestualizzato, ed accettata una line-up di derivazione, l'ascolto prosegue placido, AOR nel modo in cui ha cura di non proporre mai qualcosa che vada oltre, per non dire contro, una generica e radiofonica ascoltabilit\u00e0. [...] il disco suona come un buon compromesso, o piuttosto come un compromesso buono, tra un nome ingombrante ed una formazione rinnovata, tra le mode dell'epoca ed un passato che \u00e8 storia, tra musicisti che meriterebbero spazi diversi e che dimostrano invece di saper coesistere sotto un'unica ditta, in nome del nome.\" e conclude definendolo \"il miglior disco mai registrato...dai Rainbow\"\"."}
{"id": "607967", "revid": "49022", "url": "https://it.wikipedia.org/wiki?curid=607967", "title": "Conferenza di pace di Parigi (1946)", "text": ""}
{"id": "607969", "revid": "78273", "url": "https://it.wikipedia.org/wiki?curid=607969", "title": "Pietro d'Amiens", "text": ""}
{"id": "607970", "revid": "339392", "url": "https://it.wikipedia.org/wiki?curid=607970", "title": "Fr\u00e9d\u00e9ric Fran\u00e7ois Chopin", "text": ""}
{"id": "607973", "revid": "709565", "url": "https://it.wikipedia.org/wiki?curid=607973", "title": "Dick Drago", "text": "Dick Drago \u00e8 stata una serie a fumetti pubblicata in Italia nel 1994 dalla casa editrice Fenix; la serie \u00e8 un bonellide, ovvero una pubblicazione stampata nel cosiddetto \"formato Bonelli\" edita da case editrici differenti dalla Sergio Bonelli, e il personaggio rientra nel novero degli epigoni di Dylan Dog, un personaggio protagonista di una serie a fumetti che nei primi anni novanta ebbe un clamoroso successo editoriale che port\u00f2 diversi editori a proporre serie a fumetti con caratteristiche simili. Oltre alla caratterizzazione del personaggio e alle tematiche affrontate, anche la veste editoriale dell'albo era simile a quella di Dylan Dog. La serie, nonostante la breve vita editoriale, la qualit\u00e0 non eccelsa e per le analogie con Dylan Dog, \u00e8 divenuta negli anni oggetto di culto. \nIl personaggio.\nDick Drago \u00e8 un personaggio dei fumetti, ritenuto, da parte della critica, fortemente ispirato a \"Dylan Dog\". Il quinto senso e mezzo dell'Indagatore dell'Incubo \u00e8 qui sostituito da un non meglio precisato potere paranormale la cui manifestazione viene resa graficamente con lo scintillio degli occhi del protagonista. L'esclamazione di Dylan Dog, \"\"Giuda Ballerino!\" \u00e8 sostituita da Dick Drago con \"Brisk!\" perch\u00e9 \u00e8 un appassionato di briscola nonostante non riesca a vincere mai una partita. Entrambi usano la stessa pistola, una 1889 Bodeo.\nDick Drago \u00e8 un giornalista dotato di poteri paranormali che gli fanno avvertire strani presagi. Le vicende nelle quali si muove ilprotagonista lo vedono sempre trionfare e, proprio come Dylan Dog, ha grande successo con le donne. Una minima differenziazione con Dylan Dog \u00e8 la relazione sentimentale stabile, introdotta a partire dal numero 6, che Drago stabilisce con July Dickinson, una bella fotografa del New York Times, che diventer\u00e0 l'unico personaggio fisso della serie insieme al direttore del giornale. Altra differenza tra il giornalista e l'indagatore dell'incubo sta anche nella predilezione di Dick Drago per le bevande alcoliche (lo si vede infatti spesso sorseggiare una birra in tutti gli albi), mentre invece Dylan Dog \u00e8 un ex alcolizzato che non beve pi\u00f9. In ogni storia ci sono dei flashback che raccontano il passato dell'avversario di turno.\nStoria editoriale.\nL'ideazione ed il soggetto sono di Patrizia D'Agostino (direttore responsabile della testata). La sceneggiatura \u00e8 di Giovanni Mandelli, i disegni di Augusto Chizzoli e le chine di Carmine Savinelli. Le copertine sono di Michele Marsan e in seguito di Alfredo Nocerino.\nLa serie venne pubblicata per 9 numeri, fino al settembre 1994 e poi seguirono, a tiratura limitata, i numeri 10 e 11 (novembre 1994 e gennaio 1995) in un formato di dimensioni maggiori. Altri due racconti brevi di 21 pagine (\"Il cieco\" e \"Inferno\") vennero editi sulla rivista \"Gli imbattibili\". Infine ci fu un tentativo di salvare la serie, cambiandone il nome in \"Dick Damon\"\", svecchiando il look dei personaggi. A causa della morte di Augusto Chizzoli, disegnatore dei primi nove numeri, venne incaricato un nuovo staff di disegnatori fra i quali Fabrizio Fiorentino, Gianni Sedioli e Umberto Sammarini. Di questa nuova versione venne pubblicato solo il numero zero, \"Metamorfosi\"."}
{"id": "607974", "revid": "120967330", "url": "https://it.wikipedia.org/wiki?curid=607974", "title": "Attila (album)", "text": "Attila \u00e8 il trentaduesimo album in studio della cantante italiana Mina, pubblicato nell'ottobre 1979 dalla PDU con distribuzione EMI Italiana.\nDescrizione.\nCon questa pubblicazione inizia una nuova serie annuale di album doppi, in cui gli LP di ciascuna coppia si distinguono nelle ristampe per l'indicazione \"vol. 1\" / \"vol. 2\" e mantengono sia l'ordine delle tracce sia il titolo originari. La prima edizione \u00e8 sempre su 2 LP in confezione unica e indivisibile, priva dei riferimenti di volume, mentre nelle successive, sullo stesso o su altri supporti, i due dischi sono commercializzati come album separati.\nLa copertina ha per tema l'invisibilit\u00e0 ed \u00e8 firmata da Luciano Tallarini, che usa precedenti fotografie di Mauro Balletti a causa della mancanza di materiale fotografico recente, rielaborate all'aerografo da Gianni Ronco.\nNe scaturisce un manichino in bianco e nero della cantante, la cui testa, totalmente inespressiva perch\u00e9 priva di pupille, viene scelta come immagine per il frontespizio della confezione. L'esclamazione di Mina nel vederla \u00ab...\u00e8 terribile... sembra Attila!\u00bb, dar\u00e0 il titolo all'album. La custodia originale del doppio includeva anche un poster con questa fotografia riprodotta su fondo argento.\nL'opera, che vince il premio come miglior copertina discografica dell'anno, in seguito sar\u00e0 esposta al museo MoMa di New York a rappresentanza dell'Italia nella stessa categoria.\nEsiste in edizioni con volumi separati su Long playing (PDU PLD 7015 e 7016) e musicassetta (PMA 715 e 716) fin dal 1979; la ristampa su Compact disc (PDU CDP 777 7902802 e 7902812) e la corrispondente rimasterizzazione con tecniche digitali del 2001 (EMI 243 5355032 e 5355042) sono sempre state divise su due dischi.\nLa prima ristampa su vinile come album singolo \u00e8 del 1983 a cura della EMI Italiana.\nI brani Rock and roll star e Anche tu sono stati tradotti e cantati da Mina in lingua spagnola per il singolo \"Estrella del rock/Tambi\u00e9n t\u00f9\" pubblicato in terra iberica nel 1979 (Ariola A-101.473). Questo 45 giri ha immagine di copertina identica a quella dell'album ufficiale di provenienza (\"Attila\"), con l'aggiunta della dicitura \"Mina en castellano\".\nNell'edizione dell'album destinata al mercato spagnolo i numeri dei volumi sono invertiti rispetto al contenuto delle tracce: \"Attila\" contiene le tracce del vol.2 e \"Attila II\" (Ariola I-201.415 del 1981) quelle del primo. In particolare il primo disco di questa versione (Ariola I-201.709 del 1979) contiene le canzoni in spagnolo presenti nel singolo (testi di Rafael Perez Botija), ma i titoli sulla copertina sono in italiano.\nAnche la raccolta internazionale dell'Ariola per i mercati latini \"Mina en espa\u00f1ol\", distribuita in Spagna nel 1982 (I-204.599) e l'anno dopo in Argentina (SE-60235) e Colombia (Sonolux Ariola 18(0131)00232), contiene i due brani del singolo.\nSuccesso e classifiche.\nIl disco, integralmente costituito da inediti, \u00e8 anticipato dal singolo \"Anche un uomo/Se il mio canto sei tu\". Segna anche l'esordio ufficiale nel mondo discografico dell'appena sedicenne del figlio di Mina, Massimiliano; come autore, insieme a Valentino Alfano, dei brani Sensazioni e Il vento.\n\"Attila\" avr\u00e0 un notevole successo di vendite, risultando il decimo album pi\u00f9 venduto nel 1980 con un picco settimanale al secondo posto. Complessivamente arriva a un milione di copie vendute."}
{"id": "607981", "revid": "287204", "url": "https://it.wikipedia.org/wiki?curid=607981", "title": "The Battle Rages On...", "text": "The Battle Rages On... \u00e8 il quattordicesimo album in studio dei Deep Purple pubblicato nel 1993. \u00c8 l'ultimo album registrato dalla classica formazione \"Mark II\", che si era riunita per una seconda volta (la prima fu per la registrazione di \"Perfect Strangers\" nel 1984) in vista del 25\u00ba anniversario. Nonostante fosse stato scelto Mike Di Meo come cantante dopo il licenziamento di Joe Lynn Turner, Ian Gillan alla fine rientr\u00f2 nella band nel 1992 e lavor\u00f2 al materiale gi\u00e0 scritto, che era stato inizialmente concepito per Joe Lynn Turner e DiMeo.\nI litigi tra Gillan e Blackmore riaffiorarono e diventarono sempre pi\u00f9 forti, tanto che, a detta dello stesso Gillan, il disco non rappresenta una delle prove pi\u00f9 felici del gruppo. Molte delle canzoni erano state preparate quando Turner era ancora in formazione e pertanto Gillan si trov\u00f2 a lavorare su canzoni scritte per il suo predecessore. Dopo il suo licenziamento, Turner ammise che Ritchie Blackmore si riferiva all'album come \"The cattle grazes on\" (\"Il bestiame continua a pascolare\"). Blackmore s'infuri\u00f2 per via degli elementi non-melodici presenti nel disco ed abbandon\u00f2 definitivamente dopo uno spettacolo il 17 novembre ad Helsinki. Al suo posto venne ingaggiato temporaneamente il chitarrista americano Joe Satriani. Un pugno di canzoni scritte durante le sessioni di \"The Battle Rages On...\" apparirono in seguito nei dischi solisti di Turner con nomi differenti.\nDell'album \u00e8 stata fatta una deluxe edition. Il primo CD contiene il disco completo senza bonus tracks, mentre il secondo presenta il live \"Come Hell or High Water\" che \u00e8 uscito l'anno dopo \"The Battle Rages On...\" e che documenta una data del suo tour promozionale, l'ultima con Ritchie Blackmore alla chitarra.\nL'album arriva in quinta posizione in Giappone, in settima in Svizzera, in ottava in Svezia ed in nona in Austria e Norvegia.\nIl disco.\nIl lavoro segna il ritorno al microfono di Ian Gillan, rientrato grazie a Jon Lord, Roger Glover e Ian Paice con enorme disappunto di Ritchie Blackmore che fu costretto dagli altri a mandar via Joe Lynn Turner.\nIn un'intervista del tempo, Jon Lord racconta la sensazione di \"\"qualcosa di sbagliato\" durante la registrazione delle backing tracks dovuta alla voce di Joe Lynn Turner, abituatosi com'era ad immaginare la voce di Gillan durante la composizione degli strumentali. Tuttavia, nessuno della band aveva la forza di cacciarlo dal gruppo. Blackmore, accortosi della scontentezza di Lord e degli altri compagni, propose di cercare un nuovo cantante. Quando Lord propose a Glover e Paice la cosa, entrambi espressero il forte desiderio di riportare Gillan dentro al gruppo. ll problema di Turner, secondo Lord, non stava affatto nelle sue qualit\u00e0 vocali, peraltro \"eccellenti\", ma nella direzione artistica, inconciliabile con quella della band. \"semplicemente non \u00e8 un cantante da Deep Purple, \u00e8 un cantante pop, vuole diventare una popstar, che trovi le donne ai suoi piedi non appena lascia il palco, e gli auguro tutta la fortuna del mondo\"\".\nIn un'intervista del 2003, Joe Lynn Turner dichiar\u00f2 che l'album era quasi completo e che i testi e le musiche avevano grande potenziali. Secondo il cantante, Blackmore avrebbe cercato di resistere a tenerlo dentro al gruppo. Tuttavia nel giro di poco furono esclusi dalla band sia lui che Peterik, il produttore. Sull'album disse: \"\"Per com'\u00e8 venuto il prodotto finale, non penso sia dei loro migliori. Suona di pi\u00f9 come qualcosa che avrebbe potuto fare la band di Gillan.\"\nGillan, al contrario, si espresse in modo pi\u00f9 favorevole riguardo al disco: \"Potrei dire che questo disco ha una direzione. Certamente, la produzione \u00e8 un gran passo in avanti rispetto a qualsiasi altra cosa nella quale sia stata coinvolta coi Purple in precedenza. E credo che la produzione dia una piattaforma per le canzoni.\"\nJon Lord racconta che la scrittura dei testi fu quasi di tutta opera del bassista Roger Glover. Inoltre, il tastierista racconta di aver contribuito solo a tre canzoni nella fase compositiva, in quanto il suo ruolo principale rimaneva quello di suonare le tastiere e contribuire agli arrangiamenti. Riguardo al ritorno all'utilizzo di elementi classici nella canzone \"Anya\", Lord racconta che lui e Blackmore scrissero ed arrangiarono l'intro a canzone praticamente fatta per aggiungere \"quel qualcosa che mancava\"\".\nBlackmore non espresse mai un parere netto nelle rare interviste in cui si espresse sull'album. In un'intervista per \"Burnnnn\", il chitarrista si limit\u00f2 a dire che \"\"le canzoni suonavano in modo molto diverso con Gillan\". Ed aggiunse \"[Joe Lynn Turner] voleva farlo in modo molto pi\u00f9 pop. Io amo la musica pop, ed ascolto ancora gli ABBA, ma Jon e Ian Paice non sono nella pop-music. Era una strana situazione. A lui piacciono le canzoni pop e sentimentali. Cos\u00ec Ian Gillan ha registrato le tracce vocali sulle canzoni inizialmente fatte con Joe, e laddove Joe le cantava in uno stile pop, Gillan lo fece in una maniera pi\u00f9 aggressiva.\" Nell'intervista, Blackmore disse che il riff della canzone \"The Battle Rages On\" era molto simile ad uno utilizzato in precedenza per la canzone \"Fire Dance\" dei Rainbow e che Lord, dopo aver sentito il riff, sostenne che era perfetto per l'arrangiamento e che \"non c'era niente di male a suonare del materiale scritto in precedenza\".\" Alcuni critici osservarono che Blackmore ricicl\u00f2 un altro riff dei Rainbow, quello di \"L.A. Connection\", per la canzone \"One Man's Meat\".\nBlackmore inoltre, disse di essersi interessato al produttore Thom Panunzio dopo aver ascoltato la produzione di alcuni pezzi di Joan Jett. Il titolo dell'album venne fuori dopo che Ian Gillan termin\u00f2 di scrivere i testi della \"title-track\". Dopo che Blackmore lo propose al produttore, questi ridendo scherz\u00f2 sul fatto che il nome riflettesse perfettamente il tipo di relazioni che c'erano all'interno della band. La copertina in parte riprende questo concetto e rappresenta due teste di drago unite in un solo corpo ed in contrasto tra di loro, e sembra rappresentare la contrapposizione tra le due anime preponderanti della band, Gillan e Blackmore.\nLa copertina del disco mostra le iniziali del gruppo con due teste di drago.\nL'abbandono di Blackmore.\nIn un'intervista per \"Aardshock\", Roger Glover ha raccontato i fatti che seguirono in seguito al concerto di Rotterdam tenutosi nell'ottobre del 1993. Secondo l'intervistatore, Gillan e Blackmore sembravano \"ai ferri corti\". Il bassista racconta che la collaborazione tra Gillan e Blackmore era un evidente \"matrimonio di convenienza\", non destinato a durare. Glover raccont\u00f2 che il comportamento di Blackmore nei confronti di Gillan era scorretto e molto infantile, e che il chitarrista, in modo per nulla professionale, approfittava degli errori del cantante dal vivo per creare dei veri e propri buchi nei pezzi in modo che il pubblico se ne accorgesse. Glover raconta che l'esibizione di Rotterdam \"\u00c8 stata un'esperienza assolutamente dolorosa per tutti noi.\" In seguito, Blackmore si rifiut\u00f2 di partecipare alla parte giapponese del tour, nonostante Glover gli avesse fatto presente il rischio di incorrere in una causa legale da parte del promoter del tour giapponese. Glover raccont\u00f2, inoltre che, in tutta risposta, il chitarrita fece a pezzetti il suo visto giapponese davanti al resto della band e licenzi\u00f2 da solo i roadies. La band comunic\u00f2 subito il problema ed il promoter fece presente che solo un chitarrista di livello internazionale avrebbe potuto salvare la situazione, e venne fuori coi nomi di due chitarristi: Jeff Beck e Joe Satriani. Beck, per quanto onorato, rifiut\u00f2 l'offerta, mentre Satriani si mostr\u00f2 disponibile. Glover prenot\u00f2 uno studio in Giappone e la band inizi\u00f2 immediatamente le prove. Satriani riusc\u00ec a stupire tutti per professionalit\u00e0 e precisione. Glover racconta che Satriani sorprese immediatamente la band fin dalla prima esecuzione del solo di \"Highway Star\". Inoltre, Glover racconta che la presenza di Satriani riusc\u00ec a riportare l'entusiasmo ed il piacere di suonare all'interno del gruppo, ormai libero dalle tensioni precedenti. Inoltre, senza la presenza di Blackmore, la band era di nuovo libera di scegliere nuovamente il repertorio, la cui scelta era in precedenza appannaggio del chitarrista. Fino a quel momento, la \"mano di ferro\" del chitarrista aveva imposto una scaletta sempre identica, che riproponeva, sulla falsariga di \"Nobody's Perfect,\" i numeri di successo degli anni '70 accanto a pochi pezzi tratti dall'ultima uscita discografica (principalmente \"Anya\", \"A Twist In The Tale\" e \"The Battle Rages On\") e \"Perfect Strangers\". Con l'arrivo di Satriani, la band ritorn\u00f2 dopo molto tempo a riproporre dal vivo pezzi come \"Fireball\", \"Maybe I'm A Leo\", \"Pitctures of Home\", \"When A Blind Man Cries\" e \"Space Truckin\"', oltre ad un altro numero tratto dall'ultimo album, il blues di \"Ramshackle Man\". In seguito, l'idea di coinvolgere Satriani nell'album successivo fu abbandonata a causa degli impegni contrattuali del chitarrista nei confronti della Sony. Il successivo chitarrista della band divenne Steve Morse, rimasto fino ad oggi in formazione.\nAccoglienza.\nL'album ottenne recensioni miste. Alcune recensioni descrissero l'album come un ritorno parziale alle vecchie sonorit\u00e0 rispetto agli altri dischi della reunion grazie alla produzione pi\u00f9 secca e meno patinata dei dischi degli anni 80 ed elogiano al prestazione di Blackmore. Altre recensioni, invece, vedono il limite intrinseco del disco proprio la mano onnipresente del chitarrista, che fa s\u00ec che nel disco, cos\u00ec come nel precedente, si senta ancora troppo il tentativo di avvicinare il suono dei Purple alle sonorit\u00e0 radiofoniche degli ultimi Rainbow, che entra in netto contrasto col lavoro svolto da Gillan su dei pezzi scritti in origine per un altro cantante. Deborah Frost liquid\u00f2 il disco con dure parole: \"\"Questi mercenari del metal, la cui imitazione dei Vanilla Fudge scal\u00f2 le classifiche 20 anni fa, arranca attraverso slogan maschilisti e l'organo del pomp-rock di The Battle Rages On, solo per dimostrare una volta per tutte che la loro battaglia \u00e8 persa.\"\nLa recensione di Allmusic scrive: \"Tre decadi dopo, la gamma chitarristica di Blackmore \u00e8 ancora impressionante considerato che passa dall'arrogante spacconeria di \"One Man's Meat\" al rapido tocco di dita nell'intro flamenco che d\u00e0 il via alla epica \"Anya\". Altrove, \"A Twist in the Tale\" gioca con la stessa intensit\u00e0 di \"Highway Star\", mentre la trascinante title-track si annuncia profetica nei confronti del successivo abbandono di Blackmore\".\nMike Delano scrive che \"5 canzoni su 10 sono dei riempitivi\" e che l'album \u00e8 \"pi\u00f9 in linea con Fireball, Perfect Strangers e Machine Head del predecessore\" ma al tempo stesso scrive che \"il vero ritorno dei Deep Purple \u00e8 avvenuto nel 1996 con Purpendicular\"\".\nGeorge Starostin defin\u00ec l'album \"\"il peggiore di sempre\" e critica fortemente la produzione del disco: \"\u00c8 praticamente impossibile seguire ogni singolo strumento - sono tutti mescolati in un casino fangoso, non ispirato e letargico che fa finta di essere \"rock'n roll\" ma in realt\u00e0 \u00e8 solo un pop adulto veramente stupido e stereotipato con un sacco di distorsione aggiunta.\" Il recensore, inoltre, descrisse il testo di \"Anya\" come \"sdolcinato e senza senso\" pur apprezzando il lavoro della band in un'unica canzone, \"One Man's Meat\" che, a sua detta, \"ha il pregio di essere molto pi\u00f9 vicino allo stile della band negli album successivi con Morse\"\".\nTracce.\nTutti i pezzi sono stati scritti da Ritchie Blackmore, Ian Gillan and Roger Glover, eccetto laddove indicato."}
{"id": "607982", "revid": "125609733", "url": "https://it.wikipedia.org/wiki?curid=607982", "title": "Kung Lao", "text": "Kung Lao \u00e8 un personaggio della serie di videogiochi \"Mortal Kombat\".\nStoria.\nEsperto monaco shaolin e membro della segreta setta conosciuta col nome di Loto Bianco (\"White Lotus\"), egli \u00e8 l'ultimo discendente del grande Kung Lao, sconfitto da Goro 500 anni fa. La sua personalit\u00e0 \u00e8 stata spesso modificata nel corso della serie: se nei primi giochi Kung Lao era un giovane pacifico disposto a smettere di combattere per vivere una vita pi\u00f9 tranquilla in \"Mortal Kombat: Shaolin Monks\" viene presentato come un giovane arrogante e geloso di Liu Kang, suo migliore amico, per il suo essere il campione del Mortal Kombat, titolo che sarebbe dovuto spettare a lui. Negli ultimi giochi Kung Lao invece mostra una personalit\u00e0 pi\u00f9 bilanciata e pur essendo a volte immaturo e sbruffone \u00e8 comunque un combattente leale e un buon amico per Liu Kang.\nSebbene il suo antenato venga menzionato nel fumetto prequel del primo \"Mortal Kombat\", Kung Lao fa il suo debutto solo a partire da \"Mortal Kombat II\", in cui, dopo che l'esercito del Regno Esterno (\"Outworld\") attacca l'accademia degli shaolin, si unisce a Liu Kang e partecipa al torneo organizzato da Shao Kahn. Dopo l'apparente morte di Shao Kahn, i due monaci fanno ritornano sulla Terra per addestrare una nuova generazione di guerrieri. Ma quando Kahn invade la Terra, Kung Lao deve rinunciare ai suoi piani di riunire il clan del Loto Bianco. Durante gli eventi di \"Mortal Kombat 3\", Kung Lao e Liu Kang assieme combattono fieramente le forze di Kahn, e durante lo scontro con l'imperatore Kung Lao rimane ferito in maniera grave. L'apparente morte di Kung Lao d\u00e0 la forza a Liu Kang per vincere, ponendo fine alla minaccia di Shao Kahn sulla Terra. Molti credevano che Kung Lao fosse morto per e ferite conseguite durante il combattimento contro Shao Kahn. In effetti Kung Lao si \u00e8 convertito ad una nuova vita senza violenza coerente alle sue credenze ancestrali. \nMa quando Kung Lao scopre della minaccia di Shinnok e dell'inaspettato ritorno di Goro, decide di tornare in gioco ancora una volta per sfidare il suo epico avversario. In \"Mortal Kombat Gold\", dopo la sconfitta di Shinnok, Kung Lao osserva di nascosto Kitana che cerca una tregua con gli Shokan e l'unico esponente importante \u00e8 rappresentato di Goro. Proprio mentre ella sta chiudendo il patto, Kung Lao decide di lanciare il suo cappello affilato contro Goro ferendolo sul petto e poi scende a terra. Kitana rimprovera Kung Lao perch\u00e9 stava quasi raggiungendo un accordo ed egli le risponde che allearsi col nemico \u00e8 sbagliato. A questo punto Goro chiede se stava cercando di ucciderlo, ma Kung Lao voleva solo vendicarsi per la morte del suo avo durante un Mortal Kombat avvenuto molti anni fa, avvenuta circa 500 per l'esattezza. Goro vuole sapere quali sono le intenzioni di Kung Lao, ma questi lo tranquillizza dicendo che vuole solo mettere a posto le cose. Goro riconosce che l'originale Kung Lao era un guerriero nobile e coraggioso, e che dovrebbe esserne stato fiero. Se il Grande Kung Lao, a suo tempo, lo avesse battuto, probabilmente lo stesso figlio di Goro avrebbe a sua volta cercato vendetta. Infine i due, ormai amici, si stringono la mano.\nIn ', quando Shang Tsung e Quan Chi, decidono di formare l'Alleanza Mortale, per resuscitare l'esercito del Re Dragone, i due stregoni riescono a uccidere Liu Kang grazie a un diversivo che prevede che Shang Tsung si trasformi in Kung Lao, permettendogli di avvicinarsi al campione della Terra senza destare sospetti. Saputa la notizia della morte del suo amico, Kung Lao viaggia nel Regno Esterno in cerca del maestro di Liu Kang, Bo'Rai Cho affinch\u00e9 gli insegni il calcio volante che anni prima aveva permesso a Liu Kang di sconfiggere Shang Tsung. Ma a nulla gli \u00e8 servito, infatti verr\u00e0 ucciso dallo stesso Shang Tsung insieme ad altri guerrieri e con loro, dopo la morte di Raiden e degli stregoni, viene riportato in vita da Onaga, il Re Dragone, divenendo suo guerriero e schiavo. Tuttavia in ' riconquista poi la ragione grazie a Ermac e allo spirito di Liu Kang. Nel suo finale di \"Mortal Kombat Armageddon\", Lao sconfigge Blaze e torna indietro nel tempo, incontrando il suo avo, il Grande Kung Lao, convincendolo a non combattere Goro, andando a combattere al suo posto. Kung Lao giovane sconfigge Goro e addirittura vince il Mortal Kombat, diventando una leggenda. Ci\u00f2 spinger\u00e0 anni dopo Liu Kang a non iscriversi al torneo, e cos\u00ec la rivalit\u00e0 tra i due shaolin (descritta in \"\") non nascer\u00e0 mai.\nNella storia di \"Mortal Kombat IX\", a causa delle visioni del futuro di Raiden, gli eventi si presentano in maniera differente. Kung Lao partecipa di nascosto al primo torneo geloso del fatto che l'amico Liu Kang sia stato scelto per rappresentare gli Shaolin, soprattutto perch\u00e9 ansioso di vendicare il suo avo omonimo ucciso 500 anni fa nel torneo da Goro. Raiden conoscendo le intenzioni del giovane monaco grazie alle sue visioni del futuro riesce a placarlo facendogli capire che non era ancora pronto per combattere, tant'\u00e8 vero che viene sconfitto subito da Scorpion. Prender\u00e0 poi parte al secondo torneo di Shao Kahn nel Regno Esterno, rimanendo per\u00f2 per buona parte degli eventi impegnato a salvare i suoi confratelli shaolin insieme a Liu Kang. Dopo essersi ricongiunti al gruppo di Raiden, i due scoprono da Jade che Kitana \u00e8 stata catturata e sar\u00e0 giustiziata e si recano alla torre per salvarla. Qui Kung Lao affronta Noob Saibot e Goro mentre Liu Kang sconfigge Sheeva, scoprendo che Kitana \u00e8 stata gi\u00e0 trasferita nell'arena per la pubblica esecuzione. Per dare il tempo a Liu Kang di salvare la principessa, Kung Lao si offre di affrontare i guerrieri di Shao Khan. Non avendo infatti pi\u00f9 a disposizione altri guerrieri, Raiden ricorda la profezia del suo alter ego del futuro: \"Deve vincere\", credendo che si riferisse proprio a Kung Lao, quindi decide di scommettere su di lui per modificare la storia ed evitare cos\u00ec l'avvento dell'Armageddon. Dopo aver sconfitto Shang Tsung, Quan Chi e Kintaro, inebriato dalla gioia della vittoria si fa cogliere di sorpresa da Shao Khan che lo uccide spezzandogli il collo. Nel finale viene riportato in vita come revenant da Quan Chi ed \u00e8 uno dei guerrieri caduti che Raiden \u00e8 costretto ad affrontare.\nIn \"Mortal Kombat X\" \u00e8 uno dei revenant al servizio di Quan Chi e ha un ruolo pi\u00f9 marginale. Sia lui che Liu Kang infatti compaiono solo a partire dal capitolo 8 dove tentano di aiutare Quan Chi a raggiungere la sua fortezza per incontrarsi con D'Vorah e liberare Shinnok; in questa occasione Lao \u00e8 il primo a essere sconfitto da Jax Briggs (un tempo anche lui revenant). Successivamente, dopo la morte di Quan Chi e il ritorno di Shinnok, i revenant continuano a servire quest'ultimo e Kung Lao e Liu Kang figurano tra gli avversari di Raiden nel capitolo 12; nello stesso capitolo i due compaiono in forma umana in un flashback ambientato durante gli eventi del gioco precedente. Nel suo finale arcade, dopo aver sconfitto Shinnok, Kung Lao si ritrova intrappolato nel regno occulto con l'anima rimasta corrotta dalla magia di Quan Chi. In suo aiuto per\u00f2 arriva il cugino Kung Jin, che riesce a liberarlo dal male necessario a farlo fuggire dal regno occulto. Con l'anima ancora in parte compromessa, ma non del tutto perduto, Kung Lao diventer\u00e0 uno \"strumento di vendetta\" e non mostrer\u00e0 nessuna piet\u00e0 verso il male.\nIn \"Mortal Kombat 11\", il Kung Lao del presente \u00e8 ancora un revenant e viene reclutato da Kronika, madre di Shinnok, nel suo piano di creare una Nuova Era senza Raiden. Per ottenere nuovi seguaci, la titanide usa il potere della sua clessidra per creare una collisione temporale e portare nel presente i guerrieri del torneo del Regno Esterno per avere dalla sua parte Shao Kahn. Tra i guerrieri portati nel presente per\u00f2 ci sono anche le versioni del passato di Liu Kang, Kung Lao, Raiden, Kitana e Jade che si uniscono agli eroi della terra; inoltre Raiden afferma che Kung Lao aveva appena sconfitto Shang Tsung e Quan Chi, il che significa che la collisione temporale ha indirettamente impedito la morte di Lao. Nel capitolo 3, i due monaci del passato si recano alla loro accademia, per impedire che i seguaci di Kronika mettano mano sulle fiale di Jinsei nella Caverna del Drago; Kung Lao in questa occasione inizia a dubitare di Raiden, il quale sarebbe stato il responsabile della loro morte. All'interno del tempio i monaci devono affrontare lo Scorpion passato e il revenant di Jade prima di ritrovarsi faccia a faccia con i propri revenant. Sconfitti i loro alter ego presenti, i monaci affrontano Geras, scagnozzo immortale di Kronika, che afferma di aver vissuto millenni e aver affrontato una volta anche il Grande Kung Lao. In seguito Kung Lao accompagna Kitana nella sua missione per deporre lo Shao Kahn passato e dopo che Liu Kang \u00e8 stato catturato da Kronika guida i monaci shaolin nella battaglia finale. Nel capitolo 12, quando Raiden si fonde con il Liu Kang revenant trasformandolo nel Dio del Fuoco, Kung Lao e Kitana accompagnano Lord Liu Kang nella fortezza di Kronika, ma la titanide fa riavvolgere il tempo e Liu Kang si trova da solo ad affrontare gli ultimi revenant tra cui quello di Kung Lao. \nNell'espansione DLC \"Aftermath\", Lord Liu Kang manda indietro nel tempo Shang Tsung, Nightwolf e Fujin a recuperare la corona di Kronika per forgiare la Nuova Era; la loro incursione nel passato modifica alcuni eventi e impedisce la cattura di Liu Kang da parte di Kronika. Durante la battaglia finale Kung Lao quindi guida i monaci insieme al suo amico ma l'esito della battaglia \u00e8 compromesso dal tradimento di Sindel (resuscitata da Shang Tsung come parte del suo piano), che libera Shao Kahn e con lui fa una strage tra gli eroi. Il Kung Lao del passato viene sconfitto dall'imperatore o dalla regina traditrice, e gettato nel Mare di Sangue; si ipotizza che sia comunque sopravvissuto dato che pi\u00f9 tardi, nella fortezza di Kronika, Shang Tsung e i suoi alleati si ritrovano ad affrontare il suo revenant, che viene ucciso dallo stregone. Il destino di Kung Lao in entrambi i finali della storia \u00e8 incerto (come quello di quasi tutti i personaggi), ma nel finale di Liu Kang, il Dio del Fuoco torna indietro nel tempo per incontrare il suo antenato, il Grande Kung Lao, e addestrarlo per il Mortal Kombat."}
{"id": "607984", "revid": "125097913", "url": "https://it.wikipedia.org/wiki?curid=607984", "title": "Disuguaglianza di Tolomeo", "text": "La disuguaglianza di Tolomeo, dovuta appunto a Claudio Tolomeo, \u00e8 una disuguaglianza che coinvolge le misure dei lati e delle diagonali dei quadrilateri. \nEnunciato.\nDato un quadrilatero \"ABCD\" si ha che\navendosi l'uguaglianza se e solo se il quadrilatero \u00e8 ciclico, ossia se \u00e8 inscrivibile in una circonferenza. In tal caso, l'uguaglianza prende il nome di teorema di Tolomeo."}
{"id": "607990", "revid": "92723", "url": "https://it.wikipedia.org/wiki?curid=607990", "title": "Plateresco", "text": "Il plateresco (anche plataresco) \u00e8 uno stile artistico fiorito in Spagna nel XV e nel XVI secolo. Si tratta di uno stile architettonico molto ornato e composto a imitazione dei lavori di argenteria (in spagnolo \"plata\"), da cui proviene il nome di plateresco.\nQuesto stile fu presto adottato nelle colonie spagnole in America del Sud e in molti edifici religiosi in Messico.\nImportanti esempi di stile plateresco si trovano nel Palazzo Monterrey di Salamanca, la facciata del Municipio di Siviglia, l'Universit\u00e0 di Salamanca e l'Universit\u00e0 di Alcal\u00e1, vicino a Madrid.\nLo stile plateresco deriva dal rinascimento italiano, dall'architettura gotica spagnola e dallo stile \"mud\u00e9jar\". Esempi di stile plateresco si trovano in Sicilia (palazzo della Giudecca). Questo stile influenz\u00f2 anche il barocco leccese."}
{"id": "607992", "revid": "1632387", "url": "https://it.wikipedia.org/wiki?curid=607992", "title": "Made in Europe", "text": "Made in Europe \u00e8 un album live dei Deep Purple, pubblicato nel 1976.\nIl disco.\nIl disco contiene tracce registrate durante la tourn\u00e9e di \"Stormbringer\" in Europa tenutasi nel 1975. Quando il chitarrista Ritchie Blackmore annunci\u00f2 la sua intenzione di lasciare il gruppo, infatti, il management decise di registrare le ultime tre date del tour europeo di quell'anno (Graz, Saarbrucken e Parigi, rispettivamente del 4, 5 e 7 aprile). L'album sar\u00e0 pubblicato nel 1976, dopo l'abbandono di Blackmore.\nIl disco contiene 5 brani: tre tratti dall'album \"Burn\" e gli altri due dall'album \"Stormbringer\", provenienti per lo pi\u00f9 dal concerto di Saarbrucken. Una versione completa della setlist, realizzata attingendo ai concerti di Graz e Parigi, sar\u00e0 proposta soltanto nel 1996, con il cofanetto \"MK III - The Final Concerts\". Nel 2001 verr\u00e0 pubblicato \"Live In Paris 1975\" e nel 2014 di \"Live In Graz 1975\"."}
{"id": "607996", "revid": "486946", "url": "https://it.wikipedia.org/wiki?curid=607996", "title": "Magnani gerbi", "text": ""}
{"id": "607997", "revid": "287204", "url": "https://it.wikipedia.org/wiki?curid=607997", "title": "Air Vallee", "text": ""}
{"id": "607999", "revid": "1442080", "url": "https://it.wikipedia.org/wiki?curid=607999", "title": "Senofilo", "text": "Biografia.\nOriginario di Calcide, visse intorno al IV secolo a.C. e fu un filosofo e teorico della musica . Fu maestro di Aristosseno prima che questi divenisse seguace di Aristotele.\nPlinio il Vecchio racconta che Senofilo visse senza alcun problema di salute per 105 anni La stessa notizia \u00e8 riportata dallo scrittore latino Ambrogio Teodosio Macrobio, che lo cita nei \"Saturnalia\" indicando Atene come luogo della sua morte \nAnche Montaigne, nei Saggi, cita il musico Senofilo \u201cche visse centosei anni in perfetta salute\u201d. \nIn un aneddoto riportato da Hegel al \u00a7 153 nei \"Principi della filosofia del diritto\" si racconta che Senofilo alla domanda \u00abQual \u00e8 il modo per educare bene il proprio figlio?\u00bb rispondesse: \u00abFallo cittadino di uno Stato dotato di buone leggi\u00bb. In Diogene Laerzio si legge che fu Aristosseno a porre la domanda e che Senofilo rispondesse: \u00abTuo figlio sar\u00e0 educato bene se sar\u00e0 nato in una citt\u00e0 ben governata\u00bb a evidenziare che una buona educazione dipende dalla situazione storica contingente. Risposte simili si ritrovano attribuite a altri personaggi tra i quali, secondo Senofonte, Socrate."}
{"id": "608000", "revid": "419213", "url": "https://it.wikipedia.org/wiki?curid=608000", "title": "Carles Card\u00f3", "text": "Biografia.\nCard\u00f3 fu uno dei principali promotori in Catalogna dei movimenti d'avanguardia cristiana: biblico, sociale e liturgico. Milit\u00f2 nel movimento catalanista e partecip\u00f2 ai dibattiti pubblici intorno a temi politici, sociali e religiosi. Nel 1936 si trasfer\u00ec in Italia e in seguito si stabil\u00ec a Friburgo in Svizzera. Ritorn\u00f2 a Barcellona nel 1954."}
{"id": "608002", "revid": "547034", "url": "https://it.wikipedia.org/wiki?curid=608002", "title": "Formazioni comuniste combattenti", "text": "Le Formazioni comuniste combattenti (FCC) furono un'organizzazione armata di estrema sinistra nata dall'unione tra Operai armati comunisti, Brigate Comuniste e Senza tregua, ed alcuni fuoriusciti della rivista Rosso gi\u00e0 ricercati dai carabinieri per la strage di Argelato.\nNate in seguito all'uscita dalle \"Brigate Rosse\" di Corrado Alunni nel giugno del 1977, talvolta operarono congiuntamente con l'organizzazione denominata Prima Linea; dalla loro unione nacquero le Squadre armate proletarie.\nPrincipali attivit\u00e0 criminali.\nLa prima azione criminale fu l'omicidio di un ex carabiniere, di nome Carmine De Rosa, che era Capo della sicurezza dello stabilimento Fiat a Cassino, rivendicando l'omicidio per\u00f2 con la sigla Operai armati comunisti. In seguito a questo omicidio la nascente Prima Linea decide di fare un comando unificato di gruppi comunisti guerriglieri che compiono un attacco di sabotaggio all'Alfasud di Pomigliano d'Arco, per poi passare all'uccisione del procuratore capo della Repubblica di Frosinone Fedele Calvosa, dell'autista Luciano Rossi e dell'agente di scorta Giuseppe Pagliei l'8 novembre 1978, a Patrica (FR). Dopo questo omicidio decisero di unirsi a Prima Linea da cui nacquero le Squadre armate proletarie."}
{"id": "608003", "revid": "438678", "url": "https://it.wikipedia.org/wiki?curid=608003", "title": "Il mestiere delle armi", "text": "Il mestiere delle armi \u00e8 un film del 2001 diretto da Ermanno Olmi, presentato in concorso al 54\u00ba Festival di Cannes. Narra degli ultimi giorni di vita del condottiero Giovanni delle Bande Nere, pseudonimo di Ludovico di Giovanni De' Medici, un soldato di ventura italiano al servizio dello Stato Pontificio durante le guerre d'Italia nella prima met\u00e0 del XVI secolo.\nTrama.\nDopo la formazione della Lega di Cognac tra Papato, Francia e Repubblica di Venezia contro lo strapotere di Carlo V, re di Spagna e imperatore del Sacro Romano Impero, un'armata imperiale di lanzichenecchi luterani al comando del veterano Georg von Frundsberg scende in Italia con l'obiettivo di saccheggiare Roma e punire il voltafaccia del Papa.\nConsapevole della scarsit\u00e0 delle proprie truppe, Giovanni adotta una tattica basata sull'impiego di un manipolo di cavalleggeri e archibugieri a cavallo. Attacca con brevi schermaglie i vettovagliamenti degli imperiali in modo da ritardarne la marcia.\nIl marchese di Mantova Federico Gonzaga, intenzionato ad evitare la guerra sui suoi territori, sceglie di lasciare via libera ai lanzichenecchi. Li lascia transitare attraverso la \"porta fortificata\" di Curtatone negando il passo, poche ore dopo, alle truppe pontificie guidate da Giovanni.\nContemporaneamente il duca di Ferrara Alfonso I d'Este, in cambio del matrimonio di suo figlio Ercole II con una principessa imperiale, dona a Frundsberg quattro pezzi di artiglieria (falconetti) in grado di perforare qualsiasi tipo d'armatura.\nGiovanni riesce tuttavia a raggiungere un gruppo di soldati imperiali presso la fornace di Governolo, tra i quali vi \u00e8 lo stesso generale Frundsberg. L'attacco si risolve in un fallimento: dietro le barricate di mattoni sono nascosti i cannoni e il capitano italiano \u00e8 ferito gravemente ad una gamba e viene trasportato a Mantova, nel palazzo di propriet\u00e0 di Aloisio Gonzaga, marchese di Castel Goffredo, che lo aveva affiancato nella battaglia.\nLa ferita profonda si infetta rapidamente provocando una gangrena. Nonostante l'amputazione dell'arto da parte del medico Abramo Ari\u00e9, Giovanni morir\u00e0 di sepsi il 30 novembre 1526. L'esercito dei lanzichenecchi di Frundsberg ha cos\u00ec via libera verso Roma, che sar\u00e0 saccheggiata dagli imperiali il 6 maggio 1527.\nCommento.\nLa compassione che Ermanno Olmi rivolge al suo personaggio sul letto di morte non \u00e8 inferiore a quella rivolta ai poveri soldati che bruciano un crocifisso per riscaldarsi. Per descrivere la guerra il regista non ha bisogno del sangue. La sofferenza viene dal freddo, dalla fame e dal peso delle armi e delle armature trascinate sulla neve nella Pianura Padana.\nPerch\u00e9 \"Il mestiere delle armi\"? Perch\u00e9 Giovanni \u00e8 un soldato e come tale rifiuta di essere uno strumento nelle mani della politica. Nonostante gli inganni ed i tradimenti, sceglie comunque di andare incontro al suo destino perch\u00e9, come diceva George Orwell, le azioni anche se sono prive di effetto non per questo risultano prive di significato.\nDi fronte alla morte la sua preoccupazione non \u00e8 quella di un'improbabile salvezza eterna ma solo quella del suo ricordo e della sua integrit\u00e0 riassunta nella bella semplicit\u00e0 di una frase: \u00abVogliatemi bene quando non ci sar\u00f2 pi\u00f9\u00bb.\nNel film non \u00e8 da trascurare inoltre l'aspetto storiografico. Il mestiere delle armi di Giovanni delle Bande Nere \u00e8 ormai sorpassato dai nuovi strumenti di morte: le armi da fuoco come i cannoni dell'esercito di Georg von Frundsberg, di fronte ai quali nulla possono pi\u00f9 le armature. Non si tratta soltanto di una innovazione tecnologica dell'arte della guerra, ma di una crisi di quei valori che prima ispiravano il combattimento; ormai non conta pi\u00f9 il coraggio individuale o l'abilit\u00e0 dello stratega; non ci sono pi\u00f9 scontri corpo a corpo dove vince il pi\u00f9 valoroso, la morte ora viene da lontano e non ti lascia scampo; ci\u00f2 che importa sono le capacit\u00e0 tecniche, saper usare le nuove armi e, soprattutto, avere denari per acquistare le nuove potenti e costose artiglierie. Ormai\nI falconetti del generale Georg von Frundsberg segnano la fine di un'epoca: il medioevo e l'et\u00e0 dei cavalieri e dei loro castelli \u00e8 finito ormai da tempo sotto i colpi dei cannoni che mettono presto fine ai lunghi assedi feudali.\nGiovanni delle Bande Nere si batte per il vecchio stato papale, per sostenerne il potere temporale e spirituale che sta ormai finendo con l'avvento dello stato moderno, delle nuove monarchie nazionali. Anche il grande Impero di Carlo V, ora vincitore con le armi contro il papato di Clemente VII, sar\u00e0 col tempo sconfitto dalla nuova Francia nazionale dei successori di Francesco I ed Enrico II. La vecchia idea dell'Impero universale dovr\u00e0 arrendersi alla nuova idea di nazione."}
{"id": "608008", "revid": "742538", "url": "https://it.wikipedia.org/wiki?curid=608008", "title": "Dario Niccodemi", "text": "Biografia.\nDario Niccodemi nacque a Livorno nel 1874. Quando era ancora bambino la sua famiglia si trasfer\u00ec a Buenos Aires. Intorno ai vent\u2019anni inizi\u00f2 la collaborazione con alcuni quotidiani argentini e scrisse due commedie in spagnolo: \"Duda suprema\" (1897) e \"Por la vida\" (1898). Nel 1900 conobbe l'attrice francese R\u00e9jane, in quel periodo in tourn\u00e9e in Sudamerica, e la segu\u00ec in Francia divenendone suo segretario e amante. Per lei tradusse e adatt\u00f2 opere teatrali italiane. Introdotto negli ambienti teatrali allora dominati da Bataille e Bernstein trov\u00f2 l\u2019ispirazione per comporre varie commedie in francese, interpretate dalla stessa R\u00e9jane: \"L\u2019hirondelle\" (1904), \"Suzeraine\" (1906), \"Le refuge\" (1909), \"La flamme\" (1910), \"L\u2019aigrette\" (1912), \"Les requins\" (1913); tradotte e interpretate anche in Italia.\nTorn\u00f2 in Italia allo scoppio della Prima Guerra Mondiale e scrisse \"L\u2019ombra\", la sua prima commedia scritta in italiano e portata in scena da Irma Gramatica l\u201911 marzo 1915, a cui seguirono altre commedie di successo e i relativi soggetti cinematografici, tra cui: \"Scampolo\" (1915), \"La nemica\" (1916), \"La maestrina\" (1917).\nLe commedie di Niccodemi (Giuseppe Donateo: \"fece entrare il teatro italiano nel Novecento\", v. bibliografia) si svolgono in un contesto sentimentale e ironico nel quale i personaggi hanno per modello la societ\u00e0 borghese di inizio Novecento. Di lui scrisse Antonio Gramsci: \"Il Niccodemi \u00e8 un Giorgio Ohnet in ritardo, e Giorgio Ohnet era gi\u00e0 in ritardo a Eugenio Sue, a Victor Hugo e alla infinita schiera degli scrittori di appendici\". Ebbe come estimatore Lev Tolstoj, che scrisse di preferire \"La nemica\" di Niccodemi ai drammi di Pirandello e ai romanzi di Verga. \nLe commedie di Niccodemi sono state interpretate da attori di grande prestigio, tra i quali sono da ricordare: Tina Di Lorenzo, Irma Gramatica, Maria Melato, Dina Galli, Emma Gramatica, Ruggero Ruggeri, Antonio Gandusio, Ermete Zacconi, Isa Miranda, Paola Pezzaglia (\"Forse la miglior \u00abNemica\u00bb sulle scene\", secondo lo stesso Niccodemi), Luigi Cimara; poi Vittorio Gassman, Enrico Maria Salerno, Anna Maria Guarnieri.\nIl successo di \"Scampolo\" lo convinse a ricavarne un romanzo (\"Il romanzo di scampolo\", 1918) e un libretto d'opera, messo in musica da Ezio Camussi (1925).\nNel 1919, e sino al 1925, gli fu affidata la carica di Presidente della Societ\u00e0 Italiana Autori, succedendo a Marco Praga.\nNel febbraio 1921 costitu\u00ec una nuova compagnia teatrale assumendone la direzione. Ne facevano parte: Luigi Cimara (primo attore), Vera Vergani (prima attrice), Luigi Almirante, Jone Frigerio, Mario Brizzolari, Margherita Donadoni, Giuditta Rissone, Ruggero Lupi, Sergio Tofano (dal 1924), Anna Magnani (dal 1927). La compagnia debutt\u00f2 il 4 marzo al Teatro Valle di Roma con \"Romeo e Giulietta\" di William Shakespeare, tradotto e adattato dallo stesso Niccodemi. Il successivo 9 maggio, in prima assoluta e sempre al Teatro Valle andarono in scena i \"Sei personaggi in cerca d'autore\" di Luigi Pirandello: fu una rappresentazione che sconcert\u00f2 gli spettatori, non preparati a un\u2019azione teatrale che sconvolgeva le tradizionali regole teatrali.&lt;br&gt; \nTra i due spettacoli Niccodemi fece rappresentare un proprio testo, \"L'alba, il giorno e la notte\", interpretato dai soli Vera Vergani e Luigi Cimara, delicato esempio di teatro intimista che si svolge nell'arco di una giornata, suddivisa in tre parti: alba, giorno, notte.&lt;br&gt;\nFu forse la compagnia teatrale pi\u00f9 apprezzata, in Italia e all\u2019estero, attiva per tutti gli anni Venti del Novecento, che portava in scena principalmente autori contemporanei: Marcel Achard, Luigi Antonelli, Riccardo Bacchelli, Giuseppe Antonio Borgese, \u00c9douard Bourdet, Luigi Chiarelli, Lucio D'Ambra, Gabriele D'Annunzio, Arnaldo Fraccaroli, Simon Gantillon, Paul G\u00e9raldy, Giuseppe Giacosa, Frederick Lonsdale, Sabatino Lopez, Fausto Maria Martini, William Somerset Maugham, Luigi Pirandello, Gino Rocca, Jean Sarment, George Bernard Shaw, Guglielmo Zorzi. Nell'estate 1930 la Compagnia Niccodemi tenne le ultime repliche al Teatro Olimpia di Milano e si sciolse.\nDopo il 1930, colpito da encefalite letargica, ritorn\u00f2 a Livorno, da Amalita, unica rimasta dei suoi tre figli.\nTeatro.\nPrime rappresentazioni in Italia: "}
{"id": "608016", "revid": "767487", "url": "https://it.wikipedia.org/wiki?curid=608016", "title": "Sciusci\u00e0 (film)", "text": "Sciusci\u00e0 \u00e8 un film del 1946 diretto da Vittorio De Sica.\nConsiderato uno dei capolavori del neorealismo italiano, opera del noto binomio De Sica / Zavattini (regista il primo, soggettista e sceneggiatore il secondo) fu la prima pellicola ad aggiudicarsi il Premio Oscar al miglior film in lingua straniera, all'epoca consegnato come Oscar onorario con la seguente motivazione:\nTratta tematiche legate ai bambini e alla difficile vita che sono costretti a portare avanti per sopravvivere al complicato dopoguerra. \"Sciusci\u00e0\" \u00e8 un termine della lingua napoletana, ora in disuso, che deriva dall'inglese \"shoe-shine\" e sta ad indicare i lustrascarpe del dopoguerra.\nProtagonisti del film sono i piccoli Rinaldo Smordoni e Franco Interlenghi. Per i due ragazzi, letteralmente presi dalla strada, si trattava della prima esperienza davanti alla macchina da presa. Per Interlenghi fu anche l'inizio di una lunga carriera di attore nel mondo del cinema.\nTrama.\nPasquale e Giuseppe lavorano come lustrascarpe sui marciapiedi di via Veneto a Roma. Appena possono corrono a Villa Borghese e con 300 lire affittano un cavallo bianco chiamato Bersagliere e lo cavalcano in due. Con la complicit\u00e0 di Attilio, il fratello pi\u00f9 grande di Giuseppe, i due si trovano coinvolti senza volerlo in un furto a casa di una chiromante, alla quale volevano rivendere delle coperte americane su commissione del \"Panza\", un uomo che trafficava oggetti illegalmente. Prima di essere arrestati e portati in un carcere minorile riescono a realizzare il loro sogno: comprare Bersagliere, che verr\u00e0 affidato alle cure di uno stalliere.\nI ragazzi vengono rinchiusi in celle diverse e sperimentano l'inganno e la vendetta. Il commissario e il direttore del carcere fanno credere a Pasquale che Giuseppe verr\u00e0 frustato se lui non riveler\u00e0 i nomi dei complici del furto presso la chiromante. Pasquale cade nel tranello e parla. Quando Giuseppe, ignorando il motivo per cui lo ha fatto, viene a sapere che l'amico ha fatto il nome del fratello, decide di vendicarsi e rivela a Staffera, l'assistente del direttore, che nella cella di Pasquale \u00e8 nascosta una lima. Gli eventi precipitano: durante una proiezione cinematografica, Giuseppe e il suo compagno di cella fuggono dal carcere.\nPasquale, per la paura di perdere Bersagliere, rivela a Staffera dove sono i due evasi e lo conduce alla stalla dove \u00e8 custodito il cavallo. Su un ponticello nei pressi della stalla, Pasquale affronta i due evasi in sella a Bersagliere. Arcangeli fugge mentre Giuseppe, rimasto solo, scende dal cavallo e Pasquale comincia a frustarlo con la sua cintura, finch\u00e9 Giuseppe inciampa, cade dalla spalletta del ponte e muore. Pasquale, rinsavitosi dalla smania di vendetta, non potr\u00e0 fare altro che piangere disperato l'amico, urlando al mondo il suo dolore mentre si avvicina la polizia e mentre Bersagliere si allontana dal ponte.\nProduzione.\nProdotto da Paolo William Tamburella per ALFA Cinematografica, il film fu girato negli studi della Scalera in via della Circonvallazione Appia a Roma, nell'autunno del 1945 per uscire nelle sale il 28 aprile 1946.\nCritica.\nAchille Valdata sul periodico torinese \"Cine-Teatro\" n. 10 del 15 maggio 1946, afferma: \"(...) Sar\u00e0 un'opera che nella storia del nostro cinematografo (...) rester\u00e0 come un aspro documento, una ferma testimonianza di un anormale periodo della vita italiana (...). Gli sciuscia sono stati osservati con occhio paterno, comprensivo, attento da Vittorio De Sica, che ne ha fatti i protagonisti del suo film pi\u00f9 arduo e impegnativo; un film che se anche allinea manchevolezze e presenta squilibri narrativi e grigiori troppo accentuati, resta ugualmente il suo migliore, e pi\u00f9 convincente e vero. Manchevole \u00e8 forse il soggetto nel suo nucleo essenziale (...) ma \u00e8 giusto tuttavia sottolineare l'eloquente evidenza documentaria (...) di tutta la parte descrittiva, suggerita (...) da un regista di straordinaria sensibilit\u00e0 e colta da un obiettivo implacabile a fissare con provetta esperienza tecnica gli aspetti pi\u00f9 angosciosi d'un ambiente e d'un mondo. Ma dove De Sica appare come non mai ispirato, \u00e8 nella guida dei piccoli interpreti (...)\".\nGianni Rondolino nel \"Catalogo Bolaffi del cinema italiano vol. 1\", scrive: \u00abInsieme ai due film \"Roma citt\u00e0 aperta\" e \"Pais\u00e0\" questo di De Sica \u00e8 stato considerato il terzo capolavoro del neorealismo, sia per il tema affrontato (i ragazzi abbandonati che si danno alla delinquenza in una Roma sconvolta dalla guerra e occupata dalle truppe alleate), sia per lo stile della rappresentazione (una narrazione il pi\u00f9 possibile documentaristica con personaggi presi dalla strada e ambienti dal vero). Il film narra la storia tragica di Pasquale e Giuseppe coinvolti in una rapina e chiusi in riformatorio. Qui in attesa di giudizio vengono in contatto con altri ragazzi traviati, sono maltrattati e incompresi, la loro stessa amicizia si raffredda. Alla fine mentre fuggono dal riformatorio verso la libert\u00e0 rappresentata da un cavallo bianco, Giuseppe muore per colpa dell'amico. \"Sciusci\u00e0\" segna una profonda cesura nella carriera registica di De Sica, quasi una rottura, stilistica e contenutistica rispetto alle opere del 1940/45. Laddove prevaleva in quei film una leggera vena sentimentale, pi\u00f9 spesso comico-sentimentale, qui si fa imperioso uno spirito di denuncia e una profonda sensibilit\u00e0 per i casi pi\u00f9 tragici della realt\u00e0 umana e sociale. Lo stile che non \u00e8 cos\u00ec secco come quello di Rossellini e ancora si compiace di certi toni un po' facili, acquista tuttavia una maturit\u00e0 d'eloquio che trover\u00e0 i giusti toni nella tragedia quotidiana di \"Ladri di biciclette\" e soprattutto in \"Umberto D.\"\u00bb.\nIncassi.\nIncasso accertato sino a tutto il 31 dicembre 1952 \u00a3 55.800.000\nRiconoscimenti.\nIl film \u00e8 stato successivamente inserito nella lista dei \"100 film italiani da salvare\", \"100 pellicole che hanno cambiato la memoria collettiva del Paese tra il 1942 e il 1978\".\nCuriosit\u00e0.\nNel 2014 il protagonista Rinaldo Smordoni, per la prima volta dopo 68 anni dalla realizzazione del film di Vittorio De Sica, appare nel documentario \"Protagonisti per sempre\" di Mimmo Verdesca, film vincitore nel 2015 del Giffoni Film Festival come miglior documentario, in cui racconta le sue esperienze cinematografiche di giovanissimo attore preso dalla strada e le scelte che hanno caratterizzato la sua vita dopo il grande successo.\nNel 2016 sempre Mimmo Verdesca realizza \"Sciusci\u00e0 70\", un documentario che racconta nei dettagli l'avventurosa lavorazione del film di De Sica, con nuove testimonianze dei protagonisti, un ricco e inedito materiale d'archivio e riscoprendo i luoghi romani dove il film fu girato. Il film di Verdesca, che celebra anche i 70 anni di \"Sciusci\u00e0\", ha vinto il Nastro d'argento speciale del 70\u00b0 del SNGCI."}
{"id": "608019", "revid": "767487", "url": "https://it.wikipedia.org/wiki?curid=608019", "title": "Reinheim", "text": "Reinheim \u00e8 una citt\u00e0 tedesca, nel Land dell'Assia.\nAmministrazione.\nGemellaggi.\nReinheim \u00e8 gemellata con:"}
{"id": "608020", "revid": "125608220", "url": "https://it.wikipedia.org/wiki?curid=608020", "title": "Liu Kang", "text": "Liu Kang \u00e8 un personaggio immaginario della serie di videogiochi \"Mortal Kombat\". \u00c8 uno dei personaggi principali di tutta la serie. Il personaggio \u00e8 un chiaro riferimento al leggendario maestro di arti marziali e attore Bruce Lee. Nel film \"Mortal Kombat\" del 1995 e nel suo sequel \"Mortal Kombat - Distruzione totale\" del 1997 \u00e8 interpretato dall'attore cinese Robin Shou.\nStoria.\nPrima linea temporale.\nRimasto orfano quando era bambino, Liu Kang venne portato nel tempio Shaolin, nascosto nelle montagne della provincia di Honan, in Cina. Il suo talento nelle arti marziali incurios\u00ec Raiden. Egli vide nel giovane monaco Shaolin l'ultima speranza per la salvezza del Regno della Terra (\"Earthrealm\"), cos\u00ec lo port\u00f2 dal leggendario maestro di arti marziali, Bo' Rai Cho, che gli insegn\u00f2 diverse tecniche di combattimento. Dopo anni di allenamento, Liu Kang complet\u00f2 il suo addestramento, e venne arruolato nella setta segreta del Loto Bianco, un ordine di guerrieri creato da Raiden per difendere il Regno della Terra. In prossimit\u00e0 della 10\u00aa edizione del Mortal Kombat, Liu Kang viene chiamato dal Gran Maestro Shaolin Wu per sconfiggere Shang Tsung. Egli desidera sconfiggere Shang Tsung e riportare il torneo ai templi Shaolin. Al torneo, Kang instaura un rapporto di amicizia con Johnny Cage e Sonya Blade, e scopre che il Regno Esterno (\"Outworld\"), ha vinto 9 tornei precedenti di fila, e che l'imperatore Shao Kahn, per conquistare la Terra, deve vincere 10 tornei consecutivi; pertanto il torneo in cui Liu Kang debutta \u00e8 quello decisivo: qui si colloca il primo gioco di \"Mortal Kombat\". Alla fine, Liu Kang ottiene il diritto a combattere Goro, riuscendo a sconfiggerlo e diventando il nuovo Campione di Mortal Kombat. Ma Shang Tsung, sentendo che Goro \u00e8 stato sconfitto, sopraggiunge a sfidare Liu Kang. Dopo un duello all'ultimo sangue, Liu Kang riesce a sconfiggere lo stregone con il \"calcio volante\" che aveva imparato da Bo' Rai Cho, provocando la distruzione dell'isola di Shang Tsung a causa della sua sconfitta. Liu Kang torna quindi a casa come Campione.\nMa al ritorno ai templi Shaolin, Liu Kang trova molti cadveri dei monaci, uccisi da un attacco di guerrieri Tarkatan. Arrabbiato, Liu Kang decide di viaggiare nel Regno Esterno, portando con s\u00e9 il suo migliore amico Kung Lao, il mentore Raiden, e i guerrieri Lin Kuei Sub-Zero (il fratello minore dell'originale rimasto ucciso da Scorpion) e Smoke per vendicare i monaci caduti. Prima del viaggio, Kang arriva ad Hollywood alla ricerca di Johnny Cage e lo salva da un'ondata di Tarkatan. Cage si unisce al gruppo insieme a Jax Briggs (entrambi determinati a salvare Sonya, catturata durante il precedente torneo); pertando Liu Kang e compagni viaggiano nel Regno Esterno, dando inizio agli eventi di \"Mortal Kombat II\". Al torneo, Liu e Kung Lao incontrano Kitana, figliastra di Shao Kahn che in seguito si unir\u00e0 ai guerrieri della Terra. Non ci \u00e8 dato sapere quali sono i combattimenti del torneo; sappiamo solamente che Liu Kang sconfigge Shao Kahn.\nTornati sulla Terra, Liu Kang e Kung Lao iniziano ad allenare una nuova generazione di guerrieri Shaolin, ma l'addestramento viene interrotto quando Shao Kahn trova una scappatoia per invadere legalmente la Terra, considerando Liu Kang come il bersaglio primario dell'invasione. In \"Mortal Kombat 3\" Kung Lao, nella battaglia finale contro Shao Kahn, viene apparentemente ucciso da quest'ultimo da una sua magia. Arrabbiato, Liu Kang sconfigge definitivamente Shao Kahn, le cui anime che lui aveva intrappolato fuoriescono dal suo corpo, causando il ritiro di lui e delle sue armate. Prima che il portale si chiuda, Liu Kang fugge attraverso di esso grazie a Kitana, che lo ringrazia per aver salvato la Terra e anche Edenia, il suo regno natale.\nDopo la sconfitta di Shao Kahn, Liu Kang viaggia negli Stati Uniti, dove incontra il suo vecchio amico Kai. I due poi tornano in Cina, dove Kai viene allenato da Liu Kang come monaco Shaolin. La pace, per\u00f2, non dura a lungo: in \"Mortal Kombat 4\" Raiden informa che Shinnok, il dio decaduto, \u00e8 riuscito a scappare dal Regno Occulto (\"Netherrealm\") a Edenia attraverso un portale. Scoprendo anche che Kitana \u00e8 stata rapita, Liu Kang tenta di salvarla, ma fallisce. Liu Kang torna quindi sulla Terra, dove si unisce ai guerrieri per contrastare la minaccia di Shinnok. Alla fine, Liu Kang affronta Shinnok ed emerge ancora una volta vincitore. Kang ritorna poi ai templi Shaolin, incolpandosi di aver perso per sempre Kitana. Invece Kitana, (che da parte sua era stata impegnata a contrastare i suoi nemici del Regno Esterno) appare da un portale e lo ringrazia per aver salvato Edenia ancora una volta, e offre al giovane monaco la possibilit\u00e0 di unirsi a lei e vivere a Edenia, rivelando altres\u00ec che Kung Lao \u00e8 vivo e l'ha aiutata nella sua missione; ma a causa della responsabilit\u00e0 di protettore della Terra, Liu Kang \u00e8 costretto a rifiutare. \nPer molti anni, la Terra ritorna in un periodo di pace, che per\u00f2 non dura a lungo visto che l'Alleanza Mortale, formata da Shang Tsung e Quan Chi, uccide prima Shao Kahn facendogli abbassare la guardia (si scoprir\u00e0 poi che in realt\u00e0 era un clone creato da Shao Kahn per nascondere la sua vera posizione e il suo vero stato attuale, ovvero in fase di recupero dei suoi poteri), poi tocca a Liu Kang. Mentre quest'ultimo si esercitava sulle arti marziali, Shang Tsung, sotto le spoglie di Kung Lao, si avvicina e inizia ad attaccarlo, ma Liu Kang risponde ad ogni suo colpo. Ma proprio quando egli sta quasi per sconfiggere Shang Tsung un'altra volta, Quan Chi interviene, colpendo Liu Kang alle sue spalle con un colpo energetico. Shang Tsung si avvicina allora a Liu e gli stacca l'osso del collo, consumando poi la sua anima per usarla sull'armata del Re Dragone che i due stregoni intendono resucitare. Raiden rinuncia quindi alla sua immortalit\u00e0 per radunare un gruppo di guerrieri terrestri per vendicare la morte di Liu Kang dando inizio agli eventi di \"; tra di essi figurano Kung Lao, Johnny Cage, Sonya Blade, Jax Briggs e Kitana.\nAll'inizio di \", tutti i guerrieri della Terra sono caduti sotto i colpi dell'Alleanza Mortale (eccetto Kenshi, Sub-Zero e Bo' Rai Cho); Raiden, alla fine della lotta contro gli stregoni, viene sconfitto, ma l'Alleanza si rompe visto che entrambi gli stregoni vogliono usare il potere per loro stessi, cos\u00ec i due stregoni lottano finch\u00e9 Quan Chi sconfigge Shang Tsung, ma sopraggiunge Onaga, il Re Dragone che in origine aveva governato il Regno Esterno. Messe da parte le divergenze, Raiden, Shang Tsung e Quan Chi attaccano Onaga, ma senza alcun effetto, pertanto Raiden decide di scarfiricarsi creando un colpo potentissimo in grado di uccidere l'avversario a costo della sua vita. Ma l'attacco non serve a niente: gli stregoni rimangono uccisi ma Onaga non subisce alcun graffio. Con la morte pratica di Shang Tsung, tutte le anime che egli aveva assimilato vengono rilasciate, compresa quella di Liu Kang, ma Raiden, rinato ormai corrotto, rianima il corpo di Liu Kang rendendolo uno zombie, e cos\u00ec questa trasformazione di Liu Kang uccide molti dei suoi compagni monaci Shaolin. Lo spirito di Liu Kang decide di rimanere nel Regno Esterno per assistere alla guerra contro Onaga, ma poi, saputo della sua \"resurrezione\", decide di trovare qualcuno a fermare il suo stesso corpo; nonostante non ne sia coinvolto, si sente comunque responsabile della morte di persone innocenti. Viene anche a sapere che i suoi amici sono stati uccisi dall'Alleanza Mortale e resuscitati da Onaga come suoi schiavi. Chiede cos\u00ec aiuto a Ermac, il quale era stato liberato da Kenshi dal controllo di Shao Kahn. Ora Kang ha due missioni da compiere: liberare i suoi amici dalla loro schiavit\u00f9 e fermare il suo corpo dalle sue vili azioni. Liu Kang ed Ermac salvano i guerrieri della Terra, e Kang ha una breve riunione emotiva con loro, in particolare con l'amata Kitana; poi, dopo essersi separato da loro, Liu Kang ha solo una cosa da fare: riunirsi al proprio corpo.\nLo spirito di Liu Kang accompagner\u00e0 Kitana nella battaglia finale dell'Armageddon, e i due sono uniti da un forte legame, rinforzato grazie a Nightwolf. Il suo corpo, intanto, ha ancora un conto in sospeso con Shang Tsung il suo assassino e acerrimo nemico; quest'ultimo lo spinge fuori dalla Piramide di Argus, ma Liu Kang lo raggiunge di nuovo e lo prende con i suoi uncini incatenati: questo fa in modo che Shang Tsung perda le sue energia, ritornando il vecchio che era all'inizio.\nNel suo finale di ' ritorna in vita come umano, mentre combatte contro s\u00e9 stesso da zombie, mentre in ' ci riesce grazie ai poteri emanati da Blaze dopo la sua sconfitta. Dopo ci\u00f2, il campione di Mortal Kombat affronta, con riluttanza, il corrotto Dark Raiden, impazzito dopo il suo invano sacrificio contro Onaga. Con la sconfitta del Dio del Tuono, Liu Kang diventa il nuovo protettore dell'Earthrealm.\nIn realt\u00e0, il suo corpo zombie morir\u00e0 in battaglia, mentre sopravviver\u00e0 il suo spirito assieme a Shao Kahn, a Taven, a Daegon e al vero Shinnok, in quanto quello falso \u00e8 deceduto assieme a tutti gli altri combattenti.\nRicompare in \"Mortal Kombat vs DC Universe\" vivo, poich\u00e9 si tratta di un capitolo non canonico fra \"MK3\" e \"MK4\". Appare nel primo capitolo della fazione \"MK\" nella modalit\u00e0 Storia. Kang nota che alcuni membri del Loto Bianco stanno scomparendo, ma come se non bastasse Kitana gli riferisce che anche alcuni Edeniani sono scomparsi. I due pensano che siano stati o i membri del Dragone Nero o il Lin Kuei, perci\u00f2 si separano. Kang va in un cimitero, ma riesce a schivare un colpo ghiacciante di Sub-Zero che lo stava cogliendo di sorpresa. Liu Kang riesce a batterlo, poi i due discutono riguardo alla sparizione inspiegabile di alcune persone, ma poi Kang si accorge che Scorpion ha lanciato il suo serpente-lancia per uccidere Sub-Zero, e lo salva. Liu affronta e sconfigge Scorpion, che per\u00f2 viene invaso da una strana rabbia e viene sostituito da Flash. Questi, creduto da Liu il Shang Tsung che odia, viene sconfitto, ma quando Liu scopre che non \u00e8 il vero Tsung, lo fa esaminare dai capi dell'accademia, ma c'\u00e8 Tsung stesso che lo sfida. Tuttavia, Liu riuscir\u00e0 a sconfiggerlo. Verr\u00e0 poi teletrasportato a Gotham City, dove Batman, dopo lo scontro con Joker, lo sconfigger\u00e0 e lo porter\u00e0 da Lanterna Verde, ma Raiden arriver\u00e0 e dopo uno scontro con Batman si porter\u00e0 via Liu.\nKang, risvegliatosi, far\u00e0 poi un patto con tutti gli altri personaggi di \"Mortal Kombat\", uno dopo l'altro, per la battaglia finale contro l'universo DC. Dopo il pareggio definitivo, Batman e Shang Tsung cercano di far calmare rispettivamente Superman e Raiden, e nonostante vengano sconfitti da loro, riescono poi a non farli cedere alla rabbia. Superman e Raiden uniranno allora le loro forze e sconfiggeranno Dark Kahn.\nSeconda linea temporale.\nLiu Kang appare anche in \"Mortal Kombat\" (2011), in cui la storia originale \u00e8 stata alterata dalle visioni di Raiden. Il guerriero Shaolin riesce a vincere il primo Mortal Kombat, sconfiggendo Shang Tsung, dopo aver affronato altri potenti avversari come Ermac, Scorpion e Goro. Sempre nel suo capitolo affronta anche Kitana (che in questa nuova storia partecipa al primo torneo), venuta a ucciderlo per impedirgli di vincere; Liu Kang decider\u00e0 di risparmiarla fingendo di non averla mai affrontata e ci\u00f2 porr\u00e0 le basi per la loro storia d'amore e per il futuro tradimento di Kitana. Liu Kang e Kung Lao rimangono assenti per buona parte dei capitoli dedicati al secondo torneo dato che Raiden li ha incaricati di liberare i loro confratelli Shaolin, catturati dalle armate di Shao Kahn. Quando si ricongiunge col gruppo, Liu Kang apprende della cattura di Kitana e lui e Kung Lao tentano di salvarla ma scoprono che verr\u00e0 giustiziata nell'arena. Qui, Liu Kang \u00e8 costretto da Raiden a lasciare il posto a Kung Lao, che vince il torneo, ma viene subito dopo ucciso da Shao Kahn. Per vendetta, Liu Kang attacca ed elimina l'imperatore del Regno Esterno, venendo dichiarato vincitore della competizione. Pi\u00f9 tardi, Kahn decide di riportare in vita la regina d Edenia, Sindel ed invade la Terra. Raiden comprende che l'unico modo per impedire a Shao Kahn di portare l'Armageddon \u00e8 \"farlo vincere\", ossia permettergli di completare l'invasione senza aver vinto il decimo Mortal Kombat, in modo che gli Dei Anziani lo puniscano per la sua trasgressione delle regole. Liu Kang, arrabbiato per la morte di Kitana e di altri suoi amici, non accetta di lasciar trionfare Shao Kahn ed attacca il Dio del Tuono, il quale lo uccide inavvertitamente mentre cerca di fermarlo. In seguito, la sua anima viene evocata nel Regno Occulto e soggiogata da Quan Chi.\nNel suo finale, Liu Kang uccide Shao Kahn e crede di essere l'unico capace di difendere l'Earthrealm dai pericoli esterni, cos\u00ec egli chiede agli Anziani di farlo diventare uno di loro, ma in cambio gli viene chiesto di sconfiggere Raiden, la divinit\u00e0 protettrice della Terra nonch\u00e9 suo stesso mentore. Liu Kang ci riesce e, come promesso, diventa il nuovo protettore della Terra. Nel finale di Shang Tsung si scopre che questo ruolo finir\u00e0 col corromperlo (tuttavia entrambi i finali sono chiaramente non canonici).\nIn \"Mortal Kombat X\" Liu Kang continua a servire il Regno Occulto come Revenant di Quan Chi. Stranamente \u00e8 assente nel capitolo iniziale che mostra la prima invasione di Shinnok e dei revenant, vent'anni prima degli eventi del gioco ma compare pi\u00f9 avanti nell'ottavo capitolo. Qui Liu Kang viene sconfitto da Jax Briggs (anche lui un tempo revenant), che cattura Quan Chi. Quando Quan Chi e D'Vorah riescono a riportare in vita Shinnok, Liu Kang e gli altri revenant gli giurano fedelt\u00e0 e insieme attaccano il Tempio Celeste di Raiden. Liu Kang viene sconfitto dal dio del tuono al quale per\u00f2 rinfaccia di essere il responsabile della sua morte; nello stesso capitolo Liu Kang compare in forma umana in un flashback ambientato durante il gioco precedente. Il suo revenant compare anche nel capitolo finale ma non viene nuovamente affrontato dal giocatore; nell'epilogo tuttavia si scopre che dopo la sconfitta di Shinnok, Liu Kang e Kitana sono i nuovi sovrani del Regno Occulto e Raiden (corrotto dalla magia di Shinnok e pi\u00f9 spietato del solito), lo minaccia di morte nel caso tentasse di attaccare la Terra. \nNel suo finale arcade, con la sconfitta di Shinnok e la morte di Quan Chi, il Regno Occulto cade nel caos. Con le sue abilit\u00e0 in combattimento, Liu Kang soggioga i demoni che abitano il Regno Occulto, diventandone il nuovo signore. Seduto sul trono appartenuto a Shinnok, progetta la conquista degli altri regni.\nIn \"Mortal Kombat 11\" Liu Kang \u00e8 l'imperatore del Regno Occulto insieme a Kitana. Nel primo capitolo \u00e8 l'ultimo avversario di Cassie Cage, durante l'assalto delle Forze Speciali al loro palazzo e nello scontro causa la morte di Sonya Blade. Dopo che le Forze Speciali distruggono il loro palazzo, Kang inizia a servire Kronika insieme agli altri revenant. La stessa titanide con il potere della Clessidra, porta al Kolosseo nel presente diversi combattenti del torneo del Regno Esterno, tra cui il Liu Kang del passato (cosa che, indirettamente, impedisce la morte di Kung Lao). Il Liu Kang passato viaggia insieme a Raiden e Kung Lao nel Regno della Terra per aiutare le Forze speciali. Nel capitolo 3 i due monaci vanno all'accademia Wu Shi per impedire agli sgherri di Kronika di impossessarsi delle fiale del Jinsei ma sono costretti ad affrontare lo Scorpion del passato e il revenant di Jade, per poi scontrarsi con i loro revenant; ma vengono alla fine fermati da Geras. Nel capitolo 7 insieme a Kitana e Kung Lao va a salvare la Jade del passato e aiuta la principessa a stringere un'alleanza con Baraka e Sheeva; la aiuter\u00e0 a deporre Shao Kahn e divenire la nuova imperatrice del Regno Esterno. Nel capitolo 11 combatte contro Raiden cercando di far capire al Dio del Tuono che lo Scorpion passato questa volta non \u00e8 dalla parte del male; Raiden realizza quindi che pi\u00f9 volte, in altre linee temporali, i due si sono ritrovati a combattere per via di Kronika che vede in loro due le minacce pi\u00f9 grandi al suo piano. Kronika rapisce quindi il Liu Kang del passato per permettere al Liu Kang revenant di rubare la sua anima e affrontare nuovamente il dio del tuono. All'inizio del capitolo 12 diventa Lord Liu Kang fondendosi con Raiden, e diventando il dio del tuono e del fuoco. Nel suo capitolo, Liu Kang \u00e8 costretto ad affrontare da solo Kronika e suoi scagnozzi; dopo aver affrontato i revenant di Kitana e Kung Lao e la figlia di Kronika, Cetrion, Liu Kang affronta la Titanide nello scontro finale. Nel finale perfetto (ottenibile sconfiggendo Kronika senza mai perdere un round), Liu Kang diventa il nuovo padrone della Clessidra e sceglie di avere al suo fianco Kitana per plasmare la Nuova Era.\nIl finale canonico (in cui Kronika vince un round prima di essere sconfitta), vede Liu Kang affiancato dal mortale Raiden mentre inizia a creare una nuova era. Questo finale viene ripreso nel DLC \"Mortal Kombat: Aftermath\", in cui Shang Tsung (un tempo alleato di Kronika), impedisce a Lord Liu Kang di usare la Clessidra, poich\u00e9 essa \u00e8 incontrollabile senza la Corona delle anime, rimasta distrutta nello scontro con Kronika. Shang Tsung si offre di recuperare la Corona dalla sua Isola prima di Cetrion, accompagnato da Nightwolf e dal fratello di Raiden, Fujin; Liu Kang, pur non fidandosi dello stregone accetta, e manda il trio indietro nel tempo. A causa delle interferenze create dal gruppo di Shang Tsung, Kronika non ottiene la Corona e il Liu Kang del passato non viene catturato ma partecipa alla battaglia finale insieme ai suoi amici; tuttavia l'esito dello scontro \u00e8 compromesso dal tradimento di Sindel (resuscitata da Shang Tsung), che libera Shao Kahn e insieme a lui fa una strage tra gli eroi. Il Liu Kang del passato viene sconfitto da Shao Kahn, che gli spezza le gambe, cosa che influisce sul suo revenant, che stava per affrontare Raiden. Dopo che Shang Tsung ha sconfitto Kronika e tutti i suoi alleati con il potere della Corona, Lord Liu Kang ricompare e rivela di aver permesso al suo nemico di portare avanti il suo obiettivo per poi sconfiggerlo alla fine; l'esito dello scontro \u00e8 determinato dalla scelta del giocatore. Nel finale di Shang Tsung, lo stregone assorbe l'anima di Liu Kang ottenendo i suoi poteri prima di dare inizio alla sua Nuova Era; nel finale di Liu Kang, il dio del fuoco, sconfigge lo stregone e, nella sua Nuova Era, fa visita al Grande Kung Lao, scegliendolo come suo campione."}
{"id": "608021", "revid": "224230", "url": "https://it.wikipedia.org/wiki?curid=608021", "title": "Unione dei Partiti Socialisti per l'Azione Internazionale", "text": "L'Unione dei Partiti Socialisti per l'Azione Internazionale, conosciuta anche come Internazionale di Vienna o Internazionale 2\u00bd, fu una organizzazione internazionale di cooperazione tra partiti politici socialisti.\nPrescindendo dalle scelte del metodo parlamentaristico propugnato dalla Seconda Internazionale o rivoluzionario sul modello leninista del Comintern, l'Internazionale di Vienna nacque allo scopo di ristabilire l'unit\u00e0 del proletariato internazionale sulla discriminante anticapitalista, favorendo una riunificazione di tutte le correnti del movimento operaio in una sola organizzazione. Secondo la terminologia leninista l'Unione dei Partiti farebbe parte dell'area politica da respingere del centro marxista.\nPremesse.\nAll'inizio della Prima guerra mondiale la Seconda Internazionale entr\u00f2 in crisi e si sciolse a causa del voto favorevole ai crediti per la Grande Guerra dato dalla maggioranza dei partiti membri, contrariamente a quanto deliberato dagli ultimi congressi socialisti, vedi Burgfrieden. Fu questo il colpo di grazia per la Seconda Internazionale. Durante e dopo la guerra, i membri della vecchia Internazionale arrivarono a diverse conclusioni. Visto il successo della sua Rivoluzione d'ottobre ed il crollo di parte del vecchio ordine in Russia, Vladimir Il'i\u010d Lenin vide finalmente arrivato il momento propizio per portare alla definitiva ribalta le forze rivoluzionarie, vincolandole ad una propria nuova Internazionale. A questo scopo pianificava la fondazione del Comintern, noto anche come \"Internazionale Comunista\" e \"Terza Internazionale\".\nGli altri membri della vecchia Seconda Internazionale si riunirono a Berna per la prima volta dopo la guerra nel febbraio del 1919, trovandosi d'accordo sulla necessit\u00e0 di rifondare una nuova Internazionale operaia. Si lasciarono tuttavia convincere dal capo della delegazione austriaca Friedrich Adler, di dilazionare la fondazione del nuovo organismo, per non chiudere la porta in faccia a Lenin e ai suoi bolscevichi.\nFondazione e partiti membri.\nAppena dopo il ritorno di Adler da Berna, Lenin fond\u00f2 la Internazionale Comunista, che si doveva orientare strettamente al modello dei Partiti comunisti dell'Unione Sovietica con il loro centralismo democratico. Su proposta di Adler, il Partito Socialdemocratico Operaio si stacc\u00f2 dalla Seconda Internazionale e si mise alla ricerca di alleati, per l'intento di riconciliare tutte le correnti del movimento operaio. Ci si incontr\u00f2 il 27 febbraio 1921 a Vienna, dove arrivarono delegati mandati da 20 Partiti opera\u00ee e socialisti, tra gli altri del Partito Socialdemocratico Indipendente di Germania (USPD), della Sezione Francese dell'Internazionale Operaia, del Partito Socialdemocratico Operaio, del Partito Operaio Socialdemocratico Russo (menscevico), del Partito Laburista Indipendente (GB), del Partito Socialista Svizzero e del Partito Socialista Indipendente (Romania). Nell'aprile del 1921 si un\u00ec all'Internazionale anche il Partito Socialista Operaio Spagnolo seguito dalla frazione massimalista del Partito Socialista Italiano, e nel 1923 il Partito Socialista Rivoluzionario di Russia.\nProfilo ideale.\nI partiti fondatori non si riconoscevano n\u00e9 nella Seconda n\u00e9 nella Terza Internazionale. L'Internazionale di Vienna criticava le altre due Internazionali di essere organizzazioni troppo dogmatiche e che sarebbe stata necessaria, al contrario, maggiore attenzione verso le particolarit\u00e0 politiche dei singoli paesi. I partecipanti erano d'accordo sulla tesi che non esistesse solo \"una\" via al socialismo, ma diverse vie, per cui tutte e due le parti in questione, i riformisti e i rivoluzionari, avrebbero dovuto rinunciare ad una parte delle loro \"immagini ideali\". L'Internazionale, inoltre, fu profondamente influenzata dal pensiero austro-marxista, e ci si pose l'obiettivo della preparazione di un congresso comune di tutte e tre le anime del Movimento operaio, con la sua successiva riunificazione, nel senso del topos austromarxista del socialismo integrale.\nConferenza di Berlino e sviluppi successivi.\nSi convenne cos\u00ec di battezzare il gruppo di Vienna col nome di \"Unione dei Partiti Socialisti per l'Azione Internazionale\" (IASP). Il direttivo dell'IASP riusc\u00ec effettivamente nell'intento di riunire attorno ad un tavolo comune i rappresentanti delle tre grandi correnti del movimento operaio, i comunisti, i marxisti centristi e i gradualisti, il 02 aprile del 1922 a Berlino, per una conferenza preliminare ad un congresso mondiale. Si dimostr\u00f2 per\u00f2 presto che i contrasti tra gli esponenti delle ali estreme della destra e della sinistra erano ormai insuperabili e che non c'erano i margini per una fusione, manifestatosi con il ritiro della delegazione del Comitern dalla conferenza. L'organizzazione lavor\u00f2 comunque per l'unificazione della seconda e terza internazionale, senza riuscirvi. Nel 1923 l'Unione dei Partiti Socialisti per l'Azione Internazionale si sciolse e la gran parte dei partiti aderenti conflu\u00ec nella Seconda Internazionale e fond\u00f2 insieme ad essa l'Internazionale operaia socialista (IOS).\nUna minoranza, tra cui il Partito Socialista Indipendente di Romania, rifiut\u00f2 il ricongiungimento con i riformisti nell'ambito dell'IOS e nel 1926 costitu\u00ec il Bureau Internazionale d'Informazione dei Partiti Socialisti Rivoluzionari, di cui era segretaria la rivoluzionaria e poliglotta russa Angelica Balabanova. Il \"Bureau Internazionale d'Informazione\", all'inizio degli anni 1930, si evolver\u00e0 nel Centro Marxista Rivoluzionario Internazionale.\nDirigenti del IASP erano gli austriaci Friedrich Adler e Otto Bauer del Partito Socialdemocratico Operaio. Tra gli altri dirigenti di spicco figuravano il tedesco Karl Kautsky e il francese Jean Longuet. L'IASP pubblicava il periodico \u201eNotizie dall'Unione dei Partiti Socialisti per l'Azione Internazionale\u201c.\nI nomi ufficiali del IASP in altre lingue:\nPoich\u00e9 l'Unione dei Partiti Socialisti per l'Azione Internazionale era dominata dai partiti di lingua tedesca, spesso si usa anche in ambito internazionale l'acronimo IASP derivato dal nome tedesco dell'Unione, \"Internationale Arbeitsgemeinschaft Sozialistischer Parteien\"."}
{"id": "608022", "revid": "2039709", "url": "https://it.wikipedia.org/wiki?curid=608022", "title": "Alighieri", "text": "Gli Alighieri furono una famiglia fiorentina di piccola nobilt\u00e0, divenuta celebre per aver dato i natali al poeta Dante.\nStoria familiare.\nLe notizie sull'origine della casata ci sono essenzialmente note grazie al racconto di Cacciaguida, un trisavolo di Dante protagonista di tre canti del \"Paradiso\". Gli Alighieri, che avevano come simbolo uno scudo partito di rosso ed azzurro con una fascia centrale d'argento, ebbero origine da un ramo della nobilissima e potente famiglia degli Elisei. Da Adamo Elisei nacque Cacciaguida, che, sposatosi con una Aldighieri di Ferrara, ne ebbe alcuni figli tra cui Aldighiero, capostipite della casata.\nFiglio di Aldighiero fu Bellincione, che stabil\u00ec la sua residenza nel popolo di San Martino al Vescovo e da cui nacque Alighiero, giudice che non disdegn\u00f2 di arricchirsi con l'usura, divenendo piccolo proprietario terriero. Alighiero si spos\u00f2 due volte, prima con Bella degli Abati, da cui ebbe Dante, e poi con Lapa Cialuffi, da cui ebbe \"Francesco\" e \"Gaetana\".\nDante, primogenito della casata, si spos\u00f2 con Gemma Donati, da cui ebbe Giovanni, Jacopo, Pietro ed Antonia (la futura \"Suor Beatrice\").\nA Firenze gli Alighieri vivevano tra la Badia Fiorentina e San Martino al Vescovo, a pochi passi dalla chiesa di Santa Margherita de' Cerchi, dove il poeta avrebbe incontrato per la prima volta Beatrice Portinari. Questo luogo fu individuato nell'Ottocento nella Torre dei Giuochi, che venne restaurata e che oggi ospita il museo della Casa di Dante. In realt\u00e0 si pensa che le case degli Alighieri si trovassero a poca distanza, sull'attuale via dei Magazzini, dove oggi esiste un grande edificio occupato dal tribunale. La famiglia di Dante segu\u00ec il capofamiglia nell'esilio dal 1302 e la discendenza fu poi assicurata da Pietro, stabilitosi a Verona dopo la morte del padre, avvenuta nel 1321.\nLa famiglia Alighieri si estinse a Verona nel 1558 con \"Francesco di Dante\". La cappella funebre degli ultimi discendenti si trova nel transetto della chiesa di San Fermo Maggiore. La successione fu affidata ai conti di Serego, con cui si era imparentata l'ultima esponente della casata di origine fiorentina. La casata tuttora sopravvive con i conti Serego Alighieri.\nTavola genealogica della famiglia Alighieri.\n Adamo degli Elisei discendente della Famiglia Imperiale Romana degli Anicii-Frangipane (famiglia). (Alla Gens Anicia appartennero Petronio Massimo e Olibrio Imperatori, Severino Boezio, Benedetto da Norcia, Gregorio Magno).\n \u251c\u2500 Moronto degli Elisei\n \u2502 \u2514\u2500 da cui la Famiglia fiorentina soprannominata \"Morunci de Arco\"\n \u251c\u2500 Eliseo I degli Elisei\n \u2502 \u2514\u2500 da cui la Famiglia fiorentina \"Elisei\"\n \u2502 \u2514\u2500 Arrigo Elisei (v1268)\n \u2502 \u251c\u2500 Bonaccorso I Elisei (v1268)\n \u2502 \u2514\u2500 Eliseo II Elisei (v1268)\n \u2502 \u251c\u2500 Guidotto Elisei (v1280)\n \u2502 \u2514\u2500 Bonaccorso II Elisei (v1280 +1303), sp. Ravenna de' Nerli, fg. Catello de' Nerli\n \u2502 \u251c\u2500 Iacopo Elisei\n \u2502 \u2514\u2500 Leonardo Elisei (v1372), sp. una Ademari\n \u2502 \u251c\u2500 Bonaccorso III Elisei (+~1400)\n \u2502 \u2514\u2500 Eliseo III Elisei (+~1400)\n \u2514\u2500 Cacciaguida degli Elisei (*Firenze ~1091 +Palestina ~1148), Cavaliere di Corrado III di Hoenstaufen, Martire della Fede di Cristo, sp. una\n Aldighieri di Ferrara\n \u251c\u2500 Preitenitto Elisei(v1189)\n \u2502 \u2514\u2500 Buonareddita Elisei(v1215)\n \u2502 \u2514\u2500 Bonsignore Elisei(v1240)\n \u2514\u2500 Alighiero I (Alaghiero) Alighieri degli Elisei (+Firenze &lt;1189 +&gt;1201), da lui il cognome familiare divenne \"Alighieri\", sp. Aldighiera Berti de'\n Ravignani, fg. Bellincione Berti de' Ravignani, fg. Berti de' Ravignani\n \u251c\u2500 Bellincione Alighieri (*~1248 +~1269/1271), Cambiatore\n \u2502 \u251c\u2500 Brunetto Alighieri (v1260/1278)\n \u2502 \u251c\u2500 Bello Alighieri (v1277)\n \u2502 \u251c\u2500 Alighiero II (Aldighiero) Alighieri degli Elisei (v1260 +&lt;1283), Cambiatore, sp.(1) Bella (Gabriella) degli Abati (+Firenze ~1270/1275),\n \u2502 \u2502 fg. Durante degli Abati; sp.(2) (1275/1278) Lapa Cialuffi, fg. Chiarissimo Cialuffi\n \u2502 \u2502 \u251c\u2500 (1) Tana (Gaetana) Alighieri (*~1260 +&gt;1320), sp. (~1275/&lt;1281) Lapo Riccomanni\n \u2502 \u2502 \u251c\u2500 (1) (donna) Alighieri, sp. Leone Poggi\n \u2502 \u2502 \u2502 \u2514\u2500 Andrea Poggi\n \u2502 \u2502 \u251c\u2500 (1) Dante Alighieri degli Elisei (Durante Alighieri degli Elisei) (*Firenze 1265 +Ravenna 1321), sp. (~1285) Gemma Donati (*Firenze 1266\n \u2502 \u2502 \u2502 v1329 +&lt;1332), fg. ser Manetto Donati, fg. (uomo) Donati, fg. messer Vinciguerra Donati\n \u2502 \u2502 \u2502 \u251c\u2500 Eliseo Alighieri (+ fanciullo)\n \u2502 \u2502 \u2502 \u251c\u2500 Alighiero Alighieri (+ fanciullo)\n \u2502 \u2502 \u2502 \u251c\u2500 Gabriello Alighieri (v1351)\n \u2502 \u2502 \u2502 \u251c\u2500 Pietro Alighieri (*Firenze 1300 +Treviso 1364), Magistrato a Vicenza e Treviso, sp. Jacopa de' Salerni\n \u2502 \u2502 \u2502 \u2502 \u251c\u2500 Alighiera Alighieri (+1387), Monaca\n \u2502 \u2502 \u2502 \u2502 \u251c\u2500 Gemma Alighieri (+&gt;1364), Monaca\n \u2502 \u2502 \u2502 \u2502 \u251c\u2500 Lucia Alighieri (+1421), Monaca, Abbadessa (1402)\n \u2502 \u2502 \u2502 \u2502 \u251c\u2500 Dante II Alighieri (+Verona 1428)\n \u2502 \u2502 \u2502 \u2502 \u2502 \u251c\u2500 Leonardo Alighieri (v1430 +1439), sp. Jacopa de' Verit\u00e0\n \u2502 \u2502 \u2502 \u2502 \u2502 \u2502 \u2514\u2500 Pietro III Alighieri (*~1425 v1468 +~1476), sp. Caterina Facino dei Monselice\n \u2502 \u2502 \u2502 \u2502 \u2502 \u2502 \u251c\u2500 Dante III Alighieri (+Mantova 1513/14), Podest\u00e0 di Peschiera (1498), Provveditore del Comune diVerona\n \u2502 \u2502 \u2502 \u2502 \u2502 \u2502 \u2502 (1502), Vicario della Casa dei Mercanti (1504), Provveditore della Sanit\u00e0 (1505)\n \u2502 \u2502 \u2502 \u2502 \u2502 \u2502 \u2502 \u251c\u2500 Ludovico Alighieri (v1526/1547), sp. Eleonora Bevilacqua\n \u2502 \u2502 \u2502 \u2502 \u2502 \u2502 \u2502 \u251c\u2500 Pietro IV Alighieri (+&lt;1547), Vicario della Casa dei Mercanti di Verona (1526), Provveditore\n \u2502 \u2502 \u2502 \u2502 \u2502 \u2502 \u2502 \u2502 del Comune di Verona (1528, 1536 e 1539), sp. Teresa (Teodora) Frisoni (*Verona)\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500 Ginevra Alighieri (+~1572), sp. (1549) Conte Marco Antonio Serego (+Verona &gt;1570)\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500 i figli assunsero il cognome di \"Serego Alighieri\", discendenza non estinta con i\n \u2502 \u2502 \u2502 \u2502 \u2502 \u2502 \u2502 \u2502 seguenti titoli: Conti, Conti del Sacro Romano Impero, Nobili di Verona, Nobili di\n \u2502 \u2502 \u2502 \u2502 \u2502 \u2502 \u2502 \u2502 Mantova, Patrizi fiorentini (titoli riconosciuti nel 1905)\n \u2502 \u2502 \u2502 \u2502 \u2502 \u2502 \u2502 \u2502\n \u2502 \u2502 \u2502 \u2502 \u2502 \u2502 \u2502 \u2514\u2500 Francesco Alighieri (+Verona 1562), latinista e studioso di antiquarie,\n \u2502 \u2502 \u2502 \u2502 \u2502 \u2502 \u2502 \u2502 Canonico della Cattedrale di Verona. Figlie illegittime:\n \u2502 \u2502 \u2502 \u2502 \u2502 \u2502 \u2502 \u2502 \u251c\u2500 Aligera Alighieri\n \u2502 \u2502 \u2502 \u2502 \u2502 \u2502 \u2502 \u2502 \u251c\u2500 Cornelia Alighieri\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500 Ortensia Serego Alighieri\n \u2502 \u2502 \u2502 \u2502 \u2502 \u2502 \u2514\u2500 Jacopo III Alighieri (1470-1545)\n \u2502 \u2502 \u2502 \u2502 \u2502 \u2514\u2500 Pietro Alighieri\n \u2502 \u2502 \u2502 \u2502 \u251c\u2500 Antonia Alighieri (+1362)\n \u2502 \u2502 \u2502 \u2502 \u251c\u2500 Elisabetta Alighieri (+1362)\n \u2502 \u2502 \u2502 \u2502 \u251c\u2500 Bernardo Alighieri (v1405 +&lt;1421), Notaio\n \u2502 \u2502 \u2502 \u2502 \u2514\u2500 Jacopo Alighieri\n \u2502 \u2502 \u2502 \u251c\u2500 Imperia Alighieri, sp. Tano (Gaetano) Pantaleoni\n \u2502 \u2502 \u2502 \u251c\u2500 Jacopo Alighieri (*Firenze 1289 +1348), Canonico a Verona (1326), sp. Teresa o Jacopa degli Alfani, fg. Bigliotto\n \u2502 \u2502 \u2502 \u2502 degli Alfani\n \u2502 \u2502 \u2502 \u2502 \u251c\u2500 (uomo) Alighieri\n \u2502 \u2502 \u2502 \u2502 \u2514\u2500 (donna) Alighieri\n \u2502 \u2502 \u2502 \u251c\u2500 Antonia Alighieri (*1298/1299 +&gt;1350), Suor \"Beatrice\" a Ravenna\n \u2502 \u2502 \u2502 \u251c\u2500 Bernardo Alighieri (?)\n \u2502 \u2502 \u2502 \u2514\u2500 Giovanni Alighieri (+&gt;1308)\n \u2502 \u2502 \u251c\u2500 (2) Francesco Alighieri (+&gt;1332), sp. (1297) Piera Caleffi, fg. Donato Caleffi, fg. Brunaccio Caleffi\n \u2502 \u2502 \u2502 \u251c\u2500 Durante Alighieri\n \u2502 \u2502 \u2502 \u2502 \u2514\u2500 da cui la Famiglia fiorentina \"Ser Franceschi\"\n \u2502 \u2502 \u2502 \u251c\u2500 Iona Alighieri\n \u2502 \u2502 \u2502 \u2514\u2500 Martinella Alighieri\n \u2502 \u2502 \u251c\u2500 (2) (???) Alighieri\n \u2502 \u2502 \u251c\u2500 (2) (???) Alighieri\n \u2502 \u2502 \u251c\u2500 (2) (???) Alighieri\n \u2502 \u2502 \u2514\u2500 (2) (???) Alighieri\n \u2502 \u251c\u2500 Bello Alighieri (v1277)\n \u2502 \u251c\u2500 Gherardo Alighieri (+&gt;1277)\n \u2502 \u2514\u2500 Brunetto Alighieri (+&gt;1259)\n \u251c\u2500 Bello Alighieri, Cavaliere, Dottore in Legge\n \u2502 \u2514\u2500 da cui la Famiglia fiorentina \"del Bello Alighieri\"\n \u2502 \u2514\u2500 Geri del Bello (+&gt;1276 ucciso)\n \u2514\u2500 Salvi Alighieri (?)\n legenda\n :* = nato a/nel...\n :+ = morto a/nel...\n :v = vivo nel...\n :&lt; = prima del...\n :&gt; = dopo del...\n :~ = circa nel...\n :/ = dal... al...\n :sp. = sposa\n :(1) = 1\u00b0 matrimonio\n :(2) = 2\u00b0 matrimonio\n :(?) = dubbio sull'esistenza\n :\u2514\u2500 = figlio derivante da...\n :fg. = figlio di...\n :(uomo) = nominativo sconosciuto\n :(donna) = nominativo sconosciuto\n :(???) = nominativo e sesso sconosciuto"}
{"id": "608023", "revid": "339392", "url": "https://it.wikipedia.org/wiki?curid=608023", "title": "Internazionale di Vienna", "text": ""}
{"id": "608025", "revid": "339392", "url": "https://it.wikipedia.org/wiki?curid=608025", "title": "Internazionale di vienna", "text": ""}
{"id": "608027", "revid": "15756", "url": "https://it.wikipedia.org/wiki?curid=608027", "title": "Pila (Perugia)", "text": "Pila \u00e8 una frazione del comune di Perugia (PG).\nIl borgo si trova a 12\u00a0km a sud-ovest di Perugia, lungo la strada delle Settevalli a 395 . Il territorio si estende su una superficie di 10\u00a0km\u00b2 ed \u00e8 popolato da 2.145 abitanti.\nStoria.\nRitrovamenti archeologici e resti di strutture murarie permettono di datare la fondazione dell'abitato di Pila all'et\u00e0 etrusco-romana. In particolare, la statua etrusca (alta 1,80 m) in bronzo, detta \"l'arringatore\", conservata al Museo Archeologico di Firenze, risale al I secolo a.C. e rappresenta il personaggio di Aule Metele che si rivolge alla folla: fu rinvenuta da un contadino nel 1556 (alcune fonti storiche dicono che il rinvenimento non sia avvenuto a Pila, bens\u00ec a Tuoro sul Trasimeno), poi acquistata dall'orafo Giulio Danti ed infine donata al Gran Duca di Firenze. Inoltre, sono state rinvenute un certo numero di tombe e tumuli in pietra, risalenti all'epoca romana: proprio da queste costruzioni sembrerebbe derivare il nome del paese (\"pilae\" in latino).\nNel Medioevo, la costruzione del castello di Pila (\"castrum plani pilae\", probabilmente nelle vicinanze ed a difesa di un paio di monasteri) dovette servire come punto di osservazione e di controllo per l'intero territorio ad ovest di Perugia. Il castello pass\u00f2, nel XVI secolo, al cardinale Francesco Armellini de' Medici e poi alla famiglia della Penna.\nSociet\u00e0.\nEvoluzione demografica.\nL'area \u00e8 stata interessata da una fortissima crescita demografica. \u00c8 passata dai 1.351 abitanti del 2001 ai 2.754 del 2011.\nEconomia e manifestazioni.\nInserita nel contesto della verde campagna perugina, il territorio di Pila fornisce un gran numero di prodotti agricoli ai mercati del circondario. In particolare, la produzione di vini derivati da Sangiovese, Trebbiano e Grechetto \u00e8 ben rappresentata dalle cantine Goretti, che hanno raggiunto un discreto successo commerciale. Da ricordare la presenza di alcune attivit\u00e0 commerciali destinate alla vendita al dettaglio di abbigliamento e calzature, note in tutto il comune.\nA partire dal 1976, nel mese di giugno, si tiene la \"Sagra della Torta al testo\" e, solo pi\u00f9 recentemente, la \"Sagra del peperoncino\"."}
{"id": "608029", "revid": "4506", "url": "https://it.wikipedia.org/wiki?curid=608029", "title": "Guerra Olandese", "text": ""}
{"id": "608030", "revid": "101768", "url": "https://it.wikipedia.org/wiki?curid=608030", "title": "Simonino di Trento", "text": "La vicenda legata al suo nome costituisce una testimonianza delle persecuzioni subite dalle comunit\u00e0 ebraiche e delle accuse di \"omicidio rituale\" (le cosiddette accuse del sangue) che ebbero notevole diffusione soprattutto in Europa centrale nei confronti degli ebrei.\nLe vicende storiche.\nPrima del 1965 il Martirologio Romano, a proposito di san Simonino, ricordava ai fedeli che ogni anno, il 24 marzo, si celebrava a Trento \"la passione di san Simone, fanciullo trucidato crudelmente dai Giudei, autore di molti miracoli\".\nI fatti, ricostruibili attraverso gli atti del processo istruito contro la locale comunit\u00e0 ebraica, andarono in questo modo. Un bambino di due anni e mezzo scomparve la sera del 23 marzo 1475, gioved\u00ec santo, e fu ritrovato cadavere la domenica di Pasqua, nelle acque di una roggia, proprio vicino all'unica casa abitata dai quindici ebrei residenti a Trento, nella zona dell'attuale piazza della Mostra. In un clima di diffuso antigiudaismo, infuocato dalle predicazioni del frate francescano Bernardino da Feltre, il principe vescovo Giovanni Hinderbach sostenne con forza la tesi che il bimbo era stato vittima di un \"omicidio rituale\" perpetrato dalla locale comunit\u00e0 ebraica (finalizzato alla raccolta del sangue di un bambino da utilizzare per impastare il pane azzimo per la Pasqua ebraica).\nI quindici ebrei presenti a Trento (il pi\u00f9 giovane aveva quindici anni, il pi\u00f9 vecchio novanta), presunti omicidi, furono torturati insistentemente per mesi sino a strappar loro una confessione e quindi messi a morte con i supplizi in uso al tempo. Solo una donna, di nome Bruna, resistette pi\u00f9 a lungo degli altri all'interrogatorio, ma si insistette tanto che la donna mor\u00ec sotto tortura, confessando proprio in punto di morte e dichiarandosi pentita; fu quindi assolta dal peccato e sepolta in terra benedetta. Non serv\u00ec a salvare gli ebrei il fatto che durante il processo \u2013 di cui si conservano gli atti \u2013 il legato di papa Sisto IV, chiamato dal vescovo per sovrintendere al processo, si fosse apertamente espresso contro l'infondata accusa agli ebrei. Lo stesso papa proib\u00ec subito di onorare Simonino come beato.\nNonostante le proibizioni pontificie, in virt\u00f9 del talento organizzativo del principe vescovo, il culto di Simonino si diffuse presto non solo nel Trentino ma anche nei territori confinanti, grazie anche a Michele Carcano, un predicatore francescano osservante dotato di grande abilit\u00e0 oratoria, che diffondeva nelle sue predicazioni il culto di Simonino, con la testimonianza della madre del bambino, presentata nel territorio di Bergamo nella prima met\u00e0 del 1476, e successivamente con quella di un certo Giorgio, mostrato come miracolato. Fu cos\u00ec che lo stesso papa Sisto IV fin\u00ec per dichiarare che il processo si era svolto correttamente. La Santa Sede ammise ufficialmente il culto locale di Simonino nel 1588 e concesse l'indulgenza plenaria a chi fosse andato in pellegrinaggio presso le reliquie il giorno dedicato a Simonino.\nIl 22 febbraio 1755 la bolla papale \"Beatus Andreas\" di papa Benedetto XIV ribadiva la validit\u00e0 del processo, confermava la correttezza di dedicare a Simonino \"pubblico culto\" e riaffermava che il martirio era avvenuto per mano degli \"ebrei in odio alla fede di Cristo\".\nDalla chiesa dei Santi Pietro e Paolo, in cui era conservato il corpo di Simonino, la devozione popolare si diffuse anche nel Bresciano, dove non si manc\u00f2 di attribuirgli miracoli e di invocarlo specialmente a protezione dei fanciulli. Oltre all'annuale festa in onore del beato, ogni dieci anni si svolgeva una processione solenne lungo le strade di Trento, nella quale si portava in corteo la salma di Simonino e i simboli raffiguranti i presunti strumenti delle torture da lui subite.\nIl percorso di revisione critica della vicenda da parte della chiesa \u2013 nel clima di apertura al dialogo interreligioso favorito dal Concilio Vaticano II \u2013 vide attivamente coinvolta l'arcidiocesi di Trento ed ebbe tra i pi\u00f9 qualificati protagonisti lo storico monsignor Iginio Rogger. I suoi studi sulle vicende processuali portarono nel 1965 l'arcivescovo di Trento, Alessandro Maria Gottardi, alla cosiddetta \"svolta del Simonino\", vale a dire la soppressione del culto e la rimozione della salma dalla chiesa di San Pietro che la ospitava, con la conseguente abolizione anche della tradizionale processione per le vie di Trento, con l'esposizione di strumenti di tortura usati dagli ebrei nel presunto rituale contro il piccolo Simone (strumenti di macelleria e aghi per cavarne il sangue, dadi per estrarre a sorte le persone da destinare ai vari compiti, ecc.). La cancellazione del beato dall'elenco dei martiri non suscit\u00f2 grandi rimostranze presso i fedeli, pur con alcune contestazioni della svolta, che furono espresse all'interno del mondo cattolico pi\u00f9 tradizionalista.\nLa revisione della posizione della chiesa port\u00f2 a una riconciliazione con la comunit\u00e0 ebraica che, dopo l'esecuzione delle sentenze capitali e le persecuzioni nei territori di dominio vescovile che seguirono il processo, aveva gettato il \"cherem\" (paragonabile all'interdetto della chiesa cattolica) sull'intera citt\u00e0 di Trento, nella quale non vi fu pi\u00f9 dal 1475 all'era moderna n\u00e9 comunit\u00e0 ebraica n\u00e9 soggiorno di ebrei per espressa proibizione del principe vescovo.\nLe ricerche e le ipotesi di Ariel Toaff.\nAlcune polemiche e contestazioni nate dalla \"svolta del Simonino\" (cio\u00e8 dal cambio di atteggiamento della chiesa cattolica a proposito del fittizio martire trentino) ripresero nel 2007 a seguito della pubblicazione, da parte dello storico italiano Ariel Toaff, del saggio \"Pasque di sangue: Ebrei d'Europa e omicidi rituali\". Nel suo libro, Toaff confermava la mancanza di ogni fondamento per le accuse mosse alla comunit\u00e0 ebraica di Trento nel 1475; lo studioso, tuttavia, pur sapendo di attirarsi le critiche di diversi colleghi accademici, affermava anche che si possono rinvenire tracce, nell'ambito di alcuni gruppi di fanatici ashkenaziti (e gli ebrei di Trento, provenienti dall'area germanica, appartenevano proprio all'area culturale dell'ebraismo ashkenazita), di vere e proprie \"devianze\" dalle rigide norme della \"halakhah\", che impongono l'astensione da ogni contatto con il sangue umano. Non sarebbe dunque impossibile che, per reazione ai soprusi subiti, singoli ebrei o piccoli gruppi di essi abbiano attuato rituali magici, a chiara finalit\u00e0 anticristiana, rituali che potrebbero aver comportato persino l'uso di sangue.\nSimonino nell'arte sacra.\nLa vicenda di Simonino \u00e8 entrata nell'arte sacra, con dipinti, sculture e incisioni che lo raffigurano e che ne illustrano il presunto martirio.\nTra la produzione artistica di pi\u00f9 alto significato, si deve menzionare l'intaglio ligneo conservato presso il museo diocesano tridentino, proveniente dalla chiesa di San Pietro. L'opera, databile tra il 1505 e il 1515, faceva parte di un \"Fl\u00fcgelaltar\" ed \u00e8 stata attribuita alla bottega di Niklaus Weckmann; essa segue \u2013 con la esibizione dei gesti e degli strumenti dell'omicidio rituale \u2013 un modello iconografico relativo al martirio di Simonino che si era diffuso gi\u00e0 alla fine del XV secolo e che sar\u00e0 popolare anche in epoca pi\u00f9 tarda.\nSulla facciata del rinascimentale Palazzo Salvadori a Trento (edificato dove, prima della dispersione della comunit\u00e0 ebraica, sorgeva la sinagoga) sono stati posti nel XVIII secolo due medaglioni in pietra di Francesco Oradini con il martirio e la gloria di Simonino: la scena del martirio riproduce quasi letteralmente quella intagliata, secoli prima, da Niklaus Weckmann.\nCommissioni di raffigurazioni pittoriche di Simonino coinvolsero, nel XVI secolo, artisti di primo piano come testimonia, al Castello del Buonconsiglio, il quadretto realizzato nel 1521 da Altobello Melone, toccante per la malinconica espressione del fanciullo.\nSu un diverso piano abbiamo le raffigurazioni di Simonino create dalla fede popolare. Testimonianze della diffusione raggiunta dal culto di Simonino, si trovano in molte chiese e cappelle, anche fuori dal Trentino (in particolare nel bresciano). Ad esempio, a Bienno, in Valcamonica, troviamo nella chiesa di Santa Maria Annunciata ben quattro affreschi a lui dedicati, databili attorno alla fine del XV secolo, connotati da grande semplicit\u00e0 di esecuzione; alcuni di essi rappresentano semplicemente degli ex voto fatti eseguire da alcuni fedeli \"per grazia ricevuta\".\nIn chiave di propaganda antigiudaica e richiamo ai contenuti delle predicazioni itineranti dei frati osservanti, va interpretato l'affresco votivo eseguito dalla bottega di Campilio da Spello nella cripta della chiesa di San Ponziano a Spoleto. Nella prima navata di sinistra si trovano infatti raffigurati Bernardino da Siena, santo dell'osservanza minoritica, e il piccolo Simone da Trento, sul cui corpo sono visibili i segni del martirio."}
{"id": "608031", "revid": "42767", "url": "https://it.wikipedia.org/wiki?curid=608031", "title": "Croce nordica", "text": ""}
{"id": "608032", "revid": "122454972", "url": "https://it.wikipedia.org/wiki?curid=608032", "title": "Stile galante", "text": "Lo stile galante \u00e8 uno stile musicale affermatosi nella prima met\u00e0 del XVIII secolo, nel periodo del Classicismo, che realizza un ritorno alla semplicit\u00e0 classica dopo la complessit\u00e0 del tardo-barocco. Questo significa pura musica senza ornamenti, diminuzione di importanza della polifonia, e ritorno alla supremazia della melodia. In definitiva una reazione contro la musica barocca.\nStoria.\nL'uso della omofonia \u00e8 iniziato circa due secoli prima quando i compositori inserirono linee melodiche omofoniche nelle messe e nei mottetti per sottolineare l'importanza del testo.\nEsso procede nella musica vocale del XVI secolo con la frottola e la villanella in Italia, che condurranno alla monodia e all'opera, l\u2019\"air de cour\" e l\u2019\"air \u00e0 boire\" in Francia e le canzoni accompagnate dal liuto in Inghilterra.\nL'omofonia divenne popolare anche nella musica strumentale, o per meglio dire vennero fatte trascrizioni di canzoni per complessi strumentali.\nI compositori pi\u00f9 famosi.\nCompositori che scrissero musica in stile galante si possono trovare in tutta Europa. Fra questi si possono ricordare Fran\u00e7ois Couperin e Jean-Philippe Rameau in Francia, Giovanni Battista Sammartini e Francesco Antonio Uttini in Italia, Baldassare Galuppi in Russia, Georg Philipp Telemann, Carl Philipp Emanuel Bach, Johann Stamitz e Federico II di Prussia in Germania, i giovani Haydn e Mozart in Austria, Thomas Arne, Johann Christian Bach e Carl Friedrich Abel in Inghilterra."}
{"id": "608034", "revid": "767487", "url": "https://it.wikipedia.org/wiki?curid=608034", "title": "Silvio Griggio", "text": "Biografia.\nEra il pi\u00f9 giovane dei tre fratelli Griggio e per questo motivo era sempre indicato come Griggio III.\nLeg\u00f2 il suo nome per tutta la carriera agonistica a quello del , diventandone una bandiera degli anni venti e trenta, giocando insieme ai due fratelli Gaetano (I) e Umberto (II).\nCaratteristiche tecniche.\nGioc\u00f2 come ala prima e terzino poi.\nCarriera.\nGiocatore.\nArriv\u00f2 poi a giocare in prima squadra: il suo esordio avvenne il 22 febbraio 1925 contro la nel campionato di Seconda Divisione. La partita si concluse 4-1 per i berici e Griggio, schierato all'ala destra come per buona parte della sua carriera, coron\u00f2 l'esordio con una rete.\nDivent\u00f2 ben presto titolare della squadra, ricoprendo vari ruoli di centrocampo e d'attacco, e ottenendo la promozione del Vicenza nel campionato del 1930.\nSubito dopo quella promozione inizi\u00f2 a giocare pi\u00f9 arretrato, come terzino destro. Gioc\u00f2 quindi in Serie B insieme al giovane Umberto Menti che poi pass\u00f2 alla .\nL'8 settembre 1935 tenne a battesimo il suo fratello minore, Romeo, che esord\u00ec fresco sedicenne (compiva gli anni pochi giorni prima, il 5) nella gara dell'inaugurazione del nuovo stadio.\nNell'ultima stagione della sua carriera gioc\u00f2 sulla fascia destra con davanti a s\u00e9 proprio Romeo: lasci\u00f2 il calcio nel 1937. In totale gioc\u00f2 202 partite di campionato col Vicenza segnando oltre 30 reti.\nDirigente.\nDopo la Seconda guerra mondiale ricopr\u00ec la carica di Vicepresidente della societ\u00e0 vicentina ed ebbe il compito di ricostruire lo stadio con le gradinate e il campo distrutti dai bombardamenti. Si riusc\u00ec a sistemare il campo per la ripresa dei campionati nell'autunno 1945. Un anno dopo venne eletto Presidente della societ\u00e0 e mantenne la carica per tre anni.\nDurante questo triennio il Vicenza conquist\u00f2 anche un quinto posto, miglior risultato conseguito nei campionati a girone unico fino all'avvento del Real Vicenza. Uno degli ultimi atti della sua presidenza fu quello di dedicare lo stadio, dove aveva giocato in occasione della partita inaugurale 14 anni prima, a quel ragazzino che proprio quel giorno vestiva per la prima volta la maglia biancorossa: Romeo Menti. Dopo la tragedia di Superga del 4 maggio 1949 lo stadio Comunale veniva dedicato al talento vicentino. Nella tragedia Griggio perse anche un altro ex compagno di squadre, il mediano ungherese Egri Erbstein, dirigente del Torino che gioc\u00f2 nel Vicenza nell'annata 1925-1926.\nTorner\u00e0 poi a ricoprire l'incarico di Presidente nella stagione 1951-1952, verso la fine della quale si dimise per rivestire il ruolo di direttore tecnico (e successivamente anche di Presidente) al Marzotto di Valdagno."}
{"id": "608035", "revid": "1856513", "url": "https://it.wikipedia.org/wiki?curid=608035", "title": "Air Vall\u00e9e", "text": "Air Vall\u00e9e S.p.A. \u00e8 stata una compagnia aerea regionale, nata nel 1987 ad Aosta e chiusa per fallimento nel 2018.\nStoria.\nAir Vall\u00e9e \u00e8 stata fondata nel 1987 dal gruppo Ergom automotive diretto da Francesco Cimminelli, acquisito dal gruppo Fiat nel 2007. \u00c8 stata nuovamente ceduta ad un gruppo genovese (Europam) nel luglio 2008. L'azienda controlla anche una societ\u00e0 di noleggio elicotteri, la \"Helops - Air Vall\u00e9e Helicopter Operations &amp; Services Srl\".\nDurante la prima fase, Air Vall\u00e9e \u00e8 stata basata all'aeroporto Corrado Gex della Valle d'Aosta, e finanziata principalmente dall'amministrazione regionale.\nNel 2009, a causa di problematiche finanziarie ed operative, la compagnia aerea \u00e8 stata privata della licenza di trasporto aereo da parte dell'ENAC.\nIl 15 gennaio 2010, dopo aver esaminato il piano di ristrutturazione finanziaria presentato dalla Societ\u00e0, ENAC ha rilasciato alla Compagnia una nuova licenza provvisoria.\nIl 25 giugno 2010, Air Vall\u00e9e, spostandosi a Rimini, ha ricominciato a volare con l'inaugurazione della tratta per Napoli.\nA fine 2010, la societ\u00e0 \u00e8 tornata a servire l'aeroporto Corrado Gex della Valle d'Aosta, offrendo come unica tratta l'Aosta-Angers (Francia), ma con l'orario estivo 2011 la compagnia ha tuttavia abbandonato l'aeroporto a causa della scarsit\u00e0 di passeggeri.\nA fine 2011 Air Vall\u00e9e ha spostato la propria sede dall'Aeroporto di Rimini all'Aeroporto di Parma, e tra gennaio e settembre 2012 ha gestito il volo Parma-Catania.\nA seguito di diverse cancellazioni e ritardi nell'avvio di voli annunciati da parte di Air Vall\u00e9e, l'ENAC, nell'esercizio delle funzioni di ente di vigilanza e controllo, ha indetto per il 18 aprile 2012 una riunione con i vertici della compagnia nella quale ha sollecitato la compagnia, la quale si \u00e8 ritrovata con un'improvvisa indisponibilit\u00e0 di aeromobili, a riportare chiaramente l'operativo voli.\nDal 24 aprile 2013, ENAC ha sospeso la licenza di esercizio di trasporto aereo della compagnia. L'8 gennaio 2014 tutti i dipendenti Air vall\u00e9e S.p.A. vengono licenziati.\nIl 3 marzo 2014 muore in seguito ad un incidente stradale Michele Costantino, presidente ed amministratore delegato della Societ\u00e0. Il controllo del gruppo \u00e8 quindi passato al padre, Mario Costantino.\nA maggio 2014 AirVall\u00e9e ha ripreso la sua attivit\u00e0.\nDal 15 luglio 2014, ENAC ha riattivato la licenza di esercizio di trasporto aereo della compagnia.\nNel 2015 ha ripreso l'attivit\u00e0 con voli regolari da Rimini, Pescara, Bari, Brindisi, Catania e Tirana.\nL'8 aprile 2016 l'imprenditore abruzzese Gianluca Pellino rileva il 99% delle quote della compagnia aerea.\nIl 30 aprile 2016 l'unico aereo in flotta (un Fokker F50, marche SE-LEZ) effettua un atterraggio di emergenza a Catania, dovuto alla mancata fuoriuscita del carrello anteriore, rimanendo danneggiato. Per la relazione intermedia dell'ANSV, la causa della mancata estensione era riconducibile ad una errata procedura di manutenzione eseguita sulla gamba carrello anteriore il giorno precedente.\nA partire da giugno 2016 erano previsti 2 nuovi collegamenti tra gli aeroporti di Rimini e Pescara all'aeroporto di Olbia, ma il 1\u00ba giugno Air Vall\u00e8e annuncia sul proprio sito la sospensione dei voli fino al 30 novembre per difficolt\u00e0 tecniche. Contestualmente, l'ENAC sospende di nuovo la licenza di esercizio di trasporto aereo della compagnia.\nIl 14 settembre 2016, il Fokker (unico aereo in flotta) ritorna al lessor Amapola.\nA dicembre 2016 l'ENAC cancella l'Air Vall\u00e9e dall'elenco delle imprese italiane titolari di licenza di trasporto aereo.\nA novembre 2017 l'Airvallee lancia un nuovo sito web anticipando un ritorno sui cieli. Nel marzo 2018 vengono aggiunti sul sito gli aeroporto da cui dovrebbe operare: Rimini, Pescara, Tirana, Olbia e Catania.\nL'11 settembre 2018 viene dichiarato il fallimento presso il tribunale di Rimini."}
{"id": "608038", "revid": "767487", "url": "https://it.wikipedia.org/wiki?curid=608038", "title": "Leonardo Magnani", "text": "Biografia.\nPer aver eroicamente salvato nel 1925, a soli quattordici anni, tre fanciulli che rischiavano l'annegamento, fu fregiato della \"medaglia di bronzo al valor di marina\" nel 1928. Nel 1927 entr\u00f2 nel corpo degli avanguardisti; frequent\u00f2 la scuola per allievi ufficiali di Moncalieri e fu nominato sottotenente.\nNel 1936 interruppe gli studi di giurisprudenza e, assegnato all'84\u00ba Reggimento \"Venezia\", part\u00ec per la campagna in Africa orientale, dove, offertagli la possibilit\u00e0 di non partecipare ai combattimenti, si rifiut\u00f2 di essere assegnato in retrovia lasciando i suoi uomini in prima linea. Il 29 febbraio mor\u00ec in combattimento sulla piana di Selaclac\u00e0 durante la battaglia dello Scir\u00e8, vittima dei proiettili dum-dum utilizzati dagli abissini.\nFu decorato alla memoria con la \"medaglia d'argento al valor militare\" e gli fu attribuita la laurea in Giurisprudenza \"honoris causa\". I suoi sottoposti, spinti dall'affetto, regalarono alla famiglia una medaglia commemorativa . Gli fu intitolata una caserma in Abissinia ed una scuola elementare a Rota; lo commemora una targa all'esterno del liceo classico Michelangiolo, dove comp\u00ec i suoi studi liceali, in Firenze.\nVoci correlate.\nLuigi Michelazzi (militare)"}
{"id": "608039", "revid": "171091", "url": "https://it.wikipedia.org/wiki?curid=608039", "title": "Porta Pretoria (Aosta)", "text": "La Porta Pretoria o \"Porta pretoriana\" (in latino Porta Pr\u00e6toria, in francese, Porte(s) pr\u00e9torienne(s)) \u00e8 la porta di ingresso orientale della citt\u00e0 romana di \"Augusta Pr\u00e6toria Salassorum\" (oggi Aosta).\nStoria.\nCostruita nel 25 a.C., si trova tuttora in eccellente stato di conservazione ed \u00e8 formata da due serie di archi - uno maggiore centrale e due minori laterali - che racchiudono una piazza d'armi. Su entrambi gli archi sono visibili i camminatoi delle sentinelle.\nL'arco centrale, che misura circa 7 metri di luce, era destinato al passaggio dei carri, mentre i due laterali, larghi 2,65 metri, a quello dei pedoni. I tre varchi orientali erano un tempo chiusi da cancelli levatoi. Le due torri difensive a base rettangolare sono state rimaneggiate nel corso del tempo; quella settentrionale in modo pi\u00f9 evidente, mentre quella meridionale conserva ancora intatte alcune caratteristiche architettoniche romane. Nel medioevo venne costruita una cappella alla sommit\u00e0 dell'arco centrale orientale, menzionata sin dal XII secolo, sotto la quale si trovava un forno per la cottura del pane. I segni scuri sulla pietra testimoniano ancora oggi della presenza di questo forno.\nLa Porta Pretoria \u00e8 costituita da blocchi di pietra fissati con ardesia frantumata estratta dal fondale della Dora Baltea che nell'et\u00e0 romana ne era ricca.\nNel 2012 \u00e8 stata avviata una campagna di scavi, terminata nel 2013, per portare alla luce l'originale pavimentazione dell'epoca di costruzione, posta a circa 2,5 metri sotto l'attuale livello stradale. Il suolo \u00e8 stato sostituito con dei ponti per permettere di vedere l'altezza originale.\nCollegamenti esterni.\nGalleria di foto della Porta pretoriana e altri resti romani"}
{"id": "608044", "revid": "13648", "url": "https://it.wikipedia.org/wiki?curid=608044", "title": "Raccordi tangenziali", "text": ""}
{"id": "608045", "revid": "1305772", "url": "https://it.wikipedia.org/wiki?curid=608045", "title": "BBCode", "text": "BBCode \u00e8 una abbreviazione di \"Bulletin Board Code\" (codice per bacheche elettroniche), una volta usato nelle BBS per scambiarsi pagine. Data la maggior semplicit\u00e0 d'interpretare il codice per la visualizzazione, oggi il linguaggio di markup \u00e8 usato per formattare i messaggi in molti forum. I comandi (tag) disponibili sono di solito indicati racchiudendo tra parentesi quadre le parole chiave e sono interpretati dal sistema prima di essere tradotti in un linguaggio di markup comprensibile per il browser web, di solito HTML o XHTML.\nScopo.\nIl BBCode fu ideato per mettere a disposizione dell'utente medio un sistema pi\u00f9 sicuro, pi\u00f9 semplice e pi\u00f9 limitato di formattare i propri messaggi. Prima, molti forum permettevano l'uso di HTML, che poteva essere usato per danneggiare l'impostazione grafica del sito, o per lanciare codice JavaScript malevolo. Alcune implementazioni di BBCode hanno comunque sofferto di vari problemi causati dal metodo di traduzione in codice HTML, che portavano in seno le stesse falle che ci si aspettava fossero risolte da un sistema come questo.\nNonostante i comandi base di BBCode siano simili in quasi tutti i software di gestione di forum, ci sono molte varianti. Alcune di queste richiedono che i comandi siano maiuscoli o minuscoli. Alcune varianti hanno comandi per colorare il codice HTML, PHP, SQL ed altri linguaggi di markup e linguaggi di programmazione.\nComandi BBCode.\nI seguenti comandi \"BBCode\" sono i pi\u00f9 comuni, disponibili nella maggior parte dei moderni software per forum, e sono mostrati con la loro controparte HTML. Si fa notare che comunque l'effetto di questi comandi pu\u00f2 essere variato sostanzialmente in alcuni siti.\nMolti forum rendono disponibile una sezione di FAQ con informazioni circa la loro variante di BBCode."}
{"id": "608046", "revid": "979418", "url": "https://it.wikipedia.org/wiki?curid=608046", "title": "Ultrafiltrazione", "text": "L'ultrafiltrazione (UF) \u00e8 un processo di filtrazione operato su membrana semipermeabile caratterizzata da pori aventi un diametro intorno a 1-100 nm.\nFunzionamento.\nLa forza spingente del processo \u00e8 rappresentata della differenza di pressione (detta pressione transmembrana, in inglese TMP, \"Trans-Membrane Pressure\"), applicata a monte e a valle del mezzo filtrante per ottenere il passaggio del fluido.\nLa pressione transmembrana \u00e8 associata alla perdita di carico che subisce il fluido attraversante la membrana: tanto pi\u00f9 le dimensioni dei fori della membrana sono ridotte, tanto pi\u00f9 sar\u00e0 elevata la perdita di carico da superare. Nell'operazione di ultrafiltrazione si raggiunge in genere una pressione transmembrana di circa 0,15-15 ata (pari a 1\u00f7100 psig).\nCome qualunque filtrazione, la procedura ha lo scopo di separare una fase dispersa, costituita da particelle solide, ed un fluido, liquido o gas, che forma una fase continua.\nLa sospensione viene inviata contro un mezzo filtrante (la membrana); il fluido passa attraverso essa e viene raccolto a valle con il nome di \"filtrato\" o \"permeato\". I solidi sospesi vengono trattenuti, tutti o in parte, sulla superficie della membrana. Essi costituiscono il \"retentato\".\nI materiali pi\u00f9 impiegati nella costruzione delle membrane UF sono CA (acetato di cellulosa, ormai obsoleto), PVDF (polivinildenfluoruro), PAN (poliacrilonitrile), PES (polieteresulfone) e ceramica. Dopo il 2005 sono state sviluppate membrane in PES e PVDF modificati allo scopo di aumentare l'idrofilicit\u00e0 del materiale destinato al contatto con l'acqua da filtrare.\nApplicazioni.\nMediante l'ultrafiltrazione si possono separare batteri, virus e proteine.\nUn esempio di utilizzo dell'ultrafiltrazione \u00e8 il recupero delle proteine dal siero di latte.\nNotevoli sono le applicazioni in campo industriale, dal settore alimentare all'industria tessile, dalla verniciatura elettroforetica a processi di produzione di carta.\nA partire dalla fine del XX secolo la tecnologia di ultrafiltrazione \u00e8 divenuta il sistema di pretrattamento pi\u00f9 utilizzato al mondo nei nuovi impianti di dissalazione ad osmosi inversa."}
{"id": "608047", "revid": "2128848", "url": "https://it.wikipedia.org/wiki?curid=608047", "title": "Musica profana", "text": "Per musica profana si intende quella musica di carattere voluttuario e pratico, erede dell'istrionismo romano antico, cantata in latino e in volgare, che and\u00f2 sviluppandosi in Europa a partire dall'alto medioevo, in parallelo alla musica sacra.\nLa musica profana nel medioevo era costituita da canzoni dell\u2019amor cortese, dedicate alla natura, satire politiche e danze accompagnate da strumenti quali la viella, liuto, percussioni, organo portativo, tamburi, arpe e cornamuse, facili da trasportare per i cantori che si spostavano da una citt\u00e0 all'altra. Le parole avevano nella musica profana avevano un ruolo importante ed erano composte con in mente un uditorio che potesse cantare i brani per divertimento. Ad esempio, il mottetto usc\u00ec dalle chiese per entrare nelle case dei nobili e fu per questo motivo che venne osteggiato dalla Chiesa.\nNel medioevo la pi\u00f9 grande collezione di musica profana proviene dai poemi che i trovatori, provenienti dal sud della Francia, portavano in giro nelle corti europee, essi scrivevano con la lingua D\u2019oc (il provenzale). Compositori come Josquin Desprez scrissero musica sacra e profana. Desprez, in particolare, compose 86 pezzi di musica profana e 119 di musica sacra, oppure Raimbaut de Vaqueiras. Ci furono anche i trovieri, nel nord della Francia, che usavano la lingua D\u2019oil (francese antico) e i Minnes\u00e4nger (cantori dell'amore), in Germania, Italia e Spagna.\nLa musica profana fu di aiuto alla formazione della letteratura durante il periodo di Carlo Magno. Un altro genere molto diffuso in Europa, in particolare in Italia \u00e8 la frottola, genere popolare scritto in volgare, con a tema argomenti scherzosi o amorosi.\nEssa si svolgeva nelle piazze,nei villaggi e nei castelli."}
{"id": "608049", "revid": "2219560", "url": "https://it.wikipedia.org/wiki?curid=608049", "title": "Fratelli Rosselli", "text": "I fratelli Carlo e Nello Rosselli furono due importanti figure di politici, giornalisti e attivisti dell'antifascismo italiano.\nVissero a lungo in esilio a Parigi e furono uccisi a Bagnoles-de-l'Orne il 9 giugno 1937 da formazioni locali di estrema destra, probabilmente su ordine proveniente dai vertici del fascismo.\nAssassinio.\nResidenti a Firenze in una casa in via Giusti, appartenevano a una agiata famiglia ebraica.\nNel giugno 1937 Carlo soggiorna per delle cure termali a Bagnoles-de-l'Orne. Qui \u00e8 raggiunto dal fratello Nello, che aveva ottenuto il passaporto nel maggio 1937, su intercessione di Gioacchino Volpe (probabilmente in buona fede) con una sollecitudine che ad alcuni amici, tra cui Piero Calamandrei, parve sospetta e motivata dal fine di arrivare attraverso Nello al rifugio di Carlo. Il 9 giugno, in Francia, i due furono sequestrati e poi uccisi da una squadra di militanti dell'organizzazione di estrema destra francese Cagoule, guidati da Jean Filliol. Riguardo agli ideatori dell'omicidio, pare vi fosse, tra gli altri, Santo Emanuele, tenente colonnello dei Carabinieri e capo della sezione controspionaggio, unitamente al generale Mario Roatta, al colonnello Paolo Angioy e al maggiore dei Carabinieri Roberto Navale, presumibilmente con la tacita approvazione del ministro degli Esteri Galeazzo Ciano e del suo capo di gabinetto Filippo Anfuso. \nI fratelli Rosselli furono sepolti nel cimitero monumentale parigino di P\u00e8re-Lachaise, ma nel 1951 i familiari ne traslarono le salme in Italia, nel Cimitero Monumentale di Trespiano, nel piccolo borgo omonimo, comune di Firenze, sulla via Bolognese. La tomba si trova nel Sacrario di Giustizia e Libert\u00e0, nel riquadro subito a destra dell'ingresso del cimitero, dove la lapide dei fratelli Rosselli riporta il simbolo della \"spada di fiamma\", emblema di Giustizia e Libert\u00e0, e l'epitaffio scritto da Calamandrei:\nIl medesimo Sacrario comprende le tombe di Gaetano Salvemini, Ernesto Rossi, Enrico Bocci e Nello Traquandi in quello che \u00e8 denominato il \"Quadrato del \"Non Mollare\"\".\nNel cimitero di Trespiano sono sepolti anche Piero Calamandrei e Spartaco Lavagnini."}
{"id": "608050", "revid": "74801", "url": "https://it.wikipedia.org/wiki?curid=608050", "title": "Francesco Maria de' Medici", "text": "Biografia.\nInfanzia.\nEra il figlio secondogenito del granduca Ferdinando II e di Vittoria Della Rovere.\nNacque a ben diciotto anni di distanza dal figlio primogenito della coppia, il futuro Granduca Cosimo III, periodo in cui pare la coppia granducale si fosse separata dopo che la granduchessa aveva scoperto il marito in atteggiamenti intimi con un paggio di corte.\nGovernatore di Siena e cardinalato.\nFrancesco Maria fu destinato in un primo tempo alla carica di governatore di Siena (1683), carica che tenne fino alla morte, e nel 1686 fu nominato cardinale e fino alla nomina del cardinale Pietro Ottoboni, effettuata da Alessandro VIII, \u00e8 stato il porporato italiano pi\u00f9 giovane. Ha esercitando una grossa influenza nei conclavi del 1689 e del 1700. Nonostante i suoi maneggi per ottenere sempre nuove onorificenze e prebende (fu abate commendatario di San Galgano - nonch\u00e9 \"principe protettore\" dell'antichissima confraternita dedicata al santo cavaliere-eremita -, di Santo Stefano a Carrara, di Marchiennes e di Saint Amand), Francesco Maria non visse a Roma ma nella Villa di Lappeggi, che fece ristrutturare a sue spese e che divenne sede di una sua personalissima corte, famosa in tutta la Toscana per i festini e le orge che si svolgevano.\nMatrimonio dinastico.\nNel 1709 Francesco Maria, ormai in pessime condizioni fisiche a causa degli eccessi di tutti i tipi a cui si era dedicato, fu coinvolto in un tragicomico piano del fratello per salvare la discendenza della casata: ottenuta la dispensa papale dall'abito cardinalizio, Francesco Maria dovette sposare suo malgrado la giovanissima principessa Eleonora Luisa Gonzaga (1686\u22121742), figlia di Vincenzo Gonzaga, duca di Guastalla.\nIl tentativo fall\u00ec sia per l'iniziale resistenza della principessa a consumare il matrimonio, vinta poi con lusinghe e minacce, che per le pessime condizioni di salute dello sposo, che ne mettevano in dubbio la capacit\u00e0 di procreare.\nMorte e sepoltura.\nL'episodio fin\u00ec per accasciare talmente Francesco Maria che, in breve, si spense nel 1711.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "608057", "revid": "986213", "url": "https://it.wikipedia.org/wiki?curid=608057", "title": "Guglielmo Carbone", "text": "Fu nominato cardinale della Chiesa cattolica dall'antipapa Giovanni XXIII: non essendo stato nominato da un papa legittimo, viene considerato uno \"pseudocardinale\", fino alla conferma da parte di papa Martino V.\nBiografia.\nFiglio del patrizio napoletano Pietro e della nobildonna Isabella Boccapianola, fu Vescovo di Chieti e venne nominato cardinale (o, meglio, \"pseudocardinale\") dall'antipapa Giovanni XXIII nel concistoro del 6 giugno 1411: ricevette il titolo presbiterale di Santa Balbina.\nAnche un suo fratello maggiore, il vescovo di Monopoli frate Francesco Carbone, fu creato cardinale da papa Urbano VI."}
{"id": "608059", "revid": "3115", "url": "https://it.wikipedia.org/wiki?curid=608059", "title": "Civitella Benazzone", "text": "Civitella Benazzone \u00e8 una frazione del comune di Perugia (PG). I residenti sono 267.\nGeografia e clima.\nCivitella Benazzone \u00e8 un borgo fortificato ubicato nella media valle del Tevere che ha origine da un castello medievale. Situato a circa 15\u00a0km a nord-est di Perugia (20 km su strada, percorrendo la E45 fino a Ponte Felcino per poi imboccare la \"via Eugubina\") si sviluppa sulla sommit\u00e0 di un colle che raggiunge i 440 m.s.l.m. e che domina la valle dei torrenti Resina e Ventia, entrambi affluenti del Tevere (il Ventia, nato dal monte del Casale riceve le acque del torrente Rio prima di sfociare nel Tevere).\nIl clima di Civitella Benazzone \u00e8 di tipo temperato sublitoraneo con una media annua di 13,2\u00a0\u00b0C ed \u00e8 caratterizzato da inverni freddi ma non rigidi (la temperatura media di gennaio, il mese pi\u00f9 freddo, \u00e8 di 5\u00a0\u00b0C) ed estati con temperature non eccessivamente elevate (la temperatura del mese pi\u00f9 caldo, agosto, \u00e8 di 23\u00a0\u00b0C). Nel corso dell'anno si registrano mediamente 37,2 giorni di gelo distribuiti tra novembre e aprile. Le precipitazioni, pi\u00f9 abbondanti nella stagione primaverile e in quella autunnale, sono generalmente comprese fra i 650 e i 700 mm annuali. Precipitazioni di tipo nevoso possono prodursi sul finire dell'autunno e, ancor pi\u00f9, nei mesi invernali.\nStoria.\nSecondo uno storico romano, il borgo nacque sulle rovine di Vesionica, un piccolo centro abitato dai \"vesicationes\".\nIl castello che diede origine al paese fu edificato con ogni probabilit\u00e0 verso la fine dell'XI secolo e prese il nome da qualche importante personaggio locale (accanto a Benazzone troviamo anche i nomi di Benzoni o Bonizzone). Era propriet\u00e0 della abbazia di San Paolo in Val di Ponte, detta Badia Celestina in onore degli abiti celesti dei canonici di san Giorgio (dal 1468), in origine un monastero benedettino i cui resti ancora sono visibili nella valle sottostante. Nel 1110 l'abbazia gi\u00e0 esisteva, nonostante non si conosca l'esatta data di costruzione.\nA causa della sua privilegiata posizione a controllo della valle tiberina, fu sempre preda ambita e motivo di contese tra i perugini, i fiorentini ed i pontifici.\nA partire dal 1376, ebbe la concessione per tenere un mercato domenicale.\nIl 10 giugno 1491 venne data alle fiamme da Giampaolo Baglioni, Camillo Vitelli e Paolo Orsini che qui affrontarono i fuoriusciti perugini di Bernardino Ranieri.\nNel 1863 l'abbazia, ormai propriet\u00e0 dello stato italiano, fu venduta e demolita per ricavarne materiale da costruzione. Venne lasciata per\u00f2 intatta la cripta romanica.\nPopolazione.\nSecondo i dati censuali del 2001 forniti dall'ISTAT aveva una popolazione di 131 abitanti.\nIn dieci anni la popolazione \u00e8 quasi raddoppiata: nel 2011 l'Istat riferisce di aver censito nell'area 262 abitanti.\nEconomia.\nIl relativo isolamento del luogo e la presenza di vaste zone boschive hanno permesso lo sviluppo di un certo numero di attivit\u00e0 agroturistiche."}
{"id": "608061", "revid": "2108263", "url": "https://it.wikipedia.org/wiki?curid=608061", "title": "Imperatrice Wu", "text": "Biografia.\nLe origini.\nLa tradizione la fa nascere a Chang'an, capitale dell'impero, ma gli annali indicano che il padre si trovava di ruolo nel Sichuan al momento della sua nascita, \u00e8 stata proposta anche la citt\u00e0 di Guangyuan.\nIl suo nome non \u00e8 menzionato negli annali ufficiali. Poich\u00e9 lei stessa si diede in seguito il nome di Wu Zhao \u6b66\u66cc, per cui fece creare un carattere fino a quel momento inesistente, \u00e8 stata suggerita l'ipotesi che il suo nome fosse stato Zhao \u7167.\nIl padre, Wu Shihuo (577-635), un artigiano, aveva saputo crearsi delle aderenze nel suo lavoro. Era riuscito ad ottenere un posto di sottufficiale, quindi si era distinto nella campagna militare del 617, ottenendo finalmente il titolo invidiabile di duca di Taiyuan (Shanxi), nella regione d'origine della famiglia Wu. L'imperatore Gao Zu, fondatore della Dinastia Tang, gli avrebbe dato in sposa in seconde nozze una donna sulla quarantina, figlia di un parente della famiglia imperiale Sui di nome Yangda. Dar\u00e0 alla luce tre figlie, tra cui la futura imperatrice. Diventata vedova, sembra che non abbia ricevuto il minimo sostegno di nessuna delle parti della famiglia d'origine e ancora meno dai cognati di Wu Zetian.\nDa concubina a imperatrice.\nLa famiglia Wu si era elevata al di sopra della condizione ordinaria, ma l'ascesa del padre era troppo recente per farne una vera grande famiglia. Wu entra quindi come concubina di modeste estrazioni sociali tra i 12 e i 14 anni di et\u00e0 nel gineceo di Tai Zong con il grado di \"concubina di talento\", uno dei pi\u00f9 bassi. Come da tradizione riceve un nuovo nome e viene chiamata Mei Niang. Non sapendo come mettersi in mostra n\u00e9 piacere all'imperatore rester\u00e0 per dodici anni in questa posizione, fino alla morte di Tai Zong. Sembra che non sia nemmeno riuscita ad attirare l'attenzione del principe ereditario, il futuro Gao Zong. Alla morte di Tai Zong si ritir\u00f2 nel tempio buddhista di Gan Ye Si dove tradizionalmente venivano recluse le concubine vedove che non avevano avuto figli.\nMei Niang viene fatta uscire da Gao Zong con l'approvazione dell'imperatrice in carica, su sollecito della famiglia Wang, che vede in lei una subalterna docile e capace di allontanare l'imperatore dalla principale rivale di lei, Xiao Shu Fei. Mei Niang mostra molto attaccamento nei confronti della sua protettrice, e per un certo periodo tutto sembra funzionare come previsto. Tuttavia, a partire dal suo ritorno a palazzo all'et\u00e0 di 28 anni manifesta l'attitudine a stringere alleanze e tramare intrighi, come anche un'ambizione personale poco comune, che di l\u00ec a poco si concretizzer\u00e0. Mentre il suo favore presso Gao Zong aumenta (gli dar\u00e0 sei figli su dodici da lei partoriti), tesser\u00e0 una rete di fedelissimi, radunati tra i nemici dell'imperatrice. \u00c8 ancora concubina, ma il suo grado \u00e8 aumentato in maniera considerevole: raggiunto il livello di \"zhaoyi\", \u00e8 ora la quinta dama di corte nella gerarchia del gineceo e la prima per influenza dopo Gao Zong.\nUn giorno, una delle sue figlie nate da poco viene ritrovata morta per strangolamento dopo una visita dell'imperatrice. La futura Wu Zetian accusa quindi quest'ultima di omicidio, riuscendo a convincere l'imperatore a ritirarle il titolo, nonostante le proteste dei ministri. Nel 655, divenuta finalmente imperatrice, far\u00e0 arrestare, torturare e giustiziare i suddetti ministri, tra cui anche Xiao Shu Fei. Secondo alcuni storici cinesi, Wu Zetian avrebbe ucciso di persona la figlia per raggiungere i suoi scopi.\nDa imperatrice consorte a imperatrice regnante.\nIl seguito conferma l'ascendente di Wu Ze Tian sull'imperatore, favorita in questo forse dalla salute cagionevole in cui questi si trovava in seguito a un infarto. Wu si siede regolarmente al suo fianco (probabilmente dissimulando dietro a una finta veste come vuole la tradizione) e lo consiglia. In un documento che riassume i suoi \u00ab dodici propositi \u00bb, d\u00e0 prova di grande saggezza politica: preconizza un abbassamento delle tasse, incentivi a favore dell'agricoltura, l'incoraggiamento del pluralismo di opinioni.\nPerseguendo il suo cammino verso il potere, fa aggiungere il suo clan d'origine, Wu, tra quelli di primaria importanza nel registro ufficiale delle grandi famiglie.\nSi sbarazza in seguito dei ministri e dei consiglieri pi\u00f9 ostili.\nDei quattro figli che d\u00e0 a Gao Zong, i primi due sono molto apprezzati dall'imperatore e dai ministri. Saranno in seguito designati principi ereditari, ma Wu Ze Tian stessa li allontaner\u00e0 dal potere. Entrambi moriranno: il pi\u00f9 vecchio, Li Hong, di avvelenamento, il secondo, Li Xian, assassinato dopo essere stato degradato e bandito. Esattamente come gi\u00e0 per sua figlia, gli storici accusano lei stessa di avere ordinato la loro morte.\nIl terzo figlio, di carattere estremamente docile, raggiunge il titolo di principe ereditario. Diventer\u00e0 in un secondo tempo imperatore alla morte del padre nel 683 sotto il nome di Zhong Zong, ma Wu Ze Tian rimane incaricata della politica come Gao Zong aveva stabilito nelle sue ultime volont\u00e0. Poco dopo, poich\u00e9 Zhong Zong si stava prendendo troppe libert\u00e0 per i gusti della madre, lo fa dimettere e sostituire da Rui Zong.\nWu Ze Tian gi\u00e0 prepara la sua ascesa al trono. Cambia il nome di Luoyang in Shendu (citt\u00e0 divina), svelando cos\u00ec la sua intenzione di spostare la capitale dell'impero e attribuisce nuovi titoli ai funzionari di palazzo. L'intenzione che si nasconde dietro a queste trasformazioni non sfugge ad un certo numero di oppositori che cercano di porvi fine. Nel 684 deve fare reprimere una rivolta condotta da Xu Jing Ye, un dignitario bandito.\nConferma la sua reputazione di essere destinata ad un destino senza precedenti. Si fa cos\u00ec presentare da un nipote del clan Wu una pietra che si diceva scoperta nel fiume Luo (da cui sarebbero appena usciti i trigrammi \"Yi Jing\"), su cui \u00e8 incisa la frase: \u00abVenuta di una santa madre che riprender\u00e0 con clamore la funzione imperiale\u00bb. Cambia allora il nome dell'era in Yong Chang (eternit\u00e0 e prosperit\u00e0); ci saranno diciotto cambi di era durante il suo regno.\nSi fa attribuire da Rui Zong e dai ministri l'appello reverenziale di \u00abSanta madre e imperatrice divina\u00bb. Per sancire meglio il suo titolo fa creare allo stesso tempo dal letterato Zong Qin Ke una decina di caratteri nuovi che dovranno sostituire i sinogrammi di origine.\nNel 690, nel giorno della festa del doppio nove, degrada Rui Zong dal titolo di principe ereditario e si proclama \u00abimperatore della dinastia Zhou\u00bb \u5468. Sostiene infatti che la sua dinastia discenda dall'antica dinastia Zhou, di cui caldeggia il primo re, Wen Wang, fondatore della propria dinastia sotto il nome di imperatore Shi Zu Wen. Il padre di Wu Ze Tian viene nominato postumamente imperatore Xiao Ming e viene lei stessa nominata imperatore Sheng Shen. Il suo nipote preferito, Wu Cheng Si, riceve ugualmente un titolo.\nL'imperatrice mor\u00ec nel 705, all'et\u00e0 di 80 anni, e fu sepolta accanto al marito Gaozong nel Qianling mausoleum, vicino alla capitale Chang'an, sul monte Liang. Le successe sul trono il figlio Zhong Zong.\nPromemoria.\nWu Zetian \u00e8 raffigurato nel Wu Shuang Pu di Jin Guliang (\u7121\u96d9\u8b5c, Tavola degli eroi incomparabili)."}
{"id": "608063", "revid": "767487", "url": "https://it.wikipedia.org/wiki?curid=608063", "title": "Sinistra Comunista di Spagna", "text": "La Sinistra Comunista di Spagna (\"Izquierda Comunista de Espa\u00f1a\", ICE) fu un partito politico comunista di ispirazione trotzkista spagnolo. Fondato nel maggio del 1931, il partito aveva come principale esponente Andr\u00e9s Nin, fu affiliato all'Opposizione Internazionale di Sinistra e aveva come organo di stampa il periodico \"El Soviet\".\nIl 26 settembre del 1935, si fuse con il Blocco Operaio e Contadino (\"Bloque Obrero y Campesino\", \"BOC\") per andare a formare il Partito Operaio di Unificazione Marxista (\"Partido Obrero de Unificaci\u00f3n Marxista\", \"POUM\")."}
{"id": "608064", "revid": "125958901", "url": "https://it.wikipedia.org/wiki?curid=608064", "title": "Fates Warning", "text": "I Fates Warning sono un gruppo musicale progressive metal statunitense, originario del Connecticut.\nConsiderati tra i pionieri del genere insieme ai Queensr\u00ffche e ai Dream Theater (i cosiddetti \u201cBig Three\u201d), hanno contribuito alla sua affermazione negli Stati Uniti e nel mondo. I primi lavori, influenzati dalla New Wave of British Heavy Metal, sono stati importanti per lo sviluppo del power metal americano. Successivamente, hanno evoluto lo stile in chiave progressiva realizzando gli album \"Awaken the Guardian\" (1986) e \"No Exit\" (1988), tra le pietre miliari del genere. Nel corso degli anni hanno cambiato molte volte la formazione, e l'unico componente sempre presente in tutti i lavori del gruppo \u00e8 il chitarrista e compositore Jim Matheos.\nStoria.\nGli inizi e la prima trilogia (1982-1987).\nNati originariamente con il nome Misfit, nel 1982, ad opera del chitarrista Jim Matheos, dopo aver risposto ad un annuncio per formare un gruppo, sul quotidiano locale di Hartford (nel Connecticut) \"The Advocate\" da parte del batterista Steve Zimmerman. All'inizio suonavano solo cover, tra gli altri, di Iron Maiden, Black Sabbath, Scorpions e Judas Priest. Dopo un breve periodo in cui Matheos lasci\u00f2 la band per comporre proprio materiale, il gruppo torn\u00f2 nell'estate del 1983 sotto il nome \"Fates Warning\", cambiato per via dell'omonimia con i The Misfits, con Joe DiBiase al basso, John Arch alla voce e Victor Arduini alla seconda chitarra.\nNell'autunno del 1983 registrarono un demo di sei canzoni, cui si aggiunger\u00e0 \"Soldier Boy\" apparsa nella compilation \"Metal Massacre V\" dell'etichetta Metal Blade Records. Sulla scia degli entusiastici responsi ottenuti grazie al demo, la Metal Blade Records offr\u00ec un contratto alla band nel 1984: lo stesso anno fu pubblicato il loro album di debutto, \"Night on Br\u00f6cken\". L'album \u00e8 profondamente influenzato dallo stile degli Iron Maiden, ma gi\u00e0 mostra tratti tipici della band, e viene considerato come una sorta di passo avanti rispetto a quanto fatto dal gruppo verso l'unione della complessit\u00e0 tipica del rock progressivo con la potenza della New Wave of British Heavy Metal, caratteristica che venne ulteriormente sviluppata nei dischi successivi.\nNel 1985 venne pubblicato il secondo album, \"The Spectre Within\", che vede un netto miglioramento rispetto all'esordio, rendendo il gruppo piuttosto unico nel panorama metal underground del periodo. Canzoni come \"Traveler in Time\", \"Pirates of the Underground\", \"The Apparition\" ed \"Epitaph\" hanno un approccio progressive alla forma canzone, con numerosi cambi di tempo, una maggiore complessit\u00e0 negli arrangiamenti e testi fantasy irti di simbolismi e doppi sensi. Ben accolto dalla critica, il disco per\u00f2 non ottenne il successo sperato ed il tour di supporto all'album si interruppe presto, dopo di che Victor Arduini lasci\u00f2 la band. Dopo un'attenta ricerca, Frank Aresti, che suonava in un gruppo thrash metal locale, divenne il nuovo chitarrista della band.\nNel 1986 usc\u00ec \"Awaken the Guardian\", al quale la band aveva cominciato a lavorare da tempo e che viene generalmente considerato fondamentale e rivoluzionario per il prog metal. Ambizioso per l'epoca, il disco si compone di canzoni dalla struttura complessa, con numerosi cambi di tempo e riff inusuali, su linee vocali frenetiche ed evocative, mantenendo, per\u00f2, una fluidit\u00e0 di fondo. \"Awaken the Guardian\" ottenne un discreto successo per un gruppo underground, entrando nella classifica di Billboard al n.191 e permise ai Fates Warning di intraprendere il loro primo tour esteso in USA, dato che fino ad allora si erano limitati a suonare in locali della zona. Il tour fece scatenare tensioni tra i membri del gruppo e port\u00f2 all'allontanamento, nel 1987, di John Arch, sostituito, dopo una lunga ricerca, da Ray Alder, cantante del gruppo metal texano Syrus.\nLa nuova formazione e la quasi ascesa al successo (1988-1996).\nNel 1988 usc\u00ec il quarto album, \"No Exit\", il quale porta avanti il percorso del disco precedente, un metal progressivo e complesso dal suono ancora pi\u00f9 pesante e aggressivo, con un approccio per\u00f2 che abbandona le atmosfere arcane e antiche ed i testi fantasy (il titolo \u00e8 ispirato all'opera teatrale omonima di Jean-Paul Sartre). La seconda facciata del disco \u00e8 interamente composta di una suite di 22 minuti, \"The Ivory Gate of Dreams\". Ben accolto dalla critica, il disco esord\u00ec al n. 111 di Billboard ed aumenta la popolarit\u00e0 della band, che produce anche i primi videoclip della propria storia, \"Anarchy Divine\" e \"Silent Cries\", diffusi attraverso il programma Headbangers Ball di MTV.\nA quel punto della carriera, i Fates Warning decisero di cambiare direzione al proprio suono, passando ad un metal melodico e raffinato. Questo nuovo percorso porta all'allontanamento del batterista Steve Zimmerman in favore del pi\u00f9 dotato tecnicamente Mark Zonder, batterista del gruppo epic metal Warlord.\nNel 1989 usc\u00ec \"Perfect Symmetry\", ritenuto un album seminale che ha gettato le basi per il progressive metal degli anni '90. Il disco presenta un prog metal melodico e sperimentale (nel lento \"Chasing Time\" sono presenti quartetti d'archi), dominato da atmosfere malinconiche, con arrangiamenti estremamente complessi e una sezione ritmica insolita e molto articolata; i testi sono intimisti e maggiormente ancorati alla realt\u00e0. Divengono pi\u00f9 evidenti le influenze dirette del rock progressivo in brani come \"At Fates Hands\" , che vede la partecipazione alle tastiere di Kevin Moore dei Dream Theater. Il cambiamento nel suono \u00e8 sottolineato anche dall'abbandono del vecchio logo e la copertina elegante firmata da Hugh Syme, famoso per il suo lavoro con i Rush. Il disco esord\u00ec al n.141 di Billboard e la band rilascia il videoclip per il loro brano pi\u00f9 accessibile e radiofonico mai fatto finora: \"Through Different Eyes\".\nNel 1991 esce il sesto disco della band, \"Parallels\", che comport\u00f2 un'altra svolta nella ricerca stilistica del gruppo. Se, da un lato, l'album prosegue il percorso melodico e intimista di \"Perfect Symmetry\", dall'altro lato presenta una maggiore focalizzazione alla forma canzone \u201csemplice\u201d; ad eccezione di brani come \"The Eleventh Hour\" e \"Life in Still Water\", esso \u00e8 composto da pezzi pi\u00f9 accessibili rispetto al passato e dall'appeal radiofonico, vicini al percorso degli anni'80 dei Rush e quello dei Queensr\u00ffche dagli anni'90. Prodotto da Terry Brown, noto per la sua collaborazione con i Rush, \"Parallels\" \u00e8 generalmente considerato un disco determinante ed estremamente influente per il prog metal ed \u00e8 probabilmente il maggior successo della band; anche se non riusc\u00ec ad entrare in Billboard 200. Da questo lavoro verranno estratti due videoclip, \"Eye to Eye\" e \"Point of View\".\n\"Inside Out\", uscito nel 1994, prosegu\u00ec il discorso intrapreso con \"Parallels\". Tra i brani dell'album spicca \"Monument\",quello pi\u00f9 complesso e l'unico da cui \u00e8 stato tratto un video per la promozione.\nL'approccio pi\u00f9 diretto nella scrittura dei pezzi, per\u00f2, non port\u00f2 il grande successo al gruppo, nonostante i responsi positivi della critica ed un seguito fedele di fans. Nel 1996, il bassista Joe DiBiase e il chitarrista Frank Aresti lasciarono la band.\n\"A Pleasant Shade of Gray\", dipartita di Mark Zonder e il ritorno in studio della band (1997-presente).\nNel 1997, Jim Matheos, rimasto con Zonder alla batteria e Alder alla voce, recuper\u00f2 l'approccio complesso e sperimentale che aveva caratterizzato i Fates Warning negli anni'80, integrandolo con la raffinatezza dei due dischi precedenti, componendo una lunga traccia divisa in dodici parti per 53 minuti di musica, \"A Pleasant Shade of Gray\", che vede come musicisti ospiti Joey Vera, degli Armored Saint, al basso e Kevin Moore, ex-Dream Theater, alle tastiere. Prodotto da Terry Brown, \u00e8 divenuto uno dei dischi pi\u00f9 elogiati della band. Nel 1998 usc\u00ec un doppio cd live, \"Still Life\", che contiene \"A Pleasant Shade of Gray\" nella sua interezza. Joey Vera, al basso, Bernie Versailles alla chitarra e Jason Keazer alle tastiere accompagnano la band su questo disco.\nNel 2000 viene pubblicato \"Disconnected\", che vede ancora Joey Vera e Kevin Moore come ospiti. Il disco prosegue il percorso intrapreso con quello precedente, con un suono pi\u00f9 oscuro e pesante, avendo influenze industrial, diviso tra brani pi\u00f9 diretti come \"One\" e \"Pieces of Me\" e canzoni di atmosfera come \"Disconnected pt.2\" con pezzi pi\u00f9 complessi, dove spicca la suite \"Still Remains\". Nel 2004, usc\u00ec il decimo album della band, \"FWX\", che presenta un ritorno ad una forma canzone pi\u00f9 semplice, tipico di dischi come \"Parallels\" ed \"Inside Out\", integrandolo con le sonorit\u00e0 di \"Disconnected\". Da questo album \u00e8 stato tratto il videoclip \"Simple Human\". Dopo questo disco, Mark Zonder lasci\u00f2 i Fates Warning. L'anno seguente viene pubblicato il DVD \"Live in Athens\", con il batterista Nick D'Virgilio che accompagna la band.\nIn occasione della pubblicazione della riedizione speciale di \"Paralles\", i Fates Warning, nel 2010, suonano l'intero album dal vivo in alcune date selezionate con la formazione originale del classico del 1991. Nel 2011, Jim Matheos e John Arch tornano di nuovo a collaborare insieme per dar vita ad un altro album, \"Sympathetic Resonance\", uscito sotto il nome Arch/Matheos, supportati da Frank Aresti alla chitarra solista, Joey Vera, ormai pianta stabile dei Fates Warning, al basso e Bobby Jarzombek, di fatto nuovo membro della band, alla batteria.\nDopo nove anni dall'ultimo lavoro in studio, nel 2013 esce l'undicesimo album a nome Fates Warning, \"Darkness in a Different Light\" con la stessa formazione di Arch/Matheos, ma con Ray Alder alla voce. Per festeggiare il trentesimo anno dall'uscita del classico \"Awaken The Guardian\", i Fates Warning suonano dal vivo l'intero album, con la formazione originale del 1986, in due date speciali: il 30 aprile al festival Keep It True XIX in Lauda-Konigshofen (Germania), il 9 settembre al festival ProgPower XVII in Atlanta (Georgia, USA).\nIl 1\u00ba luglio del 2016 esce il dodicesimo album, \"Theories of Flight\": un disco molto tecnico, sulla scia del precedente, ma che integra in modo maggiore gli elementi degli album passati rendendo l'album pi\u00f9 melodico e a tratti pi\u00f9 facile da assimilare. Frank Aresti lascia la band per motivi di lavoro e familiari, ma partecipa come ospite in due assoli, mentre Mike Abdow - gi\u00e0 ospite sull'album - diventa ufficialmente il chitarrista da tour della band. Nel 2017, la Metal Blade pubblica \"Awaken the Guardian Live\", che ripropone per intero - sia in audio, sia in video - i due spettacoli speciali tenuti dalla band in occasione del trentennale di \"Awaken The Guardian\", in edizione normale (con il solo concerto al Keep It True XIX su CD) e deluxe (con entrambi i concerti su CD). Nel 2018 viene pubblicato per la Inside Out un nuovo disco dal vivo \"Live Over Europe\", che ripercorre i trent'anni di carriera della band americana dalla venuta di Ray Alder ed \u00e8 stato registrato durante il secondo tour europeo in supporto di Theories of Flight.\nNel 2019 viene pubblicato \"Sympathetic Resonance\", secondo album di Arch/Matheos, e il primo album solista di Alder, \"What the Water Wants\". I Fates Warning tornano nel 2020 con Long Day Good Night, l'album pi\u00f9 lungo della loro carriera.\nStile musicale.\nIl loro stile musicale deriva prevalentemente dall'influenza esercitata dai gruppi progressive come Jethro Tull, Rush, e Kansas, fusi con altri elementi che sono invece caratteristici dell'heavy metal."}
{"id": "608065", "revid": "9314", "url": "https://it.wikipedia.org/wiki?curid=608065", "title": "Izquierda Comunista de Espa\u00f1a", "text": ""}
{"id": "608067", "revid": "9314", "url": "https://it.wikipedia.org/wiki?curid=608067", "title": "Izquierda comunista de espa\u00f1a", "text": ""}
{"id": "608069", "revid": "56818", "url": "https://it.wikipedia.org/wiki?curid=608069", "title": "Knock o Il trionfo della medicina", "text": ""}
{"id": "608072", "revid": "1783371", "url": "https://it.wikipedia.org/wiki?curid=608072", "title": "Stupid sort", "text": "Lo Stupid Sort \u00e8 un algoritmo di ordinamento particolarmente inefficiente, come si pu\u00f2 intuire dal nome. Trasportandolo sull'ordinamento di un mazzo di carte, esso consisterebbe nel mischiare il mazzo a caso per poi controllare se \u00e8 ben ordinato e, se non lo \u00e8, ricominciare da capo. Altri nomi con i quali \u00e8 conosciuto questo algoritmo sono: bogosort, blort sort, bort sort, monkey sort, random sort, stochastic sort, goni sort e drunk man sort.\nNon \u00e8 un algoritmo stabile.\nPseudocodice.\n function stupid_sort(array)\n while not is_sorted(array)\n array = random_permutation(array)\nTempo di esecuzione.\nQuesto algoritmo di ordinamento \u00e8 per natura probabilistico. Se tutti gli elementi da ordinare sono diversi, la complessit\u00e0 \u00e8: O(\"n\" \u00d7 \"n!\"). Il tempo di esecuzione preciso dipende da quanti valori diversi vi sono e da quanto spesso ogni valore appaia; ma per casi non banali il tempo di esecuzione sar\u00e0 esponenziale o superesponenziale a n. La ragione per cui l'algoritmo arriva quasi sicuramente a una conclusione \u00e8 spiegato dal teorema della scimmia instancabile: ad ogni tentativo c'\u00e8 una probabilit\u00e0 di ottenere l'ordinamento giusto, quindi dato un numero illimitato di tentativi, infine dovrebbe avere successo. \"Quasi sicuramente\", qui, \u00e8 un termine matematico preciso.\nSi noti che nel mondo reale i computer utilizzano numeri pseudo-casuali; cio\u00e8 esiste un numero limitato di valori possibili e il numero non \u00e8 effettivamente casuale. Pertanto, dati alcuni array in input, l'algoritmo potrebbe non arrivare \"mai\" a una conclusione.\nSe i numeri pseudocasuali sono generati con lo stesso seme, \u00e8 possibile che l'algoritmo si esegua in tempi sorprendentemente rapidi. Non bisogna per\u00f2 aspettarsi buoni risultati utilizzando semi differenti, o numeri realmente casuali.\nBozo Sort.\nIl Bozo Sort \u00e8 una variante ancora meno efficiente della Stupid Sort. Consiste nel controllare se l'array \u00e8 ordinato e, se non lo \u00e8, prendere due elementi casualmente e scambiarli (indipendentemente dal fatto che lo scambio aiuti l'ordinamento o meno)."}
{"id": "608073", "revid": "1522738", "url": "https://it.wikipedia.org/wiki?curid=608073", "title": "Bandiere con la mezzaluna islamica", "text": "Bandiere con la mezzaluna sono adottate da paesi a tradizione musulmana.\nLa \"mezzaluna e stella\" ha per\u00f2 origini molto pi\u00f9 antiche dell'Islam, ed \u00e8 assurta a simbolo dell'Islam solo tramite l'Impero ottomano. I turchi la adottarono per la prima volta nel 1793, sul caratteristico fondo rosso di origine medievale, e la confermarono poi all'istituzione della repubblica con Atat\u00fcrk nel 1945.\nCon la conquista dell'indipendenza da parte di nuovi paesi, il simbolo della mezzaluna si diffuse ad altre bandiere. Alcune di esse possono considerarsi direttamente tributarie del vessillo turco: cos\u00ec le bandiere dell'Azerbaigian, della Tunisia, dei popoli turchi, la bandiera di Cipro Nord e le bandiere storiche dell'Egitto.\nIn varie bandiere \u00e8 presente il colore verde, considerato tradizionale dell'Islam. Molti paesi di etnia turca hanno invece adottato bandiere con un colore un blu cielo, in riferimento alle antiche credenze tengriste. \u00c8 frequente anche l'inserimento di \"tamga\" (insegne) dello stato."}
{"id": "608082", "revid": "599013", "url": "https://it.wikipedia.org/wiki?curid=608082", "title": "Rubinho", "text": "Biografia.\n\u00c8 il fratello minore di Z\u00e9 Elias, anch'egli calciatore; hanno militato entrambi nel Genoa in due periodi differenti.\nPossiede il passaporto italiano.\nNel 2001 \u00e8 stato inserito nella lista dei migliori calciatori giovani del mondo stilata da Don Bal\u00f3n.\nCaratteristiche tecniche.\nMolto abile nelle uscite basse \u2013 gesto tecnico perfezionato durante la sua esperienza nel campionato brasiliano, in cui i portieri sono spesso chiamati a compiere questo genere di interventi \u2013, \u00e8 avvezzo anche alle parate in presa alta, oltre a essere discretamente dotato nel gioco coi piedi.\nCarriera.\nClub.\nCorinthians e Vit\u00f3ria Set\u00fabal.\nMessosi in luce nelle giovanili del Corinthians, esordisce nella squadra bianco-nera di San Paolo nella partita di coppa vinta per 2-0 contro il Colo Colo. Le gerarchie della squadra prevedono per\u00f2 Dida e Doni (anche loro poi approdati in Italia, rispettivamente al e alla ) prima di lui.\nCeduto definitivamente Dida al , il titolare diventa Doni, ma a causa di una squalifica di 40 giorni per atti violenti il tecnico Geninho schiera Rubinho per il resto della stagione.\nIl 9 aprile 2003 gioca la sesta partita del girone 8 della Coppa Libertadores contro il The Strongest, terminata con la vittoria dei brasiliani sui boliviani per 2-0 in trasferta a La Paz.\nNel 2004 il Corinthians preleva dal Santos F\u00e1bio Costa (scambio alla pari con Doni), e Rubinho torna a fare la riserva, anche a causa di un brutto infortunio.\nIl 31 gennaio 2005, alla scadenza del contratto, rimane svincolato e decide di trasferirsi al Vit\u00f3ria Set\u00fabal, in Portogallo, dopo un periodo di prova all'Hellas Verona.\nGenoa.\nNell'agosto 2006 viene acquistato dal Genoa neopromosso in Serie B, e dopo un iniziale ballottaggio con Nicola Barasso viene preferito a quest'ultimo, che durante il calciomercato invernale del 2006-2007 passa in prestito al . Con Rubinho tra i pali, i rossoblu nel girone di ritorno accelerano la loro andatura riconquistando, dopo dodici anni, un posto nella massima serie.\nNella stagione 2007-2008 esordisce nel massimo campionato italiano, raggiungendo la decima posizione. L'anno successivo raggiunge il 5\u00ba posto, disputando un'ottima stagione. Durante la militanza nella citt\u00e0 della Lanterna, inizia a patire un'ernia causata da uno schiacciamento delle vertebre cervicali.\nPalermo.\nIl 5 agosto 2009 viene ufficializzato lo scambio di portieri a titolo definitivo tra Palermo e Genoa: Rubinho arriva in rosanero firmando un contratto quadriennale, mentre Marco Amelia passa ai grifoni. Al Palermo, che lo ha pagato 5 milioni di euro, indossa la maglia con il numero 83 su consiglio del direttore sportivo Walter Sabatini, ed \u00e8 lo stesso numero che indossava a Genova. Il brasiliano \u00e8 il 14\u00ba portiere dell'era Zamparini, iniziata nel 2002; coi rosanero firma un contratto da 700.000 euro a stagione.\nEsordisce con la maglia rosanero il 15 agosto nel terzo turno di Coppa Italia contro la SPAL (4-2). Successivamente perde il posto da titolare \u2013 addossandosi le colpe \u2013 in favore del pi\u00f9 giovane Salvatore Sirigu, giocando in rosanero soltanto 6 partite di campionato e 2 di Coppa Italia.\nLivorno.\nPerso dunque il posto da titolare e divenuto nel frattempo la terza scelta nella gerarchia del Palermo per tutto il mese di gennaio poich\u00e9 in odore di trasferimento e per evitare quindi infortuni, il 1\u00ba febbraio 2010, ultimo giorno di calciomercato, viene ufficializzato lo scambio di prestiti tra Palermo e Livorno: Rubinho arriva in Toscana, mentre Francesco Benussi va in Sicilia.\nCon la nuova maglia \u00e8 subito titolare, esordendo il 6 febbraio in Livorno- (1-1). \u00c8 il migliore in campo per la sua squadra nella partita in trasferta contro i rosanero (27\u00aa giornata), in cui respinge tutte le conclusioni a rete dei padroni di casa arrendendosi solo nel finale al gol vittoria di Fabrizio Miccoli. A fine stagione fa ritorno al Palermo per fine prestito.\nTorino.\nNon rientrando pi\u00f9 nei piani tecnici della societ\u00e0, che lo aveva ceduto in prestito al Chievo Verona (il contratto era stato firmato ma non depositato per dei tentennamenti della societ\u00e0 clivense che hanno turbato la tranquillit\u00e0 del giocatore), il 31 agosto 2010, nell'ultimo giorno di calciomercato, viene ufficializzato il suo passaggio in prestito con diritto di riscatto sulla compartecipazione al , in Serie B.\nSubito titolare nella nuova squadra, esordisce coi granata nella terza giornata di campionato, nel pareggio casalingo per 1-1 contro il Crotone. Nel mese di novembre torna a soffrire dell'ernia che ne aveva condizionato le prestazioni ai tempi del Genoa, restando fuori dal campo per diverso tempo.\nTornato al Palermo, rimane ai margini della squadra, fuori dai piani tecnici, non riuscendo a scendere mai in campo, salvo nel campionato Primavera alla quarta giornata contro il Lecce (vittoria per 2-1). Si allena con la squadra fino al 2 dicembre 2011, quando rientra in Brasile e chiede la risoluzione del contratto; cos\u00ec, il 15 dicembre seguente, viene ufficializzata la rescissione con il club siciliano.\nJuventus.\nDopo essersi allenato con il Gr\u00eamio Barueri e aver sostenuto un periodo di prova con il (firmando anche un contratto), il 29 agosto 2012, da svincolato, firma un accordo annuale con la e sceglie di vestire la maglia numero 34. Ritenuto un \"uomo-spogliatoio\" da dirigenza e staff tecnico bianconero, in rosa occupa il ruolo di terzo portiere dopo Gianluigi Buffon e Marco Storari.\nIl 5 maggio 2013, pur non avendo ancora disputato alcuna gara stagionale, grazie alla vittoria interna della Juventus per 1-0 sul Palermo vince \u2013 con tre giornate d'anticipo \u2013 il primo campionato italiano.\nEsordisce con la maglia bianconera il 18 maggio successivo, subentrando a Marco Storari all'80' di -Juventus (3-2), ultima giornata di campionato.\nA luglio, dopo esser rimasto svincolato, firma un nuovo contratto con la Juventus con cui vince lo scudetto a fine anno per il secondo anno consecutivo. La sua unica presenza stagionale arriva il 18 maggio 2014, a un anno esatto dal suo debutto in bianconero, giocando il secondo tempo dell'ultima partita di campionato vinta per 3-0 sul Cagliari. Il 2 maggio 2015, grazie alla vittoria esterna della Juventus per 1-0 sulla Sampdoria vince \u2013 con quattro giornate d'anticipo \u2013 il suo terzo campionato italiano consecutivo. Nella stagione vince anche la Coppa Italia, pur non collezionando alcuna presenza in tutte le competizioni ufficiali a cui partecipano i bianconeri.\nIl 25 aprile 2016, grazie alla vittoria della Roma sul Napoli per 1-0, vince - con tre giornate d'anticipo - il suo quarto scudetto consecutivo. Il 21 maggio 2016 vince anche la Coppa Italia, la seconda consecutiva. Chiude anche questa stagione non collezionando alcuna presenza in tutte le quattro competizioni ufficiali. Il 30 giugno 2016, alla scadenza del contratto, termina la sua esperienza in bianconero dopo quattro stagioni, nelle quali ha collezionato quattro scudetti, due Coppe Italia, due Supercoppe italiane e una finale di Champions League persa contro il Futbol Club Barcelona 3-1; in totale con la Juventus ha giocato due partite, senza subire gol.\nComo.\nDopo essere rimasto senza squadra per diversi mesi, il 14 dicembre seguente firma un contratto semestrale con il , militante in Lega Pro. Il 13 gennaio 2017 il DG della squadra lariana Foresti comunica la rescissione, avvenuta per motivi personali, con il portiere brasiliano.\nGenoa.\nIl giorno dopo firma con il Genoa, facendo cos\u00ec ritorno nella citt\u00e0 ligure dopo 8 anni. Nella sua seconda esperienza al Genoa ricopre il ruolo di terzo portiere dietro a Mattia Perin ed Eugenio Lamanna. La sua partita di ritorno al Genoa \u00e8 contro l'Atalanta, persa 5-0.\nRimasto svincolato, inizia ad allenarsi con il pugilato, da sempre sua grande passione.\nAva\u00ed.\nIl 31 dicembre 2017 firma un contratto annuale con l'Ava\u00ed.\nLascia la squadra a scadenza naturale del contratto e si ritira il 31 dicembre 2018.\nNazionale.\nNel 1999 difende i pali della Nazionale brasiliana che ad Auckland trionfa al Campionato mondiale di calcio Under-17. Nelle sei partite disputate in Australia mantiene inviolata la porta verde oro per 3 volte, compresa la finale poi vinta 8-7 ai rigori, e viene premiato come miglior portiere del torneo.\nNel 2001 gioca poi in Argentina il Campionato mondiale di calcio Under-20: arrivati ai quarti, i brasiliani vengono superati a C\u00f3rdoba dalla compagine del Ghana che poi a sua volta verr\u00e0 sconfitta in finale dai padroni di casa.\nStatistiche.\nPresenze e reti nei club.\n\"Statistiche aggiornate al 9 aprile 2017.\""}
{"id": "608083", "revid": "1522738", "url": "https://it.wikipedia.org/wiki?curid=608083", "title": "Blocco Operaio e Contadino", "text": "Il Blocco Operaio e Contadino (\"Bloque Obrero y Campesino\" in spagnolo, \"Bloc Obrer i Camperol\" in \ncatalano, acronimo BOC) fu un partito politico comunista spagnolo. Il BOC fu fondato a Barcellona nel 1931 dalla fusione della Federazione Comunista Catalano-Balearica (\"Federaci\u00f3 Comunista Catalano-Balear\", \"FCCB\") con il Partito Comunista Catalano (\"Partit Comunista Catal\u00e0\", \"PCC\") ed ebbe come principale esponente Joaqu\u00edn Maur\u00edn. Internazionalmente, il partito era vicino alle posizioni della Opposizione di Destra di Bukharin. Il BOC pubblicava il settimanale \"La Batalla\".\nIl BOC era molto forte in Catalogna, primo partito fra le masse operaie. Durante la rivolta delle Asturie, ebbe un ruolo prominente all'interno delle Alleanze Operaie (\"Alianzas Obreras\").\nNel novembre del 1935, il BOC si fuse con la formazione trotzkista Sinistra Comunista di Spagna (\"Izquierda Comunista de Espa\u00f1a\", \"ICE\") per dar vita al Partito Operaio di Unificazione Marxista (\"Partido Obrero de Unification Marxista\", \"POUM\")."}
{"id": "608084", "revid": "9314", "url": "https://it.wikipedia.org/wiki?curid=608084", "title": "Blocco dei Lavoratori e dei Contadini", "text": ""}
{"id": "608085", "revid": "9314", "url": "https://it.wikipedia.org/wiki?curid=608085", "title": "Bloque Obrero y Campesino", "text": ""}
{"id": "608086", "revid": "9314", "url": "https://it.wikipedia.org/wiki?curid=608086", "title": "Bloc Obrer i Camperol", "text": ""}
{"id": "608087", "revid": "599013", "url": "https://it.wikipedia.org/wiki?curid=608087", "title": "Boc", "text": ""}
{"id": "608088", "revid": "9314", "url": "https://it.wikipedia.org/wiki?curid=608088", "title": "Blocco operaio e contadino", "text": ""}
{"id": "608091", "revid": "1833487", "url": "https://it.wikipedia.org/wiki?curid=608091", "title": "Luigi Rovelli", "text": "La poetica.\nEbbe la capacit\u00e0 di interpretare il gusto della committenza locale, alternando modelli neorinascimentali o neobarocchi, particolarmente ricercati per gli edifici urbani, a forme neogotiche o neoromaniche, particolarmente apprezzate nelle residenze di \"villa\".\nBiografia.\nUna famiglia di paesaggisti.\nSegu\u00ec la carriera dello zio Giuseppe Rovelli che, tra il 1860 ed il 1870, aveva aggiornato la Villa Rossi Martini di Sestri Ponente, Villa Vivaldi Pasqua a Cornigliano e la Villa Brignole Sale di Voltri, conosciuta come Villa Duchessa di Galliera.\nLa carriera.\nLuigi Rovelli nasce il 23 marzo 1850 a Monza e, allievo di Camillo Boito, si diploma all'Accademia di Brera. \n&lt;br&gt;Trasferitosi in Liguria a seguito dello zio, si dimostra immediatamente capace di tradurre in concreto le richieste della nobilt\u00e0 e della borghesia locale. Ad Arenzano, nel 1885 ristruttura completamente il castello Sauli Pallavicino divenuta successivamente villa Negrotto Cambiaso modificandone le facciate con uno stile marcatamente \"medievale\" ed edificando diverse pertinenze ed una nuova cinta muraria definita nella parte occidentale dalla pedonale via Vernazza. Il Castello Pallavicino non subir\u00e0 nessun intervento di restauro sino all'anno 2005 per opera dell'architetto Arcangelo Mazzella il quale provvede anche a restaurare e a rendere nuovamente visibile la galleria araldica di facciata riportante prevalentemente gli stemmi delle famiglie del patriziato Genovese e delle altre importanti famiglie marchesi alleate e politicamente vicini alla famiglia Pallavicino. Il castello di Arenzano \u00e8 particolarmente interessate perch\u00e9 include una torre il cui impianto risale a data certa del 1250; infine sempre in quel periodo, l'arch. Rovelli si occupa del restauro e dell'ampliamento della vicina Villa Figoli (1880).\nSono sue le ville della Collina di Montesano, alle spalle della stazione di Genova Brignole, cos\u00ec come le sistemazioni del giardino e del loggiato di Villa Sauli a Carignano.\n&lt;br&gt;Nel ponente realizza quella che \u00e8 considerata la sua opera prima, andata distrutta nel 1951: il castello Raggio di Cornigliano (1881).\nNell'entroterra di Voltri, nei pressi delle Terme dell'Acquasanta, realizza una piccola villa in stile gotico veneziano, commissionata dalla famiglia Giudice, passata successivamente alla famiglia Verrina (1880). Ingegnere, gli venne riconosciuto il titolo di architetto proprio per le sue opere e le sue realizzazioni di qualit\u00e0 eccellente.\n\u00c8 di quel periodo il progetto commissionato dai De Ferrari presso l'isola del Garda in cui Luigi Rovelli sfoggia tutta la sua cultura eclettica creando un parco ed un vero e proprio castello neogotico di notevole fattura artistica.\nSi occupa poi di numerose costruzioni civili e religiose a Genova, dove aveva lo studio in piazza della Meridiana: tra questi un edificio in via XX Settembre, il Palazzo Balbi Piovera in Via Balbi (1881) e la facciata del santuario di Rapallo (1896); \u00e8 sua la progettazione della tomba monumentale di Armando Raggio (1895), conosciuta con il nome di \"Duomo di Milano\" e presente nel cimitero monumentale di Staglieno.\nEgli si occup\u00f2 anche della progettazione della Villa Pignone, situata nel quartiere di Multedo, la cui costruzione \u00e8 datata verso la fine dell'Ottocento.\nLuigi Rovelli muore a Rapallo nel 1911.\nEbbe un figlio che prosegu\u00ec la carriera di architetto, Antonio, e realizz\u00f2 l'ardita loggia a sbalzo di Villa Mylius, oggi affacciata sulla Fiera di Genova."}
{"id": "608092", "revid": "9314", "url": "https://it.wikipedia.org/wiki?curid=608092", "title": "InterCity Express", "text": ""}
{"id": "608106", "revid": "1060", "url": "https://it.wikipedia.org/wiki?curid=608106", "title": "Madonna di Montallegro", "text": ""}
{"id": "608107", "revid": "1060", "url": "https://it.wikipedia.org/wiki?curid=608107", "title": "Santuario Nostra Signora di Montallegro", "text": ""}
{"id": "608115", "revid": "1318658", "url": "https://it.wikipedia.org/wiki?curid=608115", "title": "Stefano Durazzo (cardinale)", "text": "Vita.\nProveniva da una delle famiglie della \"nuova nobilt\u00e0\" di Genova: la famiglia dei marchesi Durazzo, che diede a Genova 9 dogi. Lui stesso era figlio del doge della Repubblica di Genova Pietro Durazzo (1560-1631) e Aurelia Saluzzo, e fratello del doge Cesare Durazzo (1593-1680). Studi\u00f2 a Roma.\nFu creato cardinale il 28 novembre 1633 dal papa Urbano VIII e fu arcivescovo del capoluogo ligure dal 1635 al 1664.\nEbbe forti contrasti col doge, rifiutandosi di incoronare Agostino Pallavicini, pretendente alla corona regale. Il doge voleva affermare che il suo potere veniva da Dio, e quindi aveva potere anche nella e sulla Chiesa. Il contrasto si accentu\u00f2 a motivo della sua volont\u00e0 di controllo degli ospedali e delle confraternite (le \"Casacce\"), che rappresentavano in quel tempo una rete associativa molto potente, con un notevole peso economico e sociale. Queste pensavano di dipendere solo dal potere civile e rifiutavano l'intervento riformatore dell'arcivescovo.\nFu poi incaricato della legazione di Bologna. Quando rientr\u00f2 nel 1642 le lotte con il governo riesplosero. Il cardinale non voleva nessun controllo sul seminario (che egli aveva fondato ed in parte finanziato con le proprie risorse personali) da parte governativa. Per rappresaglia gli fu negata qualsiasi sovvenzione. Nel sinodo del 1643 le sue decisioni furono criticate da quella parte del clero che era refrattaria ad ogni riforma.\nUn nuovo conflitto lo oppose al Senato. Quando nel 1647 Durazzo impose una tassa del 4% a favore del seminario, anzitutto sui redditi certi della mensa arcivescovile e del Capitolo della Cattedrale ed inoltre su tutti i benefici dei parroci e sui benefici semplici della Diocesi, da osservarsi in virt\u00f9 di santa obbedienza e sotto pena di sospensione a divinis, la levata di scudi fu molto forte e ci fu un ricorso al papa.\nDopo il 1648 il Senato si rivolse pi\u00f9 volte a Roma, e nel 1649 il doge Giacomo De Franchi Toso chiese ufficialmente l'allontanamento dell'arcivescovo. La diocesi era divisa. Una parte del clero era irritata per l'imposizione della tassa per il seminario; altri, e con loro molti laici, erano dalla parte del cardinale: fra essi la mistica Virginia Centurione Bracelli e Anton Giulio Brignole Sale, che rinunci\u00f2 a una promettente carriera pubblica, per entrare nella Compagnia di Ges\u00f9.\nFavor\u00ec i religiosi, in modo particolare i gesuiti, i cappuccini e i teatini, che invi\u00f2 anche in Corsica per predicare le missioni.\nFond\u00f2 la Congregazione dei Missionari Urbani per la predicazione missionaria in citt\u00e0, e chiam\u00f2 gli oratoriani e i lazzaristi, verso cui aveva una stima particolare.\nFece due visite pastorali alla diocesi; la seconda fu tra il 1650 e il 1654. Riorganizz\u00f2 la diocesi, istituendo trentaquattro nuove parrocchie.\nNel 1655 scrisse che finalmente era riuscito ad evitare l'ingerenza nella vita del seminario di un certo magistrato laicale, che s'intrometteva nel governo di esso e nella scelta degli alunni.\nIn occasione della peste del 1656 si prodig\u00f2 eroicamente, al punto di ottenere l'appellativo di \"Borromeo di Genova\". Dopo la peste del 1656 soggiorn\u00f2 a Roma (1659-1661). Al suo ritorno la situazione era ancora critica, per cui, complice la grave malattia che l'aveva colpito, rinunci\u00f2 al governo di Genova e si ritir\u00f2 a Roma. Aveva appena firmato la rinuncia che il Senato decise di spostare il trono dogale, obbligando i canonici ad accompagnare il Senato quando prendeva parte alle cerimonie liturgiche solenni.\nMor\u00ec a Roma nel 1667. Il suo monumento funebre \u00e8 visibile a fianco dell'altar maggiore della chiesa di Santa Maria in Monterone.\nFigura.\nFinanzi\u00f2 in gran parte con il suo personale contributo la costruzione del palazzo del seminario (1654-1657) e don\u00f2 ai \"preti della missione\" di san Vincenzo de' Paoli una villa della propria famiglia, sulla quale nel 1645 fu edificata la sede genovese della congregazione.\nFu zio del cardinale Marcello Durazzo (creato nel 1686), figlio del doge Cesare e nipote del doge Pietro. Fu doge anche suo nipote, Pietro Durazzo, figlio di Cesare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "608125", "revid": "72396", "url": "https://it.wikipedia.org/wiki?curid=608125", "title": "Animali impuri", "text": "Animali impuri sono quegli animali l'utilizzo delle cui carni come cibo per l'uomo, o in alcuni casi anche la loro sola manipolazione, \u00e8 considerato un tab\u00f9. In alcune religioni, le persone che uccidono tali animali si devono purificare per eliminarne gli influssi negativi.\nLegge Mosaica.\nL'osservanza della Legge spesso aveva benefici effetti sulla salute. Per esempio la Legge richiedeva che presso un accampamento militare gli escrementi umani venissero coperti (De, 23:9-14), offrendo cos\u00ec una notevole protezione dalle malattie infettive portate dalle mosche, quali dissenteria e febbre tifoidea. Si evitava la contaminazione degli alimenti e dell'acqua, perch\u00e9 la Legge dichiarava impuro tutto ci\u00f2 su cui cadeva morto un animale \"impuro\", e si dovevano prendere certe precauzioni, fra cui quella di frantumare un recipiente di terracotta cos\u00ec contaminato (Le, 11:32-38).\nPure interessante \u00e8 la seguente dichiarazione: \"Gli aspetti profilattici erano fondamentali in questa legislazione, che quando era osservata contribuiva molto alla prevenzione di polioencefalite portata da alimenti, febbri intestinali, intossicazioni da cibo e vermi parassiti. L\u2019insistenza sul mantenimento di una riserva idrica pura era il mezzo pi\u00f9 efficace per prevenire l\u2019insorgere e il diffondersi di malattie come amebiasi, febbri del gruppo enterico, colera, schistosomiasi e spirochetosi ittero-emorragica. Tali misure profilattiche, che costituiscono una parte fondamentale di qualsiasi sistema sanitario, avevano particolare importanza per il benessere di una nazione che viveva in condizioni primitive in una regione subtropicale della terra\"..\nUn altro medico ha messo in risalto come presso le nazioni che circondavano l'antico Israele una legislazione sanitaria esisteva, se mai, solo in forma elementare, e ha affermato: \"\u00c8 ancora pi\u00f9 sorprendente dunque che in un libro come la Bibbia, che a quanto si dice non sarebbe scientifico, ci debba essere un codice sanitario, ed \u00e8 altrettanto sorprendente che una nazione appena uscita dalla schiavit\u00f9, spesso soggetta a invasioni nemiche e pi\u00f9 volte portata in cattivit\u00e0, avesse fra le sue leggi scritte un codice sanitario cos\u00ec saggio e ragionevole. Questo \u00e8 stato riconosciuto da fonti veramente autorevoli, anche da quelle che non hanno grande interesse per gli aspetti religiosi della Bibbia\"..\nSecondo la Legge, la lepre e il maiale erano due degli animali che gli israeliti non potevano mangiare. (Le, 11:4-8) A questo proposito Short dichiara: \"\u00c8 vero, noi mangiamo il maiale, il coniglio e la lepre, ma questi animali sono soggetti a infezioni parassitarie e si possono mangiare impunemente solo se ben cotti. Il maiale si nutre di cose immonde, ed \u00e8 portatore di due vermi, la trichina e un tipo di tenia, che si possono trasmettere all\u2019uomo. Nelle condizioni presenti in questo paese il pericolo \u00e8 minimo, ma sarebbe stato ben diverso nella Palestina dell\u2019antichit\u00e0, ed era meglio evitare cibi del genere\".\nEbraismo.\nSecondo la religione ebraica, gli animali possono essere classificati dal punto di vista alimentare come \"puri\" o \"impuri\" in base a precise regole. Quasi nessuno degli animali puri (o impuri) \u00e8 citato espressamente, ma ci si rif\u00e0 appunto a regole generali. Ad esempio, il pi\u00f9 noto animale impuro \u00e8 il maiale, ma lo \u00e8 anche il cavallo. Il primo perch\u00e9 non \u00e8 un ruminante mentre il secondo per la mancanza di zoccolo spaccato.\nI fissipedi, cio\u00e8 animali con unghia fessa, comprendono i ruminanti e il maiale ; il cavallo, il mulo e l'asino sono solipedi ed hanno un'unghia sola.\nNel Levitico, terzo libro dell'Antico Testamento, \u00e8 presente una lunga lista degli animali che possono essere mangiati:\nIslam.\nNell'Islam certi animali possono ingenerare impurit\u00e0 rituale (\"hadath\") in chi ne dovesse mangiare le carni.\nSono considerate vietate e impure le carni di animali quali il maiale, il cinghiale, l'asino,il cane, il cavallo e il mulo. \u00c8 vietato mangiare le carni dei carnivori, dell'elefante e dell'orso, anche se esistono divergenze circa le carni degli animali \"in grado di sbranare\" e che abbiano aggredito l'uomo, il consumo delle cui carni - secondo la scuola medinese che poi si cristallizz\u00f2 nel Malikismo - sarebbe allora del tutto proibito. &lt;br&gt;\nAlcune narrazioni profetiche che si trovano nelle raccolte tradizionali, che danno l'impressione di essere \"contro\" i cani, : nell'Arabia preislamica, le persone erano solite vivere a stretto contatto con i loro cani, al punto da arrivare a dormire con loro, mangiare negli stessi piatti, ecc. Per questo inizialmente il profeta Maometto diede delle indicazioni volte a por fine a questa eccessiva dimestichezza, ad esempio ingiungendo di lavare un certo numero di volte le stoviglie o i vestiti che fossero stati toccati da un cane. \nDiscorso analogo per il maiale: il fatto che sia proibito cibarsene non significa affatto che sia un animale \"maledetto\", o che possa venire maltrattato: la crudelt\u00e0, l'oppressione e la negazione dei diritti di ogni creatura \u00e8 un peccato ed \u00e8 proibita."}
{"id": "608126", "revid": "92723", "url": "https://it.wikipedia.org/wiki?curid=608126", "title": "Giuseppe Barison", "text": "L'artista nacque a Trieste il 5 settembre del 1853 da Francesco, di professione sarto e Caterina Frausin. Notato sin da giovane per le capacit\u00e0 nel disegno, fu sostenuto dalla nobile Anna De Rin la quale, lo avvi\u00f2 dapprima all'arte frequentando lo studio del pittore Karl Emil Haase a Trieste ed in seguito gli permise di iscriversi all'Accademia di Belle Arti di Vienna.\nQui a partire dal 1872 Barison prese a seguire le lezioni del nazareno Karl von Blaas, Eduard Von Engerth e soprattutto di August Eisenmenger che accost\u00f2 il giovane alla pittura di storia.\nDai taccuini del periodo accademico presso gli eredi del pittore, possiamo stabilire quanto l'iter formativo fosse rigido sia dal punto di vista pratico che teorico con Barison pronto ad appuntarsi i volumi da leggere per proseguire negli studi.\nTornato a Trieste nel 1876 egli si impose l'anno seguente, nel 1877, partecipando alla Nona Esposizione di Belle Arti con il dipinto a carattere storico \"Isabella Orsini e il suo paggio\" che gli consent\u00ec di ottenere dal Comune di Trieste un ricco pensionato da poter usufruire per due anni a Roma.\nCos\u00ec Barison giunse nella citt\u00e0 eterna fissando su carte e tele i luoghi che andava visitando e che aveva visto nelle opere del suo primo maestro a Trieste, Karl Haase. Tuttavia il soggiorno romano non fu proficuo a causa delle critiche piovute sul dipinto Muzio Attendolo Sforza (Museo Civico Revoltella di Trieste) che si accanivano sulla postura del cavallo definita \u201cnon naturale\u201d. In realt\u00e0 il gusto dell'epoca era cambiato e Barison si trovava a proporre un dipinto di matrice storicista in una citt\u00e0, Roma, che aveva ormai abbandonato tali soggetti. Eppure la tela, sebbene anacronistica, vede Barison sganciarsi da un rigido accademismo e aprirsi, se pur timidamente, ad ariosi scorci naturalistici.\nConclusa l'amara parentesi romana, egli torn\u00f2 a Trieste ed inizi\u00f2 a dedicarsi a quello che fu indubbiamente il pezzo forte del suo repertorio pittorico, vale a dire il ritratto; un genere, questo, che gli consent\u00ec non solo di esprimersi al meglio ma di sostenersi economicamente.\nEppure la parentesi romana aveva lasciato qualcosa di buono nel pittore; egli infatti aveva capito di doversi sintonizzare sulle nuove tendenze artistiche dell'epoca. Si indirizz\u00f2 quindi verso Venezia e la pittura di Giacomo Favretto che lo influenz\u00f2 in modo decisivo. Inizi\u00f2 a partecipare alle esposizioni organizzate dalla Societ\u00e0 Veneta Promotrice di Belle Arti a partire dal 1880 e copi\u00f2 Il Farmacista del maestro veneziano oltre a carpire i segreti di quella tradizione coloristica veneziana, mai passata di moda.\nPrima di trasferirsi in pianta stabile a Venezia, per\u00f2, egli si era innamorato di Giulia Rosa Desman una ragazza di famiglia alto borghese di Trieste; nonostante la diversit\u00e0 di ceto egli la spos\u00f2 nel 1883 e ne fu legato con estremo affetto sino alla morte, avvenuta, per Giulia, nel 1926.\nDomiciliato quindi a Venezia, dove rimase sino al 1887, si dedic\u00f2 alla pittura di genere riportando notevoli successi, anche di critica che sfociarono nel 1886 in occasione della mostra di Brera a Milano con \"la Pescheria a Rialto\" (Alessandria, Pinacoteca Civica). Il dipinto vinse il premio Principe Umberto ma, a causa della nazionalit\u00e0 non italiana di Barison, venne revocato. Ma al di l\u00e0 dell'increscioso episodio, la tavolozza di Barison si era arricchita tra le lagune, aveva trovato nuova linfa e una sua connotazione ben precisa tra i pittori veneziani. Tuttavia la moglie Giulia, che poco si era ambientata a Venezia e che gi\u00e0 aveva dato a Giuseppe ben tre figli (Arnaldo, Cesare ed Ester), chiese al marito di rientrare a Trieste e Barison acconsent\u00ec. Torn\u00f2 dunque a Trieste, accolto dai circoli artistici con rispetto ma anche con una certa freddezza, dovuta in parte al suo carattere certo non facile e malleabile e in parte da questa sua dichiarata pittura veneziana. Ma che pittura fu quella di Barison dal 1887 al 1931, anno della sua morte? Ancora una volta ci viene incontro Venezia; questa volta non per un clima generale, ma per l'esposizione nazionale del 1887. Barison, in quell'occasione, pot\u00e9 vedere alcuni dipinti di primo piano nel panorama artistico italiano dell'epoca. Furono due i quadri che lo colpirono maggiormente; uno, del napoletano Michele Cammarano dal titolo La Rissa, caratterizzato da accenti patetici, un forte dinamismo e una assoluta teatralit\u00e0 nei gesti, l'altro, del genovese Nicol\u00f2 Barabino dal titolo Quasi oliva speciosa, dal forte impatto sacrale rivisto in chiave simbolista che diede il la per il capolavoro nella produzione di Giuseppe Barison.\nLa rissa venne ripreso poco tempo dopo l'esposizione veneziana da Barison e tramutata in Dopo una rissa, mentre Quasi oliva speciosa in campis vide una sua personale e poetica versione nel 1899, a distanza di ben dodici anni.\nLa tela - che ha rivisto la luce con il volume edito dalla Fondazione Cassa di Risparmio e si presenta entro una ricca e monumentale cornice dell'epoca intagliata e dipinta dallo stesso Barison - trova nelle parole di introduzione del professor Giuseppe Pavanello la giusta descrizione: \u201csospesa fra realt\u00e0 e idealit\u00e0, da cui si sprigiona l'incanto, o, meglio, l'incantesimo dell'apparizione divina, accostante e, al tempo stesso, ieratica\u201d.\nUn momento unico il 1899 per il pittore (ben testimoniato anche dal piccolo e prezioso autoritratto) com se, idealmente, egli sprigionasse gli ultimi bagliori della sua arte e volesse rifuggire l'arrivo del nuovo secolo. Con il \u2018900 infatti, la sua pennellata perde in fluidit\u00e0 e sebbene la sua fama a Trieste cresca notevolmente sino a portarlo a realizzare i pannelli per la Cassa di Risparmio di Trieste nel 1912 raffiguranti I Costruttori (dove ci offre un autoritratto nell'uomo in primo piano caratterizzato dalla svolazzante veste rossa) e I Mercanti egli non ha pi\u00f9 quella forza di fine XIX secolo.\nProtagonisti indiscussi delle sue tele nei primi del secolo sono i cavalli realizzati con estrema cura e meticolosit\u00e0 come nel dipinto Antica Canzone (Comune di Trieste) che sebbene utilizzati a cornice del dipinto divengono il fulcro della composizione facendo finire la scena degli innamorati in secondo piano.\nMolti i dipinti rintracciati di formato fortemente verticale di tale filone che, con ogni probabilit\u00e0, permettevano a Barison di creare quell'effetto della corsa a cavallo in maniera il pi\u00f9 possibile veritiera.\nBarison, ormai maturo, poteva cos\u00ec pensare ad una onesta vecchiaia fra le mura domestiche ed invece arriv\u00f2 la guerra che lo costrinse ad emigrare in terra italiana e pi\u00f9 precisamente a Pegli, in Liguria. Qui vi soggiorn\u00f2 dal 1915 al 1918 in casa del genero Roberto Amadi e della figlia Ester e inizi\u00f2 ad accostarsi con continuit\u00e0 alla pittura di paesaggio e di marine.\nTornato a Trieste infatti, non abbandon\u00f2 pi\u00f9 tali soggetti e divenne con Guido Grimani e Ugo Flumiani uno dei massimi cantori di Trieste e del suo mare. \nNel raffigurare il mare di Trieste riusc\u00ec a raggiungere a volte un gusto post-impressionista come ben evidenziano le ultime ed estreme tavole realizzate en plein air; una volta a settimana egli chiudeva lo studio e si recava con i pennelli e queste piccole tavole in giro per la citt\u00e0 posizionandosi ore ed ore nell'attesa di vedere con un particolare effetto luministico un'immagine nuova di Trieste e del suo mare.\nIn questi ultimi anni Barison non aveva chiuso del tutto le porte alle nuove istanze pittoriche ben esemplificate dai dipinti di Umberto Veruda, che aveva avuto modo di ritrarre Giuseppe nella sua breve esistenza, che sebbene superato faceva ancora presa per quella sua pittura sfarfallante \u201calla Boldini\u201d e contraddistinta da larghe campiture di colore.\nNe sono un chiaro esempio l'Autoritratto del 1925 ed il Ritratto di donna (Trieste, collezione privata) creduto proprio di mano di Veruda.\nPurtroppo la scomparsa di Giulia nel 1926 diede una spallata notevole al modus operandi di Barison che su volere dei figli, non abbandon\u00f2 del tutto la pittura; gli ultimi ritratti mostrano chiaramente solo l'ombra del grande mestierante quale fu alla fine dell'Ottocento, un secolo che non aveva mai abbandonato.\nEra uomo comunque dall'animo curioso anche in piena maturit\u00e0 tanto da cimentarsi con la musica (il figlio Cesare era un affermato violinista) e con le lingue per le quali era particolarmente portato.\nAttivit\u00e0.\nProdusse molti ritratti, paesaggi, marine e scene di vita popolare.\nTra le opere principali si ricordano: \"Un dono del fidanzato\", \"Rappresentazione in famiglia\" (1887), \"Pescheria a Rialto\" e \"Dopo una rissa\".\nI suoi dipinti parteciparono a molte mostre, tra cui Berlino (1884 e 1886), Monaco di Baviera (1888, 1900, 1901 e 1907) e Vienna (1888)."}
{"id": "608128", "revid": "86341", "url": "https://it.wikipedia.org/wiki?curid=608128", "title": "Cassa di Risparmio di Roma", "text": "La Cassa di Risparmio di Roma \u00e8 stato uno storico istituto di credito fondato a Roma nel 1836. Nel 1937 incorpor\u00f2 il Monte di Piet\u00e0. Nel 1992, a seguito della fusione con il Banco di Santo Spirito ed il Banco di Roma, si trasform\u00f2 nella Banca di Roma, che nel 2002 diede vita al gruppo Capitalia, successivamente confluito (2007) in UniCredit.\nStoria.\n1836-1870 Cariroma nello Stato Pontificio.\nLa Cassa di Risparmio di Roma nasce nel 1836 per iniziativa privata di alcuni esponenti dell'aristocrazia capitolina, della Curia e del mondo dell'imprenditorialit\u00e0 e dell'alta finanza. In particolare i promotori dell'iniziativa furono mons. Pietro Marini, il conte Vincenzo Pianciani, il commendatore Pietro Campana e mons. Carlo Luigi Morichini. Il 3 maggio 1836 venne approntato lo statuto della costituenda Cassa di Risparmio di Roma nella forma di una societ\u00e0 privata. Il 20 giugno successivo l'iniziativa ricevette autorizzazione di Papa Gregorio XVI affinch\u00e9 \"\"prontamente sia posto in attivit\u00e0 uno Stabilimento s\u00ec utile alle private famiglie ed a tutta la civile societ\u00e0\"\u201d.\nLa sottoscrizione delle cento azioni di 50 scudi romani, destinate a costituire il fondo di dotazione, si esaur\u00ec in brevissimo tempo e il 14 agosto 1836, una domenica, la Cassa cos\u00ec costituita apr\u00ec i battenti al pubblico a Palazzo Borghese nei locali messi gratuitamente a disposizione dal Principe don Francesco Borghese, primo presidente della banca. La divulgazione delle finalit\u00e0 dell'istituto fu affidata ad un opuscolo a stampa diffuso gratuitamente al pubblico.\nA differenza delle altre Casse di risparmio, l'ente romano nacque per impulso di soggetti privati, tra i quali figuravano i nomi pi\u00f9 di spicco dell'alta nobilt\u00e0 e del ceto imprenditoriale e mercantile romano. Sfogliando l'elenco degli amministratori e dei soci della Cassa, infatti, si pu\u00f2 notare come questi appartenessero al fior fiore della classe dirigente dello Stato Pontificio.\nSecondo le intenzioni dei fondatori, la Cassa si configurava come un istituto di carit\u00e0, la cui finalit\u00e0' principale era quella \"di promuovere nel popolo lo spirito di economia e preveggenza\", ovvero di incentivare il risparmio e comportamenti previdenziali tra le classi meno abbienti della popolazione. Lo Statuto stabiliva che l'ente non aveva fini di lucro e si proponeva di agire unicamente in vista dell'utilit\u00e0 sociale; i soci accettavano di fornire \"la loro opera e i capitali gratuitamente, e di rinunciare a qualsiasi forma di remunerazione: persino nel deprecato caso di cessazione dell'Istituto, essi - recitava lo statuto - non avrebbero mai voluto indietro i loro quattrini, che sarebbero stati invece erogati a pubblico beneficio, principalmente dei depositanti\".\nA sottolineare le finalit\u00e0 non speculative dell'istituzione, lo Statuto stabiliva molti e precisi limiti all'ammontare delle somme accettate in deposito, che non dovevano eccedere i venti scudi alla volta ed essere iscritte in libretti nominativi (e non pi\u00f9 d'uno per persona); gli interessi corrisposti erano pari al 4% e venivano liquidati semestralmente. Gli impieghi venivano effettuati ad un tasso generalmente pari al 5% a prescindere dalle scadenze.\nLa Cassa riscosse fin dall'inizio un generalizzato successo tra la popolazione romana. Fin dai primi mesi di attivit\u00e0' si registro' un notevole afflusso di depositi, in considerazione, tra l'altro, della quasi totale assenza di intermediari finanziari nella citt\u00e0 e della attrattiva remunerazione per un impiego a vista percepito a basso rischio. Per il reinvestimento dei depositi, il \"Ragioniere\" Agostino Feoli elaboro' una politica degli impieghi incentrata sull'apertura di credito in conto corrente, a brevissimo termine, nei confronti di un ristretto numero di affidati (in prevalenza soci) di elevato merito creditizio; in via secondaria, nel primo decennio di attivit\u00e0, la Cassa investi' in mutui ipotecari, titoli del debito pubblico pontificio negoziati alla Borsa di Roma e prestiti diretti alla Camera Apostolica. Nel 1841, inoltre, la Cassa finanzio' alcuni soci nell'acquisizione del controllo della Banca Romana; a seguito dell'operazione, la Cassa stipulo' con la stessa una \"convenzione\" che le permise l'investimento, su un conto corrente a vista, delle proprie eccedenze giornaliere di liquidit\u00e0', che in precedenza rimanevano infruttifere.\nNel 1844, fermo restando lo Statuto del 1836, venne approvato un dettagliato \"Regolamento interno\". Durante gli sconvolgimenti politici del 1848-1849 la Cassa sub\u00ec' una grave crisi di liquidit\u00e0' a causa degli ingenti ritiri dei depositi da parte della propria clientela (sia pure sospesi per un anno da una disposizione governativa dell'aprile 1848) e della crisi di liquidit\u00e0' nella quale entro' la stessa Banca Romana. Negli stessi anni la Cassa rischio' inoltre il fallimento a causa della liquidazione in perdita dei titoli del debito pubblico posseduti, nonch\u00e9' della decisione del governo pontificio di disconoscere parzialmente il valore dei titoli di Stato emessi durante il periodo repubblicano. Le riserve di utili patrimonializzati nel primo decennio di attivit\u00e0 furono appena sufficienti ad assorbire queste perdite. Nonostante il patrimonio venisse quasi azzerato da tali eventi (ritornando sui valori del capitale sociale versato nel 1836), la Cassa riusc\u00ec' quindi a sopravvivere, rafforzando successivamente la propria situazione patrimoniale negli ultimi decenni del governo pontificio, senza tuttavia uguagliare i tassi di crescita sperimentati nei primi anni, anche per effetto dell'ingresso sul mercato di nuovi intermediari finanziari e di un sia pur modesto sviluppo del mercato mobiliare romano.\n1946-1982 Cariroma nella Repubblica Italiana.\nNel 1977 la \"Cassa di risparmio di Roma\" era la diciottesima banca italiana per raccolta.\n1982-2002 Dalla Cassa di risparmio di Roma a Capitalia.\nNel 1982 Cesare Geronzi arriva alla Cassa di Risparmio di Roma come direttore generale. Sotto la sua direzione, a fine anni '80 l'istituto di credito inizia a penetrare al di fuori della capitale. In tale periodo, il Banco di Santo Spirito, altra storica banca romana controllata dall'IRI presieduto da Romano Prodi, si trova in difficolt\u00e0 economiche. La banca guidata da Geronzi si propone di acquistarlo, ma non dispone degli 800 miliardi di lire necessari per farlo. Per ottenere il capitale necessario, Cariroma vende al Banco di Santo Spirito i propri sportelli, diventando una holding, e con il denaro ottenuto rileva il capitale azionario. \nNel 1992 si aggiunge al gruppo anche il Banco di Roma dando vita alla Banca di Roma. \nSuccessivamente la Banca di Roma diversifica le sue attivit\u00e0: compra la Banca Mediterranea, finanzia l'alta velocit\u00e0 delle Ferrovie dello Stato, fonda la holding turistica Ecp. Nel 1995 acquisisce la Banca Nazionale dell'Agricoltura (venduta cinque anni dopo all'Antonveneta a 1,5 volte il prezzo pagato) e il suo gruppo supera un giro d'affari di 10.000 miliardi di lire.\nA fine anni '90 il gruppo Banca di Roma si rafforza al sud, con l'acquisizione di Mediocredito Centrale e del Banco di Sicilia; in cambio la regione siciliana e la Fondazione Banco di Sicilia ne divengono due soci importanti. Nel 2002 \u00e8 assorbita la Bipop Carire. \u00c8 questo il percorso che, attraverso l'unione dei tre istituti bancari, conduce Geronzi alla creazione nel luglio 2002 di un'unica unit\u00e0 bancaria, Capitalia."}
{"id": "608135", "revid": "599013", "url": "https://it.wikipedia.org/wiki?curid=608135", "title": "Certificato di abitabilit\u00e0", "text": "Il certificato di abitabilit\u00e0 \u00e8 un documento prescritto dalla legge della Repubblica Italiana riguardante un bene immobile da destinare ad uso di abitazione, che viene rilasciato dal comune nel cui territorio \u00e8 ubicato l'immobile stesso.\nIl \"certificato di agibilit\u00e0\" era invece un documento riferito alle unit\u00e0 immobiliari da destinare ad altro uso; tale distinzione \u00e8 in pratica venuta meno nel tempo anche per la comune trattazione normativa.\nSono stati ambedue sostituiti nel 2016 dalla \"Segnalazione certificata di agibilit\u00e0\".\nStoria.\nL'obbligo di produzione del certificato \u00e8 stato introdotto dal Regio decreto 27 luglio 1934 n. 1265 poi modificato e sostituito dal Decreto del Presidente della Repubblica 22 aprile 1994, n. 425 e dal Testo unico dell'edilizia del 2001. L'art. 26 di quest'ultima norma stabiliva che \"il rilascio del certificato di agibilit\u00e0 non impedisce l'esercizio del potere di dichiarazione di inagibilit\u00e0 di un edificio o di parte di esso\". Ambo i certificati sono stati poi superati dal d.lgs 25 novembre 2016, n. 222, che ha introdotto la segnalazione, modificando il testo unico del 2001.\nCaratteristiche.\nIl certificato aveva una grande rilevanza anche in ordine ai diritti connessi al bene, specialmente per il caso di sua cessione (e tipicamente per il caso di acquisto in cantiere di abitazione di nuova costruzione), originando questioni civilistiche di una certa complessit\u00e0. Rilevante giurisprudenza ha infatti enucleato il principio che a fini negoziali il certificato \u00e8 elemento essenziale dell'abitazione, talch\u00e9 la sua mancanza costituisca mancanza di promessa qualit\u00e0 dell'oggetto; ne segue che l'alienante di una porzione immobiliare descritta come \"abitazione\", cederebbe, senza il certificato, aliud pro alio (venderebbe cio\u00e8 un manufatto non utilizzabile per \"\"assolvere una determinata funzione economico sociale e quindi a soddisfare in concreto i bisogni che hanno indotto l'acquirente ad effettuare l'acquisto\"). In taluni casi, le Corti hanno propeso per evidenziare piuttosto un inadempimento dell'obbligo di consegna di documenti o riconoscendo, per la parte acquirente, un errore sulla qualit\u00e0 dell'oggetto. Per contro, alcune sentenze distinguono il caso di mancanza della certificazione in presenza dei requisiti richiesti per il suo rilascio: si sostiene cio\u00e8 che qualora la porzione compravenduta possieda tali requisiti - e non vi siano quindi ragioni ostative al rilascio del certificato - non sussista inadempimento a meno che la produzione del documento non abbia fatto espressamente parte della obbligazione assunta dall'alienante. In ogni caso, pare di comune accezione che non sia in s\u00e9 illecito un negozio di compravendita in mancanza di certificazione.\nContenuto.\nIl documento certificava l'idoneit\u00e0 della unit\u00e0 immobiliare interessata ad essere adibita ad uso abitativo; tale idoneit\u00e0 viene riscontrata verificando la statica dell'edificio e la sua salubrit\u00e0 ed accertando che siano soddisfatti alcuni criteri principalmente riguardanti la distribuzione dei vani e le volumetrie, nonch\u00e9 consistenza, dislocamento e funzionalit\u00e0 degli impianti essenziali (principalmente quelli idrico e fognario). In tempi recenti alle verifiche da effettuarsi si sono aggiunte quelle relative alle nuove normative di sicurezza, antinfortunistica, accessibilit\u00e0 e risparmio idrico ed energetico (talune in recepimento di normativa comunitaria). La procedura \u00e8 essenzialmente declaratoria.\nModalit\u00e0 di richiesta.\nIl documento andava richiesto per le nuove costruzioni e va rinnovato a seguito di interventi di ricostruzione o sopraelevazione, totali o parziali, oppure per interventi sugli edifici esistenti che possano influire sulle condizioni originarie. La mancata presentazione della domanda di rilascio entro quindici giorni dall'ultimazione dei lavori di finitura dell'intervento, comporta l'applicazione di una sanzione pecuniaria da 77,00 a 464,00 euro."}
{"id": "608136", "revid": "1543377", "url": "https://it.wikipedia.org/wiki?curid=608136", "title": "Comizi agrari", "text": "I comizi agrari furono una istituzione creata nell'Ottocento in Italia a sostegno dell'agricoltura e per la diffusione di tecniche e innovazioni in campo agricolo.\nIstituiti dal Regio Decreto 3452 del 23 dicembre 1866, dovevano aver sede in ogni capoluogo di circondario, mantenendosi con i contributi dei soci e l'aiuto delle pubbliche istituzioni.\nCompiti.\nAvevano il compito di presentare al governo le innovazioni di ordine generale e locale che si consideravano in grado di migliorare le sorti dell'agricoltura, raccogliere per il governo le notizie che fossero richieste nell'interesse dell'agricoltura, fare opera di informazione tra i contadini per diffondere le coltivazioni migliori, i metodi pi\u00f9 adatti alla coltivazione, gli strumenti pi\u00f9 moderni e perfezionati, promuovendo esposizioni e concorsi di macchine e strumenti agricoli, infine controllare che fossero rispettate le norme di polizia sanitaria. Tra i ministri che si distinsero nel promuovere i \"comizi agrari\" ci fu il mazziniano Stefano Castagnola \nEra la ripresa di istituzioni pi\u00f9 antiche come quelle aderenti all'Associazione agraria di Torino. I comizi pi\u00f9 attivi crearono una \"cattedra ambulante\", stipendiando un laureato in scienze agrarie che tenesse conferenze nei borghi rurali della provincia illustrando le nuove metodologie agricole. I pi\u00f9 famosi cattedratici ambulanti, Tito Poggi, Antonio Bizzozero, Vittorio Peglion, furono i primi alfieri, sul campo, del rinnovamento dell'agricoltura italiana.\nParticolare importanza ha avuto il comizio agrario di Cremona, citt\u00e0 dove appunto \u00e8 dedicata una via a tale istituzione. \nTranne rare eccezioni, soprattutto nella pianura padana, i Comizi Agrari ebbero vita stentata, sostituiti, poi, dai pi\u00f9 vitali consorzi agrari, costituiti in forma di societ\u00e0 cooperative.\nIl Comizio agrario di Piacenza nel 1885 cre\u00f2 una \"Sezione per gli acquisti collettivi\" curata da Giovanni Raineri che fu il nucleo, appunto, del futuro consorzio agrario di Piacenza e di tutta la Federconsorzi.\nL'esempio francese.\nL'origine del nome \"comizi agrari\" viene dal francese. I primi esempi furono del 1788, ma soppressi nel 1793 quando tutte le organizzazioni, fossero esse corporative o meno, furono viste come sospette.\nUna circolare del duca Decazes, ministro degli interni, favoriva l'istituzione in ciascun capoluogo di istituzioni a favore dell'agricoltura.\nNel 1830 fu istituita le \"Soci\u00e9t\u00e9s d'agriculture\" e il 31 maggio 1833 fu emanato il regolamento per istituire i \"comices agricoles\"."}
{"id": "608137", "revid": "436907", "url": "https://it.wikipedia.org/wiki?curid=608137", "title": "Primo (rapper)", "text": ""}
{"id": "608140", "revid": "1810027", "url": "https://it.wikipedia.org/wiki?curid=608140", "title": "Michele Desubleo", "text": "Biografia.\nNato a Maubeuge nel 1601, Desubleo intraprende un percorso artistico inizialmente legato al pi\u00f9 anziano fratello uterino, Nicolas R\u00e9gnier. Sulle orme di quest'ultimo, dal 1624 \u00e8 documentato a Roma. Qui, grazie al comprovato talento e ai buoni contatti di R\u00e9gnier, le opere di Desubleo entreranno a far parte delle collezioni di importanti mecenati, quali Vincenzo Giustiniani. Negli anni '30 del Seicento Desubleo si trova a Bologna dove, insieme ad altri pittori del calibro di Simone Cantarini e Jean Boulanger, lavora come collaboratore nell'atelier di Guido Reni. Considerato uno dei \"primi pittori di Bologna\" dal biografo Carlo Cesare Malvasia, Desubleo viene per\u00f2 presto dimenticato dalla storiografia ufficiale. \u00c8 infatti solo a partire dalla fine del Novecento che appaiono le prime ricerche scientifiche sulla sua cospicua produzione artistica, culminate nella fondamentale monografia di Alberto Cottino. Fu a lungo attivo nel Veneto, lasciando opere importanti tre le quali la \"Vocazione dei figli di Zebedeo\" e la \"Trasfigurazione\" per la chiesa di San Giacomo a Monselice e la pala dell\"Orazione nell'orto\" nella chiesa di San Zaccaria a Venezia. Dal 1665 \u00e8 documentato a Parma, citt\u00e0 nella quale lascia significativi dipinti, tra i quali la grande pala raffigurante la \"Madonna e Santi\" per il Duomo e la tela di soggetto profano che tratta il tema dell\"Amore sacro che vince l'amore profano\". Nella stessa Parma morir\u00e0, nel 1676. Fu autore di numerose tele destinate a collezionisti privati, prevalentemente di soggetto profano, in cui probabilmente raggiunge il pi\u00f9 alto grado di qualit\u00e0, ponendosi come uno dei campioni di quel classicismo colto ed elegantissimo che rappresenta uno dei filoni pi\u00f9 interessanti della pittura del Seicento italiano.\nOpere.\nTra i suoi dipinti si ricordano \"Venere piange la morte di Adone\" (Pinacoteca Nazionale di Bologna), \"Sacra Famiglia e angeli\" presso la chiesa di Santa Maria Assunta di Borgo Panigale, \"Apparizione di Cristo a Sant'Agostino\" (pala d'altare della distrutta chiesa di Maria e Ges\u00f9\",\" ora esposta nella Pinacoteca Nazionale di Bologna) \"Tancredi e Erminia\" agli Uffizi, \"Ulisse e Nausicaa\" a Capodimonte, \"Ercole e Onfale\" nella Pinacoteca Nazionale di Siena, \"San Francesco in estasi\" (pala dell'altare maggiore della Cappella di San Francesco nel Palazzo Ducale di Sassuolo, tuttora in situ) nonch\u00e9 \"Madonna della Rosa\" presso una raccolta privata. Numerose sono le copie derivate dalle sue invenzioni (Cottino, 2015). Tra queste si segnala il \"Riposo durante la Fuga in Egitto\", il cui originale \u00e8 conservato al Mus\u00e9e National d'Histoire et d'Art du Luxembourg, mentre nel 2016 \u00e8 stata individuata una fedele copia al Mus\u00e9e de Soissons.\nNel 2010 la \"Madonna del Carmine con bambino e angeli\", pala d'altare data per dispersa durante la seconda guerra mondiale \u00e8 stata ritrovata nei depositi della pinacoteca di Bologna. Fatta oggetto di un sapiente lavoro di restauro, nel 2014 l'opera \u00e8 stata ricollocata nella sua posizione originaria, nella Sala del Carmine (ex chiesa) di Massa Lombarda (RA)."}
{"id": "608146", "revid": "2194416", "url": "https://it.wikipedia.org/wiki?curid=608146", "title": "Telediffusione Italiana Telenapoli", "text": "Telediffusione Italiana Telenapoli \u00e8 stata un'emittente televisiva privata italiana a carattere locale fondata da Pietrangelo Gregorio. Attiva tra il 1970 e il 1976, \u00e8 considerata la prima emittente privata italiana, assieme a Telebiella che inizi\u00f2 a trasmettere poco dopo.\nStoria.\nInizi\u00f2 le trasmissioni televisive via cavo a Napoli, il 24 dicembre 1966, trasmettendo, per prima, spot pubblicitari per promuovere alcuni prodotti in vendita presso i magazzini Upim. All'inizio si collegarono al cavo numerosi bar e pubblici esercizi; subito dopo iniziarono gli allacciamenti agli utenti privati. Per regolarizzare meglio l'attivit\u00e0, nata come ditta individuale nel 1966 e per soddisfare le richieste crescenti di allacciamenti, il 17 dicembre 1970 si costitu\u00ec la societ\u00e0 \"Telediffusione Italiana\", con atto del notaio Carlo Tafuri (repertorio n\u00ba 10965 - Raccolta 511).\nDopo la sentenza della Corte Costituzionale del 10 luglio 1974 n. 225, che dichiar\u00f2 illegittimo il monopolio statale sulle reti televisive via cavo sancito l'anno precedente, Telenapoli ripristin\u00f2 le trasmissioni, tuttavia abbandon\u00f2 la societ\u00e0 per divergenze con il resto del management dell'emittente televisiva, tuttavia, fall\u00ec poco dopo, non riuscendo a competere con le decine di emittenti che inizieranno a diffondere via etere poich\u00e9 l'allaccio del cavo era a pagamento, e la possibilit\u00e0 di ricevere gratuitamente decine di nuovi canali locali dopo le liberalizzazioni nel 1976 disincentiv\u00f2 l'utenza ad abbonarsi.\nLa dotazione infrastrutturale.\nDisponeva di 380\u00a0km di cavo nell'intera citt\u00e0, da Bagnoli al Cardarelli, da Secondigliano a Ponticelli. Oltre ai 150 dipendenti, si ricorse con appalto ad otto ditte specializzate. Poich\u00e8 mancavano per\u00f2 cavi che garantissero una o a bassa attenuazione: fu prodotto esclusivamente per la Telediffusione Italiana dalla ditta belga Sannefois di Liegi: giunsero a Napoli tre TIR per il solo trasporto degli enormi \"rocchettoni\" di cavo. Mancavano inoltre videocassette di distribuzione co\u00ec vennenro prodotte in loco direttamente nella sede di piazza Amedeo, dove venne realizzata una piccola fabbrica con nastro trasportatore. Per i soli 12 000 contenitori a tenuta stagna di alluminio, la \"Pressofusione Sabella\" lavor\u00f2 ininterrottamente per oltre 6 mesi.\nNel contempo furono attrezzati 6 studi televisivi a colori (unici all'epoca) e una nutrita redazione con 15 giornalisti, assicurando un lavoro a 150 dipendenti.\nQuesta realizzazione fu possibile grazie al gruppo dei fratelli Enrico e Ubaldo Capozzi, che vollero sostenere tutte le iniziative proposte da Gregorio. I fratelli Capozzi riuscirono a riunire numerosi professionisti e imprenditori realizzando un'importante finanziaria, la \"Finin\", che sostenne tutte le notevoli spese relative, nell'ordine di oltre 3 miliardi di lire dell'epoca.\nIl palinsesto.\nI programmi, inizialmente, comprendevano i titoli dei quotidiani \"il Mattino\" e \"Roma\", piccoli spettacoli di \"cabaret\" e canzoni napoletane. Tutti i programmi andavano in diretta; successivamente, i programmi pi\u00f9 impegnativi venivano filmati con cineprese 16\u00a0mm, accoppiate al Nagra e una volta sviluppati e montati in moviola i filmati, venivano trasmessi pi\u00f9 volte in telecinema."}
{"id": "608173", "revid": "1543377", "url": "https://it.wikipedia.org/wiki?curid=608173", "title": "Hip hop australiano", "text": "L'Hip hop australiano \u00e8 una cultura nata nei primi anni 1980 e fortemente influenzata dalla radice hip hop statunitense importata via radio e via TV. Sin dai tardi anni 1990 un univoco stile locale si \u00e8 sviluppato dando credibilit\u00e0 all'hip hop australiano soprattutto riguardo alla musica alternativa e all'underground.\nIl primo disco di hip hop australiano ad essere pubblicato fu \"16 Tons b/w Humber Mania Time\" di Mighty Big Crime, per Virgin Records e Criteria Productions nel 1987, talmente simile nello stile ai Beastie Boys da essere imbarazzante. Il duo di Melbourne si sciolse di l\u00ec a poco, formando successivamente The Freaked Out Flower Children con Sophie Lee.\nTuttavia la prima pubblicazione degna di nota fu \"Combined Talent\" di Just Us nel 1988, un'altra importante uscita fu \"Knights Of The Underground Table\" (1992) di Def Wish Cast, che localmente ed in Europa ebbe un buon successo in termini commerciali. Sempre nel 1992, \"Postcards From the Edge of the Undersound\" fu pubblicato dai Sound Unlimited (conosciuti come Sound Unlimited Posse), per la Sony, e rimase l'unico disco pubblicato da una major discografica per buona parte della decade a partire dalla pubblicazione di Mighty Big Crime per Virgin.\nLe differenze di accento tra statunitensi ed australiani, usata dagli MC locali come argomento dei brani, ha causato diverse odiose dispute all'interno della comunit\u00e0 hip hop australiana divisa tra autarchici ed imitatori dello stile statunitense. Tuttavia c'\u00e8 una crescente tendenza degli artisti ad utilizzare l'accento locale e soprattutto argomenti pi\u00f9 strettamente correlati alla cultura australiana.\nL'hip hop australiano \u00e8 parte di una scena underground fatta di poche hit di successo nell'ultimo decennio. Album e singoli sono pubblicati da etichette indipendenti spesso dirette dagli stessi artisti autori dei dischi. Nonostante sia ancora lontano dal successo presso il grande pubblico, negli anni recenti l'hip hop australiano \u00e8 cresciuto rapidamente in popolarit\u00e0. Sulla scia di un crescente interesse per il genere l'influente radio Triple J ha introdotto il programma \"Hip Hop Show\", condotto dall'artista Maya Jupiter, ed interamente dedicato ad hip hop and rap e di aiuto fondamentale anche alla crescita del movimento locale. Nel 2004, la \"Australian Record Industry Association\" ha introdotto una nuova categoria nell'annuale \"ARIA Music Awards\": \"Best Urban Release\", la cui prima edizione \u00e8 andata a Koolism.\nIl gruppo di maggior successo commerciale in Australia \u00e8 gli Hilltop Hoods, giunti al disco di platino per il loro album \"The Calling\" e nel 2006 il loro album \"The Hard Road\" ha debuttato alla numero uno facendone il primo gruppo capace di questa impresa. Questo successo \u00e8 stato imitato da 1200 Techniques, che ha vinto il disco d'oro per il suo album di debutto \"Choose One\" e si \u00e8 fatto un'ottima reputazione come performer live. Il collettivo di Sydney The Herd ha raggiunto il successo con il secondo album \"An Elefant Never Forgets\", contenente la controversa hit \"77%\" ed il singolo \"Burn Down The Parliament\". The Cat Empire, gruppo specializzato in fusione di pi\u00f9 stili inclusi l'hip hop ha a sua volta raggiunto un ottimo successo cos\u00ec come il produttore J Wess, gi\u00e0 giocatore di pallacanestro, con il suo album di debutto \"The J Wess LP\".\nObese Records is one of the biggest production labels within Australian hip hop. Their CEO is MC Pegz and they have signed such artists as the Hilltop Hoods, Drapht, Reason, Bliss n Eso and the Funkoars to name just a few.\nNel 2005, il produttore cinematografico indipendente Oriel Guthrie porta un documentario al \"Melbourne International Film Festival\", dove include scene di freestyle battle in Australia oltre che interviste con Hilltop Hoods, Def Wish Cast, DJ Peril, The Herd, Danielsan dei Koolism e Wicked Force Breakers.\nNel 2006, il programma della ABC \"Compass\" ha mandato in onda un documentario intitolato \"The Mistry of Hip Hop\" che esplorava il movimento culturale e la popolarit\u00e0 raggiunta dall'hip hop in Australia. Il documentario seguiva una settimana della vita di un MC di Melbourne chiamato Mistry, mostrando scene di tutte e quattro le discipline: DJing, MCing, writing e break dance.\nCollegamenti esterni.\nAltro.\nhttp://www.acclaimmag.com/ Rivista \"Acclaim\"]"}
{"id": "608178", "revid": "339392", "url": "https://it.wikipedia.org/wiki?curid=608178", "title": "Canale d'Alba", "text": ""}
{"id": "608186", "revid": "125920964", "url": "https://it.wikipedia.org/wiki?curid=608186", "title": "Wis\u0142a Krak\u00f3w", "text": "Il Wis\u0142a Krak\u00f3w (nome completo in polacco Wis\u0142a Krak\u00f3w Sp\u00f3\u0142ka Akcyjna), nota anche in italiano come Wis\u0142a Cracovia, \u00e8 una societ\u00e0 calcistica polacca con sede nella citt\u00e0 di Cracovia. Assieme alla concittadina e rivale storica KS Cracovia \u00e8 una delle societ\u00e0 pi\u00f9 importanti presenti in Polonia. Milita nella Ekstraklasa, la massima serie del campionato polacco di calcio.\nCon tredici campionati polacchi vinti e quattro Coppe di Polonia \u00e8 una delle squadre pi\u00f9 titolate della Polonia. A livello internazionale il massimo traguardo \u00e8 il raggiungimento dei quarti di finale nella Coppa dei Campioni 1978-1979.\nDisputa le partite interne allo stadio municipale di Cracovia, completamente ristrutturato dal 2003 al 2011 e capace di contenere 33 268 spettatori.\nStoria.\nIl Wis\u0142a Cracovia viene fondato nel 1906 a Cracovia. \"Wis\u0142a\" significa Vistola, il fiume che bagna la citt\u00e0.\nPartecipa per la prima volta al campionato nazionale nel 1923, e si classifica secondo. Vince la prima Coppa di Polonia nel 1926, il primo titolo nel 1927, e il secondo l'anno successivo. Fino a dopo la Seconda guerra mondiale non vince pi\u00f9 campionati, ma si mantiene comunque nelle posizioni di vertice.\nNel Dopoguerra vince subito un titolo nel 1949, e un altro l'anno successivo. Conclude anche il campionato 1951 al primo posto, ma curiosamente la Federazione decide di assegnare il titolo al Ruch Chorz\u00f3w vincitore quell'anno della Coppa nazionale, conquistata battendo in finale proprio il Wis\u0142a.\nNegli anni immediatamente successivi per\u00f2, dopo un buon terzo posto nel campionato 1953, la squadra si classifica stabilmente nelle posizioni di met\u00e0 classifica, fino alla stagione 1963-1964, quando il tredicesimo posto finale costa la retrocessione in II liga. Il Wis\u0142a vince per\u00f2 immediatamente il campionato di seconda divisione, e nella stagione 1965-1966 \u00e8 gi\u00e0 secondo in massima divisione. Conclude la stagione successiva in decima posizione, ma la vittoria della seconda Coppa di Polonia permette alla squadra l'esordio nelle competizioni europee: disputa infatti la Coppa delle Coppe 1967-1968 e qui, dopo aver eliminato facilmente i finlandesi dell'HJK, viene eliminato negli ottavi dall'Amburgo.\nDopo un'altra decina di campionati lontano dal vertice, il Wis\u0142a conquista un terzo posto nella stagione 1975-1976, che vale la partecipazione alla Coppa UEFA 1976-1977, ma il cammino si arresta nel secondo turno per opera dei belgi del Molenbeek che eliminano i polacchi ai calci di rigore, dopo che entrambe le partite erano terminate 1-1.\nUno dei protagonisti di quegli anni \u00e8 senza dubbio Kazimierz Kmiecik, capocannoniere del campionato per quattro volte nella seconda met\u00e0 degli anni settanta, nonch\u00e9 miglior marcatore di tutti i tempi della squadra. Anche grazie ai suoi gol il Wis\u0142a pu\u00f2 festeggiare nuovamente il titolo nella stagione 1977-1978, dopo quasi trent'anni. Partecipa quindi alla Coppa dei Campioni 1978-1979, e qui realizza quello che ad oggi \u00e8 il miglior piazzamento europeo: elimina il Bruges e lo Zbrojovka Brno prima di venir sconfitto nei quarti dal Malm\u00f6 poi finalista. In patria in quella stagione \u00e8 finalista della Coppa di Polonia, ma conclude il campionato in tredicesima posizione. Nel campionato 1980-1981 si classifica secondo, ma nella Coppa UEFA 1981-1982 viene eliminato al primo turno, sempre dal Malm\u00f6. Nel 1984 perde la finale della Coppa di Polonia con il Lech Pozna\u0144, ma partecipa anche alla Coppa delle Coppe 1984-1985 in quanto il Lech vince anche il campionato. Viene per\u00f2 eliminato negli ottavi dal Fortuna Sittard.\nAl termine del campionato 1984-1985 il Wis\u0142a retrocede in seconda divisione. Ritorna in massima serie dopo tre campionati, nella stagione 1988-1989. \u00c8 di nuovo terzo nel 1990-1991, ma al termine della stagione 1993-1994 retrocede nuovamente. Torna in massima divisione nel campionato 1996-1997. La stagione successiva ottiene un altro terzo posto, e pu\u00f2 partecipare alla Coppa UEFA 1998-1999. La squadra supera facilmente due turni di qualificazione e i trentaduesimi, e nei sedicesimi viene sorteggiata con il . Nella partita di andata in Polonia un giocatore della squadra italiana, Dino Baggio, viene ferito alla testa da un coltello lanciato da un tifoso che gli causa cinque punti di sutura. A causa di questo grave episodio il Wis\u0142a viene squalificato per un anno dalle competizioni europee. Per la cronaca il Wis\u0142a viene eliminato dalla competizione, infatti, dopo aver pareggiato all'andata 1-1, perde 2-1 il ritorno al Tardini. In quella stagione la squadra vince il sesto titolo polacco ma, per come detto, non pu\u00f2 partecipare alla Champions League.\nGli anni duemila si aprono con un secondo posto nel campionato 1999-2000 e una finale di Coppa persa sempre nello stesso anno. Nella stagione successiva il Wis\u0142a festeggia invece il settimo titolo, ma nella successiva Champions League incontra il Barcellona nel terzo turno preliminare che, vincendo entrambe le partite dirotta i polacchi in Coppa UEFA. Qui \u00e8 l'Inter ad eliminare nel secondo turno il Wis\u0142a dalla competizione. In Patria, sempre in quella stagione, la squadra finisce seconda in campionato, e vince la terza coppa. Nella stagione successiva partecipa alla Coppa UEFA dove, dopo aver eliminato tra gli altri il Parma, viene eliminato negli ottavi dalla Lazio, ma, fatto pi\u00f9 importante, realizza un double vincendo sia il campionato che la Coppa. Vince il campionato anche nel 2003-2004 e nel 2004-2005, ma in tutte e tre i casi non riesce ad accedere alla fase a gironi della Champions League, e termina il cammino sempre in Coppa UEFA. Partecipa anche alla Coppa UEFA 2006-2007 ed accede alla fase a gironi, ma nel gruppo si classifica quarto su cinque squadre, e viene eliminato.\nDopo due anni senza successi il Wis\u0142a torna a vincere il campionato polacco nella stagione 2007-2008, con quattro giornate di anticipo. Nella stessa stagione il Wis\u0142a accede al secondo turno preliminare di Champions League dove riesce a superare il Beitar Gerusalemme per 5-0, ribaltando cos\u00ec l'1-2 subito all'andata. Nel terzo turno preliminare si vede eliminato dal Barcellona, perdendo la gara di andata per 4-0 ma riuscendo ad imporsi nella gara di ritorno per 1-0. Questo risultato storico suscita molta euforia tra la tifoseria polacca. Nel primo turno di Coppa UEFA il Wis\u0142a non riesce a rimanere in Europa, venendo sconfitto dal Tottenham Hotspur. Nella stagione 2008-2009, superando 2-0 lo \u015al\u0105sk Wroc\u0142aw nell'ultimo turno di campionato, il club di Cracovia conserva tre punti di vantaggio sul Legia Varsavia, e si laurea campione di Polonia per il secondo anno consecutivo. Due anni dopo torna a vincere il campionato, nella stagione 2010-2011, titolo ottenuto con tre turni d'anticipo grazie al successo sui rivali del Cracovia. Il Wis\u0142a mette cos\u00ec il tredicesimo titolo in bacheca, e partecipa alla Champions League. Viene per\u00f2 eliminato ai playoff dall', e si ritrova cos\u00ec alla fase a gironi dell'Europa League. Qui passa il turno classificandosi secondo nel gruppo alle spalle del Twente, ma viene eliminato ai sedicesimi di finale dallo Standard Liegi.\nNell'aprile 2020, viene ufficializzato il cambio di propriet\u00e0. Blaszczykowski ne rileva le quote e diventa anche presidente, salvandolo dalla crisi.\nOrganico.\nRosa 2021-2022.\n\"Aggiornata al 2 novembre 2021.\""}
{"id": "608187", "revid": "131358", "url": "https://it.wikipedia.org/wiki?curid=608187", "title": "Wisla Krak\u00f3w", "text": ""}
{"id": "608188", "revid": "2149408", "url": "https://it.wikipedia.org/wiki?curid=608188", "title": "Euroformula Open", "text": "L'Euroformula Open (conosciuto precedentemente come \"Campionato spagnolo di Formula 3\" e successivamente \"European F3 Open\") \u00e8 un campionato motoristico, con base in Spagna. \u00c8 uno dei campionati impieganti vetture di Formula 3 che si disputano in Europa. Sorto nel 2001, cambi\u00f2 nel 2009 denominazione in European F3 Open. Dal 2014 \u00e8 chiamato con la denominazione attuale.\nLa storia.\nLe origini.\nIl campionato spagnolo venne creato nel 2001 per dare seguito al grande interesse per l'attivit\u00e0 motoristica che si \u00e8 verificato in Spagna in anni recenti, e per dare una formazione ai piloti destinati all\"'Euro Open Movistar by Nissan\", campionato da cui poi sorse la World Series by Renault.\nIl campionato riscontr\u00f2 un buon successo anche grazie al limitato budget necessario per competervi. Lo sviluppo della World Series e l'approdo di ben tre team spagnoli alla GP2 ha reso ancora pi\u00f9 importante il campionato come 'punto di partenza' per la carriera dei giovani piloti.\nI cambi di denominazione.\nDal 2009 al 2013 il campionato \u00e8 stato denominato European F3 Open, sostituendo di fatto la F3 spagnola. Ci\u00f2 \u00e8 avvenuto per dare allo stesso un contenuto pi\u00f9 internazionale e renderlo ancora pi\u00f9 competitivo nei confronti del campionato pi\u00f9 seguito di F3 in Europa, il F3 Euro Series. A partire dal 2014 la categoria viene rinominata Euroformula Open, in seguito alle pressioni da parte della FIA, che ha vietato l'utilizzo della denominazione \"Formula 3\" a quei campionati che non avessero aderito alla nuova regolamentazione sui motori. Il campionato spagnolo viene nuovamente assegnato dal 2014, come sotto categoria della serie principale, tenendo conto soltanto di alcune gare del campionato.\nLa struttura.\nCome gi\u00e0 la F3 britannica, la F3 Euro Series e la F3 asiatica il campionato incorpora una divisione cadetta riservata alle vetture pi\u00f9 anziane. La \"Copa F300\", creata nel 2005, da l'opportunit\u00e0 a piloti con disponibilit\u00e0 economiche pi\u00f9 ridotte di mettersi in luce. Il nome deriva dallo specifico tipo di vetture che sono ammesse alla \"Copa\": le Dallara \"F300\", costruite appunto nel 2000.\nAspetti tecnici.\nL'European F3 Open Championship ha un approccio tecnico gi\u00e0 presente nel campionato asiatico di F3, in cui vi \u00e8 un solo fornitore sia di telaio che di motore. Nel campionato vennero ammessi solo propulsori Toyota, preparati dalla TOM'S, montati su telai Dallara. Dal 2007 al 2010 la Toyota \u00e8 stata sostituita dalla FIAT, sulla base di un accordo triennale. Successivamente, dal 2011, la casa giapponese ha nuovamente sostituito quella torinese. La casa giapponese ha poi ripreso nuovamente la fornitura.\nAspetti sportivi.\nL'uso dei motori TOM's-Toyota spinse la Toyota ad offrire al vincitore di ogni stagione un test su una monoposto di Formula 1. Il primo a beneficiarne fu il campione del 2004, Borja Garc\u00eda, che poi corse in GP2.\nTra il 2001 e il 2005 il campionato veniva disputato in sette appuntamenti, di due gare ciascuno. Alcune eccezioni vi furono nei primi anni, quando venne disputata una gara singola, come a Valencia nel 2002 o a Jerez nel 2003, e ad Albacete, nel 2005.\nLa stagione 2006 \u00e8 stata ampliata a 8 appuntamenti con gare anche a Magny-Cours in Francia.\nNelle stagioni pi\u00f9 recenti, dal 2014 si sono svolti 8 appuntamenti per un totale di 16 gare."}
{"id": "608192", "revid": "125422431", "url": "https://it.wikipedia.org/wiki?curid=608192", "title": "Taipei Cinese", "text": "Taipei Cinese (; ; in italiano, correntemente, anche Cina Taipei) \u00e8 il nome dal 1979 ufficialmente usato da Taiwan nelle competizioni sportive in luogo di \"Taiwan\".\nTale uso fu esteso in seguito in altri ambiti al fine di evitare incidenti diplomatici con la Repubblica popolare cinese, nome ufficiale della Cina continentale.\nStoria.\nIn occasione della riunione di Nagoya (Giappone) del Comitato Olimpico Internazionale dell'ottobre 1979, l'allora presidente del CIO, il britannico Lord Michael Killanin dovette gestire la questione diplomatica dell'ingresso della Cina ai giochi olimpici, dai quali fin dalla nascita del Paese era esclusa; Killanin elabor\u00f2 una soluzione di compromesso trovando per Taiwan il nome di \"Taipei Cinese\" che tuttavia non piacque ai dirigenti taiwanesi bench\u00e9 il termine \"Cinese\" non fosse stato inteso con connotazione di appartenenza nazionale ma culturale; vibrate proteste da parte del governo dell'isola riguardarono anche il divieto di utilizzare la propria bandiera e il proprio inno nazionale ai giochi.\nIn ragione di ci\u00f2 Taiwan adott\u00f2 un'apposita bandiera bianca con un fiore di \"m\u00e9i\" (\"prunus mume\") dai contorni blu, bianco, rosso a 5 petali, che racchiude al suo interno due stemmi: sopra il cielo blu con un sole bianco, emblema del paese, e sotto quello che riguarda la competizione a cui la rappresentativa partecipa.\nL'utilizzo del termine \u00e8 stato presto esteso anche ai rappresentanti taiwanesi in contesti quali concorsi di bellezza (Miss Universo, Miss Chinese International) e organismi internazionali (Convention du M\u00e8tre e Organizzazione mondiale della sanit\u00e0)."}
{"id": "608198", "revid": "1494169", "url": "https://it.wikipedia.org/wiki?curid=608198", "title": "USS Iowa", "text": "Quattro navi della United States Navy sono state battezzate USS \"Iowa\", in onore del 29\u00ba Stato dell'Unione."}
{"id": "608199", "revid": "587852", "url": "https://it.wikipedia.org/wiki?curid=608199", "title": "F3 spagnola 2006", "text": "Il campionato 2006 di F3 spagnola ha avuto inizio il 9 aprile sul circuito Ricardo Tormo di Valencia e si \u00e8 concluso il 12 novembre sul tracciato di Montmel\u00f3 dopo 16 gare in 8 appuntamenti, tra cui spiccano la trasferta francese a Circuito di Magny-Cours, quella portoghese all'Estoril e gli appuntamenti spagnoli di Montmel\u00f2 e Jerez de la Frontera, rispettivamente sede del Gran Premio di Spagna di Formula 1 e localit\u00e0 privilegiata per i test (invernali e non) dalle scuderie della serie maggiore. Campione della categoria nel 2006 si \u00e8 laureato l'argentino Ricardo Risatti a seguito di una lotta agguerrita risoltasi solo nelle fasi conclusive con il pi\u00f9 esperto Roldan Rodriguez, che vanta esperienze in categorie superiori come World Series by Renault e Euro 3000 Series, e con il giovane Maximo Cortes.\nGare.\n01. Valencia () (08-09/04/2006)\n\"Polesitter\": Ricardo Risatti () (Dallara 306-Toyota - Tec Auto) in 1'32.077\nOrdine d'arrivo Gara 1: (16 giri per un totale di 64,080 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 64,080 km)\n\"Classe A\":\n\"Classe B\":\n02. Magny-Cours () (29-30/04/2006)\n\"Polesitter\": Ricardo Risatti () (Dallara 306-Toyota - Tec Auto) in 1'35.828\nOrdine d'arrivo Gara 1: (17 giri per un totale di 74,987 km)\n\"Classe A\":\n\"Classe B\":\nOrdine d'arrivo Gara 2: (17 giri per un totale di 74,987 km)\n\"Classe A\":\n\"Classe B\":\n03. Jarama () (20-21/05/2006)\n\"Polesitter\": Maximo Cortes () (Dallara 306-Toyota - Tec Auto) in 1'29.589\nOrdine d'arrivo Gara 1: (16 giri per un totale di 61,584 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 61,584 km)\n\"Classe A\":\n\"Classe B\":\n04. Estoril () (24-25/06/2006)\n\"Polesitter\": Sergio Jimenez () (Dallara 306-Toyota - Racing Engineering) in 1'36.073\nOrdine d'arrivo Gara 1: (15 giri per un totale di 62,745 km)\n\"Classe A\":\n\"Classe B\":\nOrdine d'arrivo Gara 2: (15 giri per un totale di 62,745 km)\n\"Classe A\":\n\"Classe B\":\n05. Albacete () (02-03/09/2006)\n\"Polesitter\": Roldan Rodriguez () (Dallara 306-Toyota - Campos) in 1'23.275\nOrdine d'arrivo Gara 1: (16 giri per un totale di 57,568 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 57,568 km)\n\"Classe A\":\n\"Classe B\":\n06. Valencia () (07-08/10/2006)\n\"Polesitter\": Ricardo Risatti () (Dallara 306-Toyota - Tec Auto) in 1'30.416\nOrdine d'arrivo Gara 1: (16 giri per un totale di 64,080 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 64,080 km)\n\"Classe A\":\n\"Classe B\":\n07. Jerez de la Frontera () (21-22/10/2006)\n\"Polesitter\": Roldan Rodriguez () (Dallara 306-Toyota - Campos) in 1'35.699\nOrdine d'arrivo Gara 1: (14 giri per un totale di 61,894 km)\n\"Classe A\":\n\"Classe B\":\nOrdine d'arrivo Gara 2: (16 giri per un totale di 70,736 km)\n\"Classe A\":\n\"Classe B\":\n08. Montmel\u00f3 () (11-12/11/2006)\n\"Polesitter\": Maximo Cortes () (Dallara 306-Toyota - Tec Auto) in 1'36.017\nOrdine d'arrivo Gara 1:\n\"Classe A\":\n\"Classe B\":\nOrdine d'arrivo Gara 2:\n\"Classe A\":\n\"Classe B\":\nClassifiche (dopo 7 round su 8).\n\"Classifica generale\":\n\"Copa de Espana\":"}
{"id": "608204", "revid": "9", "url": "https://it.wikipedia.org/wiki?curid=608204", "title": "Giorgio Aldighieri", "text": ""}
{"id": "608207", "revid": "547992", "url": "https://it.wikipedia.org/wiki?curid=608207", "title": "Marcella De Palma", "text": "Biografia.\nCominci\u00f2 a lavorare in Rai nel 1978. Nata e cresciuta professionalmente nel programma \"Mixer\", con Giovanni Minoli, raccont\u00f2 per quel programma diverse storie di disagi e povert\u00e0: dalle esclusive sulla mafia ai reportage sulle drammatiche condizioni di vita delle carceri ruandesi.\nCome inviata di guerra visse esperienze professionali molto forti (era in Bosnia quando fu fatto saltare il ponte di Mostar, poi in Somalia durante la sanguinosa guerra civile e in Cecenia durante il primo anno di guerra con la Russia). Il 29 aprile 1996 fu inviata presso \u010cernobyl' dove visita il \"sarcofago\" della centrale nucleare che in quel periodo stava cedendo. Nonostante l'esposizione mediatica, trov\u00f2 la sua consacrazione definitiva nell'immaginario televisivo solo a quarant'anni, come appassionata conduttrice della trasmissione \"Chi l'ha visto?\".\nIl 30 settembre 1997 debutt\u00f2 come conduttrice dello storico programma di Rai 3 prendendo il posto di Giovanna Milella e riscosse successo fra il pubblico grazie allo stile da giornalismo da campo, scientifico e al tempo stesso appassionato, capace anche di commuoversi. Il suo stile, sobrio ma attento ai particolari, si sostanziava di rispetto, di voglia di verit\u00e0, di sensibilit\u00e0 e di cuore.\n\u00c8 deceduta l'8 marzo 2000, a soli 43 anni, a causa di un tumore ai polmoni. Nonostante la malattia, aveva tenuto a condurre il programma fino a pochi giorni prima della morte. Durante una delle ultime puntate, dopo un piccolo errore in diretta, disse: \"scusate per l'errore, ce ne saranno altri, non \u00e8 una sera facile\", probabilmente a causa delle cure a cui si stava sottoponendo."}
{"id": "608209", "revid": "1005847", "url": "https://it.wikipedia.org/wiki?curid=608209", "title": "Banca di Grecia", "text": "La Banca di Grecia (greco: \u03a4\u03c1\u03ac\u03c0\u03b5\u03b6\u03b1 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2) \u00e8 la banca centrale della Grecia e ha sede ad Atene (\"Venizelos Avenue\"). Fondata nel 1927, cominci\u00f2 ad operare ufficialmente nel 1928.\nIntroduzione.\nLa Banca di Grecia, membro del Sistema europeo delle banche centrali (SEBC) ha pi\u00f9 di 3000 dipendenti.\nIl suo obiettivo primario consiste nell'assicurare la stabilit\u00e0 dei prezzi all'interno del paese. Tra le altre funzioni, la Banca di Grecia supervisiona l'operato delle banche private e fa da tesoriere e agente fiscale per il governo greco.\nIl codice di identificazione della Banca di Grecia sulle banconote europee \u00e8 N.\nGovernatori.\nIl governatore (in greco, \"\u03b4\u03b9\u03bf\u03b9\u03ba\u03b7\u03c4\u03ae\u03c2\", \"diikit\u00eds\") \u00e8 la carica pi\u00f9 importante nell'ambito della Banca di Grecia:"}
{"id": "608211", "revid": "339392", "url": "https://it.wikipedia.org/wiki?curid=608211", "title": "WCW World Heavyweight Champion", "text": ""}
{"id": "608228", "revid": "19933", "url": "https://it.wikipedia.org/wiki?curid=608228", "title": "Mulini a vento", "text": ""}
{"id": "608230", "revid": "1442080", "url": "https://it.wikipedia.org/wiki?curid=608230", "title": "Bruno Mattei", "text": "Dapprima montatore, esordisce come regista nel 1970, specializzandosi poi in film a basso costo, spesso di genere horror, quasi sempre stroncati dalla critica.\nCarriera.\nGli inizi.\nVerso la fine degli anni '50, Bruno Mattei comincia a lavorare nel Cinema come \"tuttofare\" (montatore, assistente alla regia e al montaggio, doppiatore, dialoghista, segretario di edizione), dapprima nelle produzioni di Ottavio Poggi e in seguito al fianco del regista Sergio Grieco, dal quale apprende molti trucchi del mestiere. Si tratta di lavori svolti per necessit\u00e0, seguendo anche le orme del padre che nel secondo dopoguerra si occupava di produzioni cinematografiche. \nLa passione per il Cinema non \u00e8 immediata, ma nasce in seguito alle prime esperienze di montaggio, che Mattei definisce \u00abuna regia a posteriori\u00bb. Nel 1962 \u00e8 montatore fisso presso la Filmar, casa di produzione italiana che ha stretti legami con la Grecia.\nLa carriera da regista inizia nel 1970, quando per la Filmar completa \"Armida, il dramma di una sposa\", pellicola greca ricavata da materiale girato da un anonimo registra svedese, ma la sua prima regia originale \u00e8 sicuramente \"Emanuelle e Fran\u00e7oise (Le sorelline)\" (1975) co-diretta con Joe D'amato. \nIn seguito girer\u00e0 altri titoli divenuti cult per molti appassionati del cinema italiano di genere, tra i quali \"Rats - Notte di terrore\", \"Virus - L'inferno dei morti viventi\", \"Strike Commando\", \"Strike Commando 2\" e \"Zombi 3\", tutti diretti insieme all'amico Claudio Fragasso.\nGli ultimi film.\nDopo un periodo di inattivit\u00e0 durato cinque anni, il regista riprese nel 2001 a girare film di genere a basso costo. Questi film non arrivarono mai nelle sale, ma erano destinati al mercato del video. Negli ultimi anni di vita Mattei si dedic\u00f2 ai pi\u00f9 svariati generi tra i quali l'erotico, il thriller, l'avventura e l'horror-splatter. Molti di questi film sono stati girati nelle Filippine e venivano prodotti da Gianni Paolucci e dalla sua casa di produzione \"La perla nera\". Tutti i film vennero ignorati dalla critica specializzata, mentre i siti di recensioni hanno pesantemente criticato i film.\nTra il 2001 e il 2005 Mattei gir\u00f2 otto erotici, tra i quali \"Belle da morire\" e \"Segreti di donna\" e i corrispettivi seguiti. Tra i film d'exploitation gir\u00f2 il terzo \"Women in prison\" della sua carriera, \"Anime perse\", due film del genere cannibal movie (\"Mondo cannibale\" e \"Nella terra dei cannibali\") e due sugli zombi. Tra i film pi\u00f9 noti di questo periodo compare l'horror \"La tomba\" che ricevette critiche negative da parte dei siti di film che trattano il genere dei B-movie.\nTra il 2006 e l'inizio del 2007 gira gli ultimi cinque, sempre per l'home video: \"Anime perse\", \"L'isola dei morti viventi\", \"Zombi - La creazione\" e i due di montaggio \"Viaggio ai confini dell'Eros\" e \"Cannibali - Leggenda o realt\u00e0\". Il primo si rif\u00e0 al genere women in prison, in voga per un breve periodo negli anni '70. Gli altri due, uno il seguito dell'altro, tornano sul tema degli zombi, da sempre caro al regista. Mentre nei due film di montaggio torna nuovamente ai generi \"mondo movie\" e \"cannibal movie\", da lui stesso frequentati in passato. Sono stati distribuiti tutti in DVD, in Italia, solo a oltre dieci anni dalla loro realizzazione.\nLa morte.\nIl 21 maggio 2007, nell'ospedale Giovan Battista Grassi di Ostia, il regista \u00e8 morto all'et\u00e0 di settantacinque anni. Dopo essersi recato in ospedale lamentando dolori addominali, \u00e8 caduto nel coma da cui non si \u00e8 pi\u00f9 svegliato.\nMattei \u00e8 morto pochi mesi dopo avere diretto il suo ultimo film, \"Zombi - La creazione\" presentato in anteprima nel 2008 al Festival Intercomunale di Cinema Amatoriale di Brescia, a lui dedicato.\nGli pseudonimi.\nBruno Mattei, come molti registi italiani specializzati nel Cinema di genere, \u00e8 noto con una serie di pseudonimi. Il pi\u00f9 popolare \u00e8 Vincent Dawn - ideato per il film \"Virus - L'inferno dei morti viventi,\" come omaggio alla pellicola \"Zombi - L'alba dei morti viventi\" (in inglese: \"Dawn of the Dead\") di George A. Romero-, ma ne ha usati anche molti altri:"}
{"id": "608232", "revid": "1718925", "url": "https://it.wikipedia.org/wiki?curid=608232", "title": "La gatta Cenerentola (De Simone)", "text": "La gatta Cenerentola \u00e8 un'opera teatrale in tre atti, scritta e musicata da Roberto De Simone nel 1976.\nLe origini.\nIl lavoro si ispira alla fiaba omonima, contenuta ne \"Lo Cunto de li Cunti\" di Giambattista Basile, mescolata con altre versioni, scritte e orali, della stessa fiaba.\nAlla base c'\u00e8 il lavoro di ricerca operato dall'autore e dal suo gruppo, la Nuova Compagnia di Canto Popolare, nelle tradizioni orali e musicali del Sud Italia.\nDa un punto di vista musicale l'opera \u00e8 un sapiente impasto di musica popolare (villanelle, moresche, tammurriate) e musica colta; il testo \u00e8 in lingua napoletana, un napoletano quasi senza tempo, una lingua che in certi strati della popolazione \u00e8 rimasta immutata nei secoli. \u00c8 pubblicato in \"La gatta Cenerentola. Favola in musica in tre atti\", 1977, Einaudi Collezione di teatro.\nLa grande protagonista \u00e8 la citt\u00e0 di Napoli, citt\u00e0 figliastra, vittima del potere di una matrigna perversa e di occupanti stranieri.\nSull'opera De Simone disse: \nEdizioni.\nNel 1976 fu presentato al Festival dei due Mondi di Spoleto dove ottenne grande successo.\nSi avvaleva della presenza di attori e cantanti come Peppe Barra, Isa Danieli, Patrizio Trampetti, Virgilio Villani, Concetta Barra, Giovanni Mauriello, Fausta Vetere, Antonella D'Agostino, Antonella Morea, Francesco Tiano, Franco Iavarone, Annamaria Vaglio, Mauro Carosi. Questa edizione \u00e8 stata pubblicata in LP, e successivamente in CD. L'album \u00e8 presente nella classifica dei 100 dischi italiani pi\u00f9 belli di sempre pubblicata nel 2012, secondo \"Rolling Stone Italia,\" alla posizione numero 83. \nVideo di questa edizione non sono mai stati pubblicati, ma alcuni frammenti circolano in internet.\nNegli anni seguenti 'La Gatta' \u00e8 stata riproposta pi\u00f9 volte, con un cast rinnovato (tra gli altri anche il soprano Maria Grazia Schiavo e l'attore Rino Marcelli nel ruolo della matrigna) e qualche variante al testo. \nNel 1989 and\u00f2 in scena nello Sferisterio di Macerata con la Morea, Mauriello, la D'Agostino e Marcelli.\nL'edizione curata dalla \"compagnia Media Aetas\" diretta da Domenico Virgili, proposta nel 1997, \u00e8 stata pubblicata in video.\n'La Gatta' ha ricevuto la sua prima americana il 19 ottobre 1985 al Vivian Beaumont Theatre, durante il festival 'Italy on Stage', a New York. La sua prima britannica \u00e8 avvenuta al King's Theatre, durante l'Edinburgh International Festival, dal 24 al 27 agosto 1988. \nDifferenze con la fiaba di Basile.\nNella fiaba di Basile, \"Zezolla\" (Cenerentola), istigata dalla sua maestra di ricamo, uccide la matrigna chiudendo violentemente il coperchio di una grossa cassapanca sulla sua testa e spezzandole il collo. Il padre di \"Zezolla\" sposer\u00e0 quindi la maestra di ricamo che inserir\u00e0 nella famiglia le sei sorelle, relegando \"Zezolla\" al ruolo di serva e dandole il nome di \"gatta Cenerentola\". Nella versione di De Simone, invece, la maestra di ricamo non \u00e8 presente, mentre Cenerentola cerca, senza riuscirvi, di uccidere la matrigna tentando di chiuderle il coperchio della cassapanca sulla testa. Questa matrigna \u00e8 la madre delle sei sorellastre invidiose.\nIl ruolo delle fate della Sardegna \u00e8 svolto nell'opera di De Simone dal \"munaciello\".\nDe Simone aggiunge diversi personaggi non presenti nella fiaba, come le lavandaie, i \"femmenielli\", ed altri ancora."}
{"id": "608234", "revid": "287204", "url": "https://it.wikipedia.org/wiki?curid=608234", "title": "Hip hop neozelandese", "text": "La cultura hip hop \u00e8 un movimento culturale di origine afro-americana, composta da quattro discipline: MCing, DJing, writing e break dance. Il primo elemento dell'hip hop a raggiungere la Nuova Zelanda fu la breakdance, che assunse una certa notoriet\u00e0 dopo l'uscita nel 1979 del film \"I guerrieri della notte\". Il primo singolo hip hop, \"Rapper's Delight\" della Sugarhill Gang divent\u00f2 una hit in Nuova Zelanda quando venne pubblicata, un anno dopo l'uscita negli Stati Uniti. Dalla met\u00e0 degli anni 1980, breakdance e writing si erano gi\u00e0 stabiliti nelle aree urbane come Wellington e Christchurch.\nMolti dei pi\u00f9 importanti artisti neozelandesi sono di origine M\u0101ori e delle Isole dell'Oceano Pacifico. Tra questi Dalvanius Prime, la cui \"Poi E\" fu la prima hit di hip hop neozelandese, Dean Hapeta, e Upper Hutt Posse, il cui \"E Tu\" del 1988 fu il primo album autoctono di puro hip hop. Alcuni rapper, come i membri della Upper Hutt Posse, sono diventati famosi per le loro liriche a sfondo politico in supporto al tino rangatiratanga (autogoverno Maori). Nonostante il genere stesse crescendo in popolarit\u00e0, molti neozelandesi detestavano l'hip hop ed alcune radio si attenevano a quello che veniva chiamato \"no rap, no crap\", ovvero il bando della musica hip hop dalla programmazione.\n\u00c8 stato il DJ della Upper Hutt Posse, DLT, che ha aiutato la fondazione e la crescita del movimento ad Auckland, in cui sono cresciuti artisti come Joint Force, Che Fu e Dam Native. DLT ha anche avviato in influente show radiofonico \"True Skool Hip Hop Show\", che ha unito gli sforzi con la \"Wednesday Night Jam\" di Wellington per promuovere il genere. La scena underground di Wellington si fece vibrante alla fine degli anni 1980 con il locale supergruppo Rough Opinion ed una ondata di artisti come The Wanderers, Temple Jones e Hamofide. Negli anni 1990 ed all'inizio del XXI secolo, l'hip hop polinesiano e Maori \u00e8 stabilmente cresciuto in popolarit\u00e0, fino a diventare un vero e proprio genere musicale a s\u00e9 stante chiamato Urban Pasifika. Gli artisti di questo periodo sono Savage, Che Fu, Nesian Mystik e Scribe, che \u00e8 diventato il primo artista di genere ad essere contemporaneamente primo nella classifica album e singoli nel 2004."}
{"id": "608242", "revid": "125700465", "url": "https://it.wikipedia.org/wiki?curid=608242", "title": "Hip hop spagnolo", "text": "Name: MD. Arifuzzaman (Arif)\nTitle: Deputy Superintend of Police (DSP)\nDivision: Police \nPosting Order: Dhaka Bangladesh\nRank: DSP \nRange: Police Sub Station\nAssignment: Special Authenticate (Police Man)\nBatch No: 65338 ACR\nCadert: BSNC63586928968-3\nCountry: Golden Bangladesh \nL'hip hop spagnolo \u00e8 un genere locale della cultura nata negli Stati Uniti durante gli anni 1970 e giunta nella penisola iberica alla fine degli anni 1980 quando le crew di break dance utilizzavano principalmente dischi statunitensi, mentre i locali rapper iniziavano ad esibirsi per un pubblico particolarmente ridotto, sempre a livello underground. Alcune rock band nel periodo, come Os Resentidos, Kortatu e TDK, provarono a registrare lavori discografici di approccio alla musica hip hop, ma mantennero la maggior parte delle loro radici hard rock.\nNel 1989 l'etichetta Troya Dscs&amp;Rcrs pubblic\u00f2 il primo album di hip hop spagnolo: \"Madrid Hip Hop\", una compilation di brani di quattro gruppi musicali della zona di Madrid: DNI, Estado Cr\u00edtico, Sindicato del Crimen e QSC. Il disco presenta due tracce per ogni gruppo. Pi\u00f9 tardi nel 1989 la major Ariola cerc\u00f2 di dare impulso alla scoperta di nuovi talenti nel genere, con una nuova compilation di musica hip hop di gruppi madrileni: \"Rappin Madrid\", che introdussi al pubblico molti promettenti artisti come MC Randy &amp; D.J. Jonco. Entrambi i progetti sostanzialmente fallirono, ma aiutarono a rinsaldare la scena madrilena.\nZona Bruta, la prima etichetta discografica specializzata in hip hop spagnolo, \u00e8 stata fondata nel 1994. Alcuni rapper spagnoli sono di origine africana.\nTra i principali artisti della scena rap spagnola si ricordano Aid, Beret, La Mala Rodr\u00edguez, Maikel Delacalle, Dareysteel, Gata Cattana, Porta e Walkiria Espino."}
{"id": "608246", "revid": "729019", "url": "https://it.wikipedia.org/wiki?curid=608246", "title": "Dotto di Stenone", "text": "Il dotto di Stenone, dal nome del suo scopritore Niccol\u00f2 Stenone, anche conosciuto come dotto parotideo, \u00e8 il dotto escretore della ghiandola parotide.\nDimensioni.\nHa lunghezza di circa 5\u00a0cm e 3\u00a0mm di calibro, sebbene presenti un calibro minore a livello dell'orifizio orale.\nDecorso.\nIl dotto parte dal margine anteriore della ghiandola e prosegue con decorso longitudinale, orizzontalmente in avanti, sul muscolo massetere, mantenendosi a 1\u20132\u00a0cm al di sotto dell'arcata zigomatica. Una volta superato il muscolo massetere perfora la bolla di Bichat e il muscolo buccinatore per poi aprirsi nella cavit\u00e0 buccale in prossimit\u00e0 del secondo molare superiore.\nSuperiormente al dotto decorre l'arteria trasversa della faccia.\nIstologia.\nIl dotto \u00e8 costituito da un epitelio che poggia sulla membrana basale. Possiede una propria muscolatura che consente la progressione del secreto dalla parotide alla bocca.\nPatologia.\nNel caso di ostruzione del dotto di Stenone, che pu\u00f2 avvenire per un calcolo nel dotto o per compressione dovuta a infiammazione dell'area (ad esempio ascessi dentali) si pu\u00f2 giungere a uno sfiancamento del dotto di Stenone a causa della pressione della saliva che non riesce a trovare sbocco in altro modo."}
{"id": "608248", "revid": "1543377", "url": "https://it.wikipedia.org/wiki?curid=608248", "title": "Jack Herer", "text": "Biografia.\nEx militante del Partito Repubblicano, agli inizi degli anni ottanta si impegn\u00f2 nella ricerca delle motivazioni alla base del proibizionismo della cannabis, riportate in seguito nei suoi scritti. Queste ricerche lo fecero divenire un convinto sostenitore della sua legalizzazione.\nAnni dopo la rivista \"Wall Street Journal\" dedic\u00f2 a lui la prima pagina.\nSofferente gi\u00e0 da anni di attacchi cardiaci ed ictus, Herer pass\u00f2 l'ultimo periodo della propria vita in ospedale in condizioni critiche, passando anche alcuni giorni in coma farmacologico senza avere la possibilit\u00e0 di interagire in alcun modo. Mor\u00ec il 15 aprile 2010 all'et\u00e0 di 70 anni.\nThe Emperor Wears No Clothes.\n\u00c8 autore di \"The Emperor Wears No Clothes\" 1985, uno dei pi\u00f9 famosi libri sul proibizionismo della canapa, e di \"Canapa\" (1999), pubblicato anche in italiano. Il primo, forse la sua pubblicazione pi\u00f9 famosa, fu in principio stampato in maniera artigianale dallo stesso autore e da lui distribuito, ma conobbe un incredibile successo e fu quindi pubblicato e tradotto in numerose lingue.\nHerer nel libro asserisce come negli anni trenta e quaranta i produttori di carta e gli inventori delle prime fibre sintetiche alimentarono una campagna di calunnie sulla canapa, mistificando le propriet\u00e0 psicoattive della pianta allo scopo di eliminarla dal mercato. Con l'etanolo di canapa si produceva inoltre un combustibile economico e molto meno inquinante del petrolio.\nTuttavia nel libro Herer confonde i produttori e i consumatori di carta, il tipo e la quantit\u00e0 di fibra ricavabile dalla canapa e di conseguenza i suoi utilizzi industriali."}
{"id": "608252", "revid": "1305772", "url": "https://it.wikipedia.org/wiki?curid=608252", "title": "Shrike", "text": ""}
{"id": "608259", "revid": "125699353", "url": "https://it.wikipedia.org/wiki?curid=608259", "title": "Semibreve", "text": "Nella notazione musicale, la semibreve o intero \u00e8 un valore musicale eseguita con la durata dell'intero.\nQuesto valore, a seconda del tempo in cui \u00e8 posto, come ad esempio gli equivalenti 2/2 o 4/4 pu\u00f2 essere pensato quindi frazionato in 2 o 4 pulsazioni. Quando \u00e8 inserita in un tempo \"alla breve\" (cio\u00e8 2/1, esattamente il suo doppio, essa diventa la met\u00e0) invece vale 1 pulsazione. La semibreve \u00e8 la figura di valore con la durata pi\u00f9 lunga. Rappresenta infatti l'intero (4/4). \u00c8 rappresentata da un cerchio (o ovale) vuoto."}
{"id": "608261", "revid": "125674347", "url": "https://it.wikipedia.org/wiki?curid=608261", "title": "Minima", "text": "Nella notazione musicale, la minima o met\u00e0 \u00e8 un valore musicale eseguito con la durata pari alla met\u00e0 del valore dell'intero.\n\u00c8 rappresentata da un cerchio (o ovale) vuoto con un'asticella verticale sul lato destro (se rivolta in alto) o sul lato sinistro (se rivolta in basso). Il termine \"minima\" deriva dal latino \"minimus\" con cui si indicava il valore musicale pi\u00f9 breve."}
{"id": "608262", "revid": "125674368", "url": "https://it.wikipedia.org/wiki?curid=608262", "title": "Semiminima", "text": "Nella notazione musicale, la semiminima o quarto \u00e8 un valore musicale eseguito con la durata pari a un quarto del valore dell'intero.\n\u00c8 rappresentata da un neuma che \u00e8 un cerchio o ovale pieno con un gambo (un'asticella verticale) posto sempre sul lato destro e rivolto in alto se si scrive una nota in posizione melodica o di tenore all'interno di un brano a pi\u00f9 voci e posto sempre sul lato sinistro e rivolto in basso se si scrive una nota in posizione di basso o di contralto all'interno di un brano a pi\u00f9 voci. \nPer quanto riguarda la scrittura di una monodia, tutte le note scritte al disotto del terzo rigo, qualsiasi chiave musicale, hanno il gambo rivolto verso l'alto, tutte le note scritte al di sopra del terzo rigo musicale del pentagramma, hanno il gambo rivolto verso il basso."}
{"id": "608265", "revid": "1833437", "url": "https://it.wikipedia.org/wiki?curid=608265", "title": "Mondonico (Olgiate Molgora)", "text": "Mondonico (\"Mund\u00f9nech\" in dialetto brianzolo) \u00e8 una frazione del comune di Olgiate Molgora posta ad ovest del centro abitato, verso Rovagnate.\nGi\u00e0 comune autonomo, venne aggregato a Olgiate nel 1927, avendone da sempre condiviso la parrocchia.\nStoria.\nRegistrato agli atti del 1751 come un villaggio milanese di 150 abitanti, pochi anni dopo incorpor\u00f2 le frazioni di \"Porchera, Olchiellera, Borlengo\" e \"Vallicelli\" per un totale di 625 anime, e alla proclamazione del Regno d'Italia nel 1805 risultava avere 785 residenti. Nel 1809 il governo di Napoleone allarg\u00f2 il municipio incorporandogli Olgiate, ma gli austriaci annullarono poi il provvedimento. L'abitato crebbe poi discretamente, tanto che nel 1853 risult\u00f2 essere popolato da 824 anime, salite a 960 nel 1871. L'inizio del XX secolo vide la localit\u00e0 crescere ancora, registrando residenti nel 1921. Fu il fascismo a decidere la soppressione del municipio, annettendolo a Olgiate Molgora."}
{"id": "608267", "revid": "57342", "url": "https://it.wikipedia.org/wiki?curid=608267", "title": "Boarezzo", "text": ""}
{"id": "608268", "revid": "466539", "url": "https://it.wikipedia.org/wiki?curid=608268", "title": "Soon-yi Previn", "text": "Biografia.\nNata in Corea del Sud, venne adottata da Mia Farrow e dal marito Andr\u00e9 Previn nel 1978 e prese il cognome di entrambi i genitori adottivi. Nel 1992 la ragazza si trov\u00f2 al centro delle cronache in occasione dello scandalo che la coinvolse insieme al compagno della madre adottiva, il regista Woody Allen. Nel 1992 la Farrow e Allen si lasciarono dopo che la donna trov\u00f2 a casa del regista delle fotografie di Soon-yi nuda in pose indecenti: all'epoca, Soon-yi aveva finito le scuole superiori da poco pi\u00f9 di un anno. L'adozione di Soon-yi avvenne quando era gi\u00e0 nella seconda infanzia sebbene all'orfanotrofio che l'ospitava non conoscessero la sua et\u00e0 esatta e le sue condizioni di abbandono erano tali che era quasi ridotta a uno stadio selvaggio: non conosceva nessuna lingua, mostrava paura alla vista di una bambola, nel vedere uno specchio reagiva con repulsione e tentava di calciarlo e detestava gli uomini tanto da emettere sibili appena uno si avvicinava.\nIscritta dalla Farrow a una scuola privata, mostr\u00f2 disturbi di apprendimento e nonostante i grandi miglioramenti rimasero comunque le difficolt\u00e0 nell'imparare e nel socializzare. All'epoca della scoperta della relazione con Allen, l'et\u00e0 della ragazza era stimata tra i 19 e i 22 anni, circa 35 anni meno dell'attore: la stampa ed i media suggerirono che si trattasse di incesto. In realt\u00e0, la Farrow ed Allen non si sposarono e non convissero mai, se non occasionalmente per brevissimi periodi. Dietro insistenza di lei adottarono una bambina, Dylan Farrow; ebbero poco dopo un figlio biologico, Satchel Farrow (che decise poi di cambiare nome in Ronan Farrow) ed anni dopo Allen adott\u00f2 anche Moses Farrow, che era stato adottato dalla sola Mia Farrow dopo il divorzio da Andr\u00e9 Previn, mentre non adott\u00f2 Soon-yi e nessun altro dei figli della Farrow.\nDopo la scoperta da parte dell'ex partner, Allen tent\u00f2 prima una riconciliazione ed infine se ne and\u00f2 con Soon-yi dicendo di amarla e di volerla sposare. In seguito alla separazione Allen cit\u00f2 in giudizio la Farrow chiedendo la custodia dei figli adottivi Dylan e Moses e del figlio biologico Satchel dando inizio una lunga e pubblica battaglia legale ma prima dell'inizio del procedimento il pediatra della figlia adottiva Dylan Farrow, di 7 anni, in seguito a una visita aveva contattato le autorit\u00e0 accusando Allen di abusi sessuali sulla stessa. Lo showman newyorkese, i suoi famigliari, amici e i suoi legali hanno sempre negato ogni accusa, lasciando intendere una manipolazione psicologica della madre sulla figlia ascrivendo il tutto ad una vendetta della Farrow, mentre Soon-yi, dal canto suo, accus\u00f2 la madre adottiva di averla aggredita e picchiata, e di altri abusi fisici e morali.\nIl giudice Elliot Wilk, incaricato di decidere dell'affidamento di Dylan, riferendosi alla presunta molestia sessuale scrisse nella sentenza: \"probabilmente non sapremo mai cos'\u00e8 successo il 4 agosto 1992. Le dichiarazioni credibili di Ms Farrow [...] e Mr Allen provano comunque che l'atteggiamento di Mr Allen verso Dylan \u00e8 stato scandalosamente inappropriato e che misure devono essere prese per proteggerla\" (va per\u00f2 anche notato che nella stessa sentenza, a pagina 6, si riporta il parere della psicologa Dr. Susan Coates che, interpellata nell'autunno 1990, aveva affermato che l'atteggiamento di Allen verso Dylan non le sembrava di tipo \"sessuale\" ma \"inappropriato\" per le attenzioni troppo intense ed esclusive). La custodia dei figli della coppia venne quindi concessa in esclusiva a Mia Farrow, mentre ad Allen venne negato il permesso di visitare Dylan; pot\u00e9, dal quel momento, vedere Ronan, che nel 1992 aveva cinque anni, solamente sotto supervisione, mentre Moses, all'epoca quattordicenne, decise di non frequentare suo padre; successivamente ha rotto i rapporti anche con la madre, accusandola di averlo picchiato spesso, per riprendere da adulto i contatti con Allen. Dichiar\u00f2 allora di non credere alle accuse di molestie alla sorella la quale, compiuti 28 anni nel 2014, aveva scritto una lettera al \"New York Times\" ribadendo le accuse al padre e difendendo la madre.\nDopo che Mia Farrow ebbe ottenuto la custodia dei figli, il pubblico ministero Frank Maco dichiar\u00f2 pubblicamente nel settembre del 1993 che, d'accordo con la Farrow, nonostante avesse \"prove di colpevolezza\", non avrebbe perseguito Allen per le accuse di molestia sessuale per risparmiare alla ragazza, ritenenuta troppo fragile, il trauma di un simile processo. Nel 2005 Allen, nel corso di un'intervista a \"Vanity Fair\", dichiar\u00f2 che, sebbene la sua reputazione e la sua immagine fossero state danneggiate notevolmente dallo scandalo che lo vide protagonista (ovvero il matrimonio con Soon-yi), questo fu \"solo uno degli eventi fortuiti, dei colpi di fortuna della mia vita [...] \u00e8 stato un punto di svolta in meglio\". Circa la sua relazione con la Farrow ha poi dichiarato: \"\"Sono sicuro che ci sono delle cose che avrei dovuto fare diversamente. [\u2026] Probabilmente in retrospettiva avrei dovuto dichiarare la relazione finita prima di quanto feci\".\" Soon-Yi e Allen si sono sposati il 22 dicembre 1997 a Palazzo Cavalli-Franchetti a Venezia, citt\u00e0 da lui molto amata; successivamente hanno adottato due bambine di origini coreane, Bechet e Manzie (i nomi sono stati scelti da Allen in onore di due dei suoi jazzisti preferiti, Sidney Bechet e Manzie Johnson)."}
{"id": "608279", "revid": "121628164", "url": "https://it.wikipedia.org/wiki?curid=608279", "title": "Rifugio Fratelli Longo", "text": "Il rifugio Fratelli Longo \u00e8 un rifugio situato nel comune di Carona (BG), in Val Brembana, nelle Alpi Orobie, a 2.026\u00a0m s.l.m.\nStoria.\nIl rifugio Longo venne costruito dal CAI di Bergamo nel 1923 e inizialmente venne dedicato alla memoria dei quattro fratelli Calvi di Piazza Brembana. Nel 1935 la sezione decise per\u00f2 la costruzione di un nuovo rifugio in una diversa posizione, collocato nelle immediate vicinanze del Lago Rotondo, che oggi \u00e8 il rifugio Fratelli Calvi.\nAll'inizio degli anni cinquanta la Societ\u00e0 Alpina Scais di Bergamo chiese ed ottenne dal CAI la gestione del piccolo rifugio, che nel frattempo era stato danneggiato durante la seconda guerra mondiale, e venne ribattezzato alla memoria dei fratelli Giuseppe e Innocente Longo, periti tragicamente nell'agosto del 1934 sul Cervino. Negli anni successivi la Scais si preoccup\u00f2 di effettuare alcune migliorie e procedette al ripristino delle vecchie attrezzature. Nel 1985 la Societ\u00e0 ritenne opportuno procedere ad un ampliamento del rifugio Fratelli Longo, ingrandendo cos\u00ec la sala da pranzo e incrementando i posti letto; nel 1999 sono stati eseguiti ulteriori lavori di ampliamento.\nCaratteristiche e informazioni.\nIl rifugio Fratelli Longo \u00e8 di propriet\u00e0 della sezione di Bergamo del CAI ed \u00e8 gestito autonomamente dalla Societ\u00e0 Alpina Scais di Bergamo. Dispone di 30 posti letto e di una sala da pranzo che pu\u00f2 ospitare sino a 70 persone. \u00c8 aperto in modo continuativo dall'inizio di luglio all'inizio di settembre, da aprile a luglio e da settembre a novembre \u00e8 aperto solo nei giorni festivi e prefestivi. Il resto dell'anno rimane chiuso.\nAccessi.\nIl rifugio \u00e8 raggiungibile:\nTraversate.\nIl rifugio \u00e8 la meta intermedia della variante alla 7\u00aa tappa del Sentiero delle Orobie occidentali, da Foppolo, segnavia numeri 205 e 208 percorribile in 5 h. Da qui si prosegue alla volta del Rifugio Fratelli Calvi (meta della 7\u00aa tappa) tramite il sentiero n. 246 in 3 h."}
{"id": "608281", "revid": "38129", "url": "https://it.wikipedia.org/wiki?curid=608281", "title": "F-105", "text": ""}
{"id": "608283", "revid": "125674382", "url": "https://it.wikipedia.org/wiki?curid=608283", "title": "Croma", "text": "Nella notazione musicale, la croma od ottavo \u00e8 un valore musicale eseguito con la durata pari a un ottavo del valore dell'intero.\n\u00c8 rappresentata da un neuma pieno, con la coda arricciata verso l'interno. Il gambo \u00e8 posto sul lato destro e rivolto in alto se si scrive una nota in posizione melodica o di tenore all'interno di un brano a pi\u00f9 voci, sul lato sinistro e rivolto in basso se si scrive una nota in posizione di basso o di contralto all'interno di un brano a pi\u00f9 voci. Per quanto riguarda la scrittura di una monodia, le note scritte al disotto del terzo rigo musicale, in qualsiasi chiave musicale, hanno il gambo rivolto verso l'alto, le note scritte al di sopra del terzo rigo musicale del pentagramma, hanno il gambo rivolto verso il basso. Se hai due note da un ottavo hai la possibilit\u00e0 di unirle formando un quarto (le note in una battuta non devono superare i quarti stabiliti, se una battuta non ha i quarti sufficienti, si dice incompleta). "}
{"id": "608284", "revid": "38129", "url": "https://it.wikipedia.org/wiki?curid=608284", "title": "Thunderchief", "text": ""}
{"id": "608285", "revid": "79968", "url": "https://it.wikipedia.org/wiki?curid=608285", "title": "Acd", "text": ""}
{"id": "608286", "revid": "125674395", "url": "https://it.wikipedia.org/wiki?curid=608286", "title": "Semicroma", "text": "Nella notazione musicale, la semicroma o sedicesimo \u00e8 un valore musicale eseguito con la durata pari a un sedicesimo del valore dell'intero.\n\u00c8 rappresentata da un cerchio (o ovale) pieno con un'asticella verticale (gambo) sul lato destro (se rivolta in alto) o sul lato sinistro (se rivolta in basso) e due linee ondulate (cediglie). Quando questa figura musicale viene eseguita con uno strumento a fiato, \u00e8 consigliato pronunciare con lo schiocco di lingua, la sillaba TO. Se la nota si trova subito prima della relativa pausa allora si pronuncer\u00e0 TO-UN se invece si trova subito dopo si pronuncer\u00e0 UN-TO"}
{"id": "608287", "revid": "125674407", "url": "https://it.wikipedia.org/wiki?curid=608287", "title": "Biscroma", "text": "Nella notazione musicale, la biscroma o trentaduesimo \u00e8 un valore musicale eseguito con la durata pari a un trentaduesimo del valore dell'intero.\n\u00c8 rappresentata da un cerchio (o ovale) pieno con un'asticella verticale sul lato destro se rivolta in alto, sul lato sinistro se rivolta in basso e tre virgole (una linea ondulata)."}
{"id": "608289", "revid": "125674422", "url": "https://it.wikipedia.org/wiki?curid=608289", "title": "Semibiscroma", "text": "Nella notazione musicale, la semibiscroma o sessantaquattresimo \u00e8 un valore musicale eseguito con la durata pari a un sessantaquattresimo del valore dell'intero.\n\u00c8 rappresentata da un cerchio (o ovale) pieno con un'asticella verticale sul lato destro (se rivolta in alto) o sul lato sinistro (se rivolta in basso) e quattro codette.\nUn simbolo simile \u00e8 utilizzato per la pausa di croma della durata di 1/64 di semibreve."}
{"id": "608290", "revid": "123854185", "url": "https://it.wikipedia.org/wiki?curid=608290", "title": "Pendenza topografica", "text": "La pendenza \u00e8 il grado di ripidit\u00e0 o di inclinazione di una strada o di un tratto di percorso. La pendenza di una strada \u00e8 indicata dalla segnaletica verticale con cartelli di pericolo che indicano la pendenza con una percentuale. Il termine pendenza \u00e8 un termine usato anche in geometria analitica.\nPendenza puntuale.\nLa pendenza formula_1 in un particolare punto di un tratto rettilineo di strada \u00e8 definita matematicamente come la tangente dell'angolo formula_2 di inclinazione della stessa, cio\u00e8:\nLa pendenza pu\u00f2 essere espressa anche in termini percentuali, moltiplicando formula_4 per 100:\nPer risalire al valore dell'angolo formula_2 a partire dal valore della pendenza formula_1, \u00e8 necessario applicare la funzione arcotangente, inversa della funzione tangente:\nUn valore maggiore della pendenza formula_1 corrisponde a una maggiore ripidit\u00e0 del tratto di strada, in particolare:\nNon linearit\u00e0 della pendenza.\nLa definizione di pendenza come tangente trigonometrica di un angolo, implica che essa non \u00e8 una funzione lineare, perci\u00f2 ad essa non si applicano le regole delle trasformazioni lineari; infatti, una strada che ha una pendenza del 10% non ha un angolo associato che \u00e8 un decimo dell'angolo associato ad una strada con pendenza del 100%, ma l'angolo di inclinazione del tratto al 10% \u00e8 di 5,7\u00b0, mentre quello del tratto al 100% \u00e8 di 45\u00b0.\nPendenza media.\nLa pendenza media formula_19 di una strada \u00e8 definita dal rapporto tra il dislivello formula_20 tra il punto di partenza e quello di arrivo e la distanza orizzontale formula_21:\nLa distanza orizzontale formula_21 \u00e8 la proiezione sull'orizzontale del percorso, non la distanza effettivamente percorsa formula_24.\nIl rapporto formula_19 \u00e8 coincidente alla tangente trigonometrica dell'angolo di incidenza formula_26 medio sull'intero percorso, cio\u00e8 considerando esclusivamente il punto di partenza e il punto di arrivo.\nformula_27\nLa pendenza media espressa in percentuale formula_28 si ottiene poi moltiplicando la pendenza media formula_19 per 100:\nUn valore maggiore della pendenza corrisponde a una maggiore ripidit\u00e0 del tratto di strada. Una strada che abbia il punto di partenza e di arrivo alla stessa altitudine ha una pendenza dello 0%; aver percorso una strada con una pendenza media del 100% significa essersi spostati complessivamente in orizzontale della stessa variazione di quota a cui si \u00e8 giunti in verticale.\nPer pendenze non molto elevate si pu\u00f2 confondere formula_31 con il rapporto formula_32, che \u00e8 pari al seno dell'angolo medio, cio\u00e8 formula_33, infatti, per piccoli angoli, il seno e la tangente sono approssimabili tra loro con un errore trascurabile; tale rapporto \u00e8 di pi\u00f9 facile misurazione in campo, dato che formula_24 si pu\u00f2 ottenere direttamente con un contachilometri, mentre su di una mappa si misura pi\u00f9 facilmente formula_21.\nNella seguente tabella sono mostrati i valori della pendenza calcolati nei due modi e l'errore commesso nell'approssimare formula_31 a formula_32\nPoich\u00e9 le strade molto raramente presentano pendenze superiori al 20%, l'errore commesso nell'approssimare formula_31 a formula_32 \u00e8 minore del 2% (e minore dello 0,5% per pendenze inferiori al 10%), quindi a livello pratico si pu\u00f2 approssimare formula_31 a formula_32.\nValori notevoli.\nPendenze massime ammissibili stradali.\nLa pendenza massima ammissibile per una strada, cos\u00ec come gli altri elementi geometrici (raggi delle curve, distanze di visibilit\u00e0, ecc.), \u00e8 commisurata alla velocit\u00e0 di progetto, che costituisce un valore ideale corrispondente alla velocit\u00e0 pi\u00f9 alta che pu\u00f2 essere mantenuta con sicurezza, su un determinato tratto stradale, quando le condizioni meteorologiche, di traffico e di ambiente sono cos\u00ec favorevoli che la stessa velocit\u00e0 dei veicoli \u00e8 limitata solo dalle caratteristiche geometriche della strada.\nPer le strade di nuova costruzione le pendenze massime sono stabilite dal D.M. 5 novembre 2001 (Norme funzionali e geometriche per la costruzione delle strade), emanato dal Ministero delle Infrastrutture e dei Trasporti in attuazione dell'art. 13, comma 1, del decreto legislativo 30 aprile 1992, n. 285 (Nuovo codice della strada).\nLa tabella seguente mostra alcuni valori:\nPrima dell'emanazione del D.M. 5 novembre 2001 non esistevano regole cogenti per la costruzione delle strade: ci\u00f2 spiega perch\u00e9 \u00e8 frequentissimo che le strade gi\u00e0 esistenti alla data del 4 gennaio 2002 (pubblicazione del decreto in Gazzetta Ufficiale) riportino valori di pendenza anche di molto superiori rispetto a quelli stabiliti con il D.M. del 2001.\nSono note ad esempio le pendenze, spesso superiori al 20%, delle strade alpine sulle quali transita il Giro d'Italia, abitualmente aperte anche al traffico automobilistico.\nPendenze massime ferroviarie.\nLe ferrovie hanno le pendenze espresse in \"per mille\" (\u2030): una pendenza dell'1\u2030 corrisponde ad 1 metro di dislivello che viene superato con inclinazione costante su una distanza \u2013 anche eventualmente con parti curve \u2013 di mille metri (i mille metri sono riferiti alla lunghezza della proiezione del tracciato sul piano orizzontale, non alla lunghezza del tracciato \u2013 dei binari \u2013 che sar\u00e0 quindi di estensione superiore).\nI limiti massimi \u2013 per le ferrovie ad aderenza naturale \u2013 variano in base alla loro tipologia; le linee principali e ad alto traffico arrivano a massimo 10-12\u2030, per le secondarie raramente si arriva al 35\u2030 ed oltre.\nIn Italia vi sono casi estremi che arrivano fino al 60\u2030, ma sono per lo pi\u00f9 relativi a ferrovie dismesse (un raro esempio in funzione \u00e8 il ramo Perugia Ponte San Giovanni-Perugia Sant'Anna della Ferrovia Centrale Umbra) o a scartamento ridotto (ad esempio la Ferrovia Domodossola-Locarno).\nRiguardo al resto d'Europa, la linea ferroviaria ad aderenza naturale e scartamento normale pi\u00f9 ripida \u00e8 la ferrovia dell'Uetliberg, che arriva al 79\u2030.\nLe ferrovie con aderenza a cremagliera raggiungono anche pendenze fino al 480\u2030."}
{"id": "608297", "revid": "1543377", "url": "https://it.wikipedia.org/wiki?curid=608297", "title": "Aeratore (subacquea)", "text": "Un aeratore (o anche snorkel o boccaglio o respiratore) \u00e8 un tubo di gomma o plastica che permette di respirare aria tenendo la testa immersa nell'acqua.\nStruttura.\nConsiste normalmente in un tubo di circa 30 centimetri di lunghezza, piegato a forma di J, con un'imboccatura confortevole e costruito in gomma e plastica.\n\u00c8 utilizzato tipicamente durante le immersioni in apnea e lo snorkeling per poter osservare agevolmente il fondo marino.\nIl modello pi\u00f9 comune di aeratore consiste in un semplice tubo cavo che si riempie d'acqua durante l'immersione; al momento dell'emersione sar\u00e0 cura dell'apneista espellerla dal tubo tramite una brusca espirazione nell'imboccatura. Alcuni modelli hanno una valvola sulla parte inferiore dell'imboccatura che permette la fuoriuscita di una piccola quantit\u00e0 d'acqua verso il basso al momento dell'espirazione, non permettendo per\u00f2 il riflusso di questa al momento dell'inspirazione. Altri modelli ancora hanno una valvola a galleggiante sulla cima del tubo che evita il riempirsi dello stesso al momento dell'immersione.\nLa lunghezza massima del tubo \u00e8 di circa 50 centimetri; questo per via del fatto che un tubo maggiore posizionerebbe i polmoni ad una pressione assoluta pi\u00f9 alta rispetto a quella dell'imboccatura del tubo, non permettendo la respirazione se non in modo molto faticoso."}
{"id": "608299", "revid": "29244", "url": "https://it.wikipedia.org/wiki?curid=608299", "title": "Boccaglio", "text": ""}
{"id": "608300", "revid": "767487", "url": "https://it.wikipedia.org/wiki?curid=608300", "title": "Snorkel", "text": "Lo snorkel (o schnorchel o snort) \u00e8 un'appendice estendibile dei sottomarini.\nSnorkel sottomarini.\nLo \"snorkel\" (o \"schnorchel\") si applica in particolare ai sottomarini a propulsione convenzionale (diesel-elettrica) per consentire di mantenere il pi\u00f9 possibile l'occultamento anche in fase di ricarica delle batterie. Lo \"snorkel\" \u00e8 infatti un tubo in grado di elevarsi sopra la superficie del mare mentre il battello si trova in immersione a profondit\u00e0 ridotta (generalmente 10\u201312\u00a0m) per garantire l'afflusso d'aria necessario al funzionamento dei motori Diesel per il tempo necessario alla ricarica delle batterie ed all'aerazione dei locali. Questo consente di ridurre la possibilit\u00e0 che il battello possa essere individuato durante questa fase di particolare vulnerabilit\u00e0. Dell'impianto fa anche parte una condotta di scarico, generalmente separata da quella di aspirazione e terminante nella parte poppiera superiore della vela con possibilit\u00e0 di essere smistata su uno scarico ancora pi\u00f9 basso per navigazioni in superficie.\nL'idea venne sperimentata, e con buoni risultati, nel 1925 dal sommergibile H 3 su idea del capitano del Genio Navale della Marina Militare Italiana Pericle Ferretti e successivamente dalla marina olandese. Montato per la prima volta in serie sui sommergibili olandesi della classe \"O\" (i battelli italiani classe \"Sirena\" erano solo predisposti, ma non lo montarono), l'idea venne successivamente ripresa sugli U-Boot tedeschi durante la seconda guerra mondiale, per contrastare la sorveglianza aerea anti-sommergibile degli Alleati.\nCaratteristiche costruttive.\nL'impianto \u00e8 suddiviso in due parti: induzione e scarico. Nei moderni sottomarini la parte induzione dello \"snorkel\" \u00e8 uno dei \"mast\", le antenne alloggiate all'interno della vela (o torretta) del sottomarino, che possono essere alzate o ammainate; in genere di sezione ovale, dotata di una punta tagliamare e rivestita di materiale RAM (\"Radar Absorbing Material\") per ridurne la segnatura. A riposo, il \"mast\" \u00e8 contenuto all'interno di una canna guida fissa, che viene allagata a quote di immersione superiori a 50\u00a0m per evitare il rischio di collasso da pressione. In fase operativa l'impianto emerge per una trentina di centimetri sulla superficie del mare; particolarit\u00e0 unica dei sottomarini italiani classe Sauro \u00e8 la \"testa fluttuante\", dove alcuni sensori controllano le oscillazioni della parte terminale del \"mast\" per garantirne il moto rispetto al profilo ondoso. La tenuta stagna del battello \u00e8 garantita da tre sicurezze: la \"valvola di testa\", in corrispondenza della presa d'aria (che funziona solo a quota periscopica), e le \"valvole di prima e seconda induzione\", poste a cavallo (un'all'esterno ed un'all'interno) dello scafo resistente. Al piede della canna \u00e8 posta la cassa \"plenum\" nella quale l'aria \u00e8 separata da eventuale acqua e smistata verso l'apparato motore, i locali batterie e il sistema di aerazione. I gas di scarico dei motori sono invece liberati direttamente a mare attraverso un impianto \"diffusore\". I gas di scarico, dopo essere stati silenziati e raffreddati in apposite \"marmitte\", vengono convogliati all'esterno del battello e scaricati da un diffusore in cima alla vela o da un diffusore a livello passerella del sottomarino. L'impianto \u00e8 protetto, come per la parte induzione, da 2 valvole resistenti a cavallo dello scafo resistente\nAltre applicazioni.\nPrende il nome di \"snorkel\" anche il tubo utilizzato nelle auto da fuoristrada per agevolare il passaggio in piccoli torrenti o in pozze d'acqua profonde. In questo caso il tubo da una parte \u00e8 collegato al cassoncino del filtro dell'aria (che viene preventivamente reso impermeabile), mentre l'altro capo prende aria direttamente in atmosfera, solitamente ad un'altezza compresa tra il finestrino e qualche centimetro oltre il tettuccio del veicolo. Questo permette di non far aspirare al motore acqua o fango, garantendone il funzionamento in condizioni difficili.\nViene utilizzato anche nei raid africani per diminuire la quantit\u00e0 di sabbia aspirata dal motore."}
{"id": "608302", "revid": "30610", "url": "https://it.wikipedia.org/wiki?curid=608302", "title": "Chaim Perelman", "text": "Filosofo del diritto, si colloca tra i pi\u00f9 importanti teorici dell'argomentazione del secolo XX. Il suo lavoro pi\u00f9 significativo \u00e8 il \"Trait\u00e9 de l'argumentation - la nouvelle rh\u00e9torique\" (1958), scritto con Lucie Olbrechts-Tyteca, tradotto in inglese con il titolo \"The New Rhetoric: A Treatise on Argumentation\", a cura di John Wilkinson and Purcell Weaver (1969). La versione italiana del libro - dal titolo \"Trattato dell'argomentazione - La nuova retorica\" (Einaudi, Torino, 1976) - porta la prefazione di Norberto Bobbio\nHa elaborato la cosiddetta \"logica del preferibile\" in contrapposizione alla logica formale cartesiana.\nBiografia.\nPerelman e la sua famiglia emigrarono da Varsavia ad Anversa (Belgio) nel 1925. Cominci\u00f2 gli studi universitari alla Universit\u00e9 Libre de Bruxelles, dove sarebbe rimasto per tutta la durata della sua carriera. Consegu\u00ec il primo dottorato in legge nel 1934, con una tesi di laurea sul filosofo e matematico Gottlob Frege, ed una seconda laurea nel 1938. Nello stesso anno, Perelman fu nominato docente a Bruxelles alla Facolt\u00e0 di Lettere e Filosofia. Alla fine della guerra, era diventato il pi\u00f9 giovane professore di storia di quell'Universit\u00e0.\nLa ricerca iniziale di Perelman in materia di diritto e filosofia fu effettuata sotto l'egida dell'empirismo logico. Nel 1944, complet\u00f2 uno studio empirico sulla giustizia e concluse che ogni applicazione delle leggi coinvolge \"giudizi di valore\": poich\u00e9 per\u00f2 i valori non possono essere assoggettati ai rigori della logica, e non sono suscettibili di giustificazione razionale, il fondamento della giustizia pu\u00f2 diventare arbitrario. Dopo aver terminato la ricerca, Perelman consider\u00f2 insostenibili le sue stesse conclusioni se il giudizio di valore fa parte integrante della \"ragion pratica\" del \"processo decisionale\" (motivazione), e dire che questi giudizi difettano di basi logiche era negare il fondamento razionale della filosofia, della legge, della politica e dell'etica.\nCome risultato dei suoi studi empirici sulla giustizia, Perelman respinse il positivismo in favore di una filosofia retrograda che impone un fondamento logico ai giudizi di valore. Nel 1948, incontr\u00f2 Lucie Olbrechts-Tyteca, che ebbe anche come assistente all'Universit\u00e0 Libera di Bruxelles, e cominci\u00f2 con lei una collaborazione circa un progetto che avrebbe istituito la vecchia retorica come fondamento per un logico giudizio di valore.\nNel 1958, Perelman e Olbrechts-Tyteca pubblicarono il loro lavoro sulla logica informale col nome di \"Trait\u00e9 de l'argumentation: la nouvelle rh\u00e9torique\". Ispirato allo spirito delle osservazioni di Frege, il lavoro analizza un ampio numero di argomenti attuali dall'ambito di filosofia, legge, politica, etica, e giornalismo. Il risultato fu una \"teoria generale dell'argomentazione\" collegata alla considerazione dei valori, del pubblico, e di quei punti sfocati di partenza della tecnica generale dell'argomentazione.\nNel 1962, Perelman fu invitato da Henry W. Johnstone (1920-2000, docente di filosofia alla \"Pennsylvania State University\", autore di \"Philosophy, Rhetoric and Argumentation\") e da Robert T. Oliver (antropologo, autore di \"The influence of rhetoric in the shaping of Great Britain\", \"History of Public Speaking in America\" e \"The Psychology of Persuasive Speech\") a prendere un posto alla \"Pennsylvania State University\" come professore emerito. La collaborazione tra Johnstone e Perelman in particolare, che ebbe inizio prima della pubblicazione di \"La nouvelle rh\u00e9torique\", si dimostr\u00f2 fruttuosa. Johnstone cre\u00f2 l'importante giornale \"Filosofia e retorica\", e Perelman si stabil\u00ec negli Stati Uniti come autorit\u00e0 nella \"teoria dell'argomentazione\".\nPer l'intero ventennio successivo, Perelman continu\u00f2 a pubblicare lavori correlati alla \"New rhetoric\". Diede anche significativi contributi agli studi legali come direttore del \"Centro nazionale per la Ricerca sulla Logica\" (presso l'Universit\u00e0 Libera di Bruxelles), e nel frattempo continuava a pubblicare su argomenti di filosofia del diritto.\nNel 1962 fu insignito del Prix Francqui per le scienze umane, il pi\u00f9 prestigioso premio belga. Come riconoscimento del suo impegno accademico e civile, Perelman fu nominato barone dal Parlamento belga nel dicembre del 1983. Mor\u00ec per un attacco di cuore a Bruxelles, nella sua abitazione, il 12 gennaio 1984.\nBiografia culturale.\nPerelman ha dato contributi rilevantissimi nell'ambito della filosofia del diritto, della logica, della teoria dell'argomentazione. Molte pagine dei suoi vari scritti sono dedicate al tema fondamentale dell'esistenza: comunicare. Nella visione di Perelman, se si comunica \"bene\", si persuade l'interlocutore, come aveva gi\u00e0 inutito Epitteto quando diceva che \u00able opinioni, non i fatti, muovono gli uomini\u00bb.\nLa retorica \u00e8 la scienza che conferisce potere persuasivo. Nella societ\u00e0 attuale, dovrebbe essere questa la scienza pi\u00f9 studiata, mentre \u00e8 quella meno studiata, se non nei salotti che contano.\nOpere.\nVi sono poi le raccolte antologiche:\nLa giustizia formale.\nNel saggio \"La giustizia formale\", Perelman enuncia sei concezioni della giustizia. Esse sono:\nDato che queste sei formulazioni sono tra loro inconciliabili, secondo Perelman ci sono tre soluzioni:\nQuesta ricerca \u00e8 resa possibile dal \"metodo dell'analisi logica\": in ognuna delle formulazioni, si individua l'elemento indeterminato (ci\u00f2 che in matematica si chiama variabile), e lo si determina facendo luogo alle varie concezioni di giustizia. Quando si trova un elemento comune, questo costituir\u00e0 la definizione formale (astratta) di giustizia, ed ogni formulazione particolare o concreta costituir\u00e0 uno degli innumerevoli valori della giustizia formale.\nDopo aver terminato \"De la justice\" nel 1944, Perelman rifiut\u00f2 i vantaggi del positivismo logico oltre le sue applicazioni nella scienza pura. In \"Philosophies premi\u00e8res et philosophie regressive\", pubblicato cinque anni dopo, deline\u00f2 ulteriormente i limiti delle prime filosofie o metafisica. Poich\u00e9 questi approcci si basavano su una serie di assiomi auto-evidenti e reciprocamente supportantisi, ogni errore percepito avrebbe invalidato l'intera filosofia e la sua pretesa di rivelare verit\u00e0 universali e assolute. Le alternative prevalenti, in particolare il relativismo di Jean-Paul Sartre, erano anch'esse insostenibili per Perelman, dato che gli assoluti della metafisica in questi approcci venivano semplicemente rimpiazzati dallo scetticismo assoluto.\nMentre lavorava con la Olbrechts-Tyteca, Perelman svilupp\u00f2 una filosofia che evitava gli eccessi del positivismo e del relativismo nella sua formulazione radicale. Dopo che si era imbattuto in un brano di Brunetto Latini posto in appendice a \"Les fleurs de Tarbes\" di Jean Paulhan, Perelman adott\u00f2 un approccio all'argomentazione di impostazione classica, greco-latina. Egl\u00ec scopr\u00ec che in assenza di una specifica logica dei giudizi di valore, era possibile affrontare la questione tramite le opere di Aristotele. Negli \"Analitici secondi\", Aristotele definisce i principi della dimostrazione, detta anche \"analitica\", che si basa sull'accettazione delle premesse delle necessarie conclusione del sillogismo. Nei \"Topici\" ed in altre opere, Aristotele contrappone l'approccio dimostrativo alla dialettica, o alla ragionamento retorico, basata su premesse accettate in una data situazione e, pertanto, per natura contingenti. Attraverso le distinzioni aristoteliche, Perelman fu in grado di percepire le contraddizioni delle prime filosofie: sebbene queste sostenessero di rivelare le verit\u00e0 assolute ed universali tramite il metodo dimostrativo, di fatto esse si limitavano a persuadere delle proprie affermazioni uno specifico pubblico. Secondo Perelman, dunque, una filosofia efficace\u2013 cio\u00e8 capace di determinare l'essere e di fondare delle azioni secondo ragionevolezza\u2013 deve essere costruita secondo valutazioni di probabilit\u00e0 e deve poter respingere ogni tentativo di imporre i giudizi di valore e gli altri elementi contingenti dovuti alla sua necessit\u00e0 di essere recepita da un particolare pubblico. La teoria di Perelman, che egli chiam\u00f2 \"filosofia regressiva\", cercava quindi di incorporare le verit\u00e0 socialmente accettate e rimanendo al contempo impermeabile ai cambiamenti che si sarebbero potuti succedere alle suddette verit\u00e0.\nMentre la retorica e l'argomentazione costituiscono il fondamento del pensiero di Perelman, il suo approccio \"regressivo\" caratterizza il suo trattato sull'argomentazione non formale. Alla fine della \"Nuova retorica\", Perelman e la Olbrechts-Tyteca sostengono che il loro progetto, a differenza delle affermazioni assolute comuni alla filosofia, ha come scopo che \u201ci singoli ed i gruppi aderiscano alle opinioni di ogni genere con intensit\u00e0 che pu\u00f2 variare da caso a caso\u201d e che \u201ctali credenze non siano sempre autoevidenti, e che si occupino raramente di idee chiare e distinte\u201d. Per scoprire la logica che governa queste credenze ed idee, Perelman e la Olbrechts-Tyteca si affidano ad una filosofia regressiva basata sulla variabilit\u00e0 di particolari situazioni e di particolari valori. Perelman applic\u00f2 questo stesso approccio ai successivi sviluppi della Nuova Retorica e nei seguenti scritti su diritto e giustizia."}
{"id": "608305", "revid": "1100311", "url": "https://it.wikipedia.org/wiki?curid=608305", "title": "Raffaele Longo", "text": "Carriera.\nClub.\nCresciuto nelle giovanili del Napoli, fa il suo esordio con il tecnico Vujadin Bo\u0161kov nella stagione 1994-1995, precisamente il 7 maggio 1995, quando entra al 78' al posto di Roberto Bordin. In quell'anno colleziona 2 presenze. I due anni successivi colleziona rispettivamente 12 e 14 presenze, sempre al Napoli, senza segnare alcun gol. Nel 1997-1998 ottiene 29 presenze.\nNel 1998, dopo la retrocessione in B della sua squadra, passa al Parma, dove rimane fino al 2000 senza trovare molto spazio. Nel 2000-2001 va in prestito al Vicenza.\nNel 2001 passa alla di Franco Sensi, allora patron anche del , squadra a cui viene ceduto in prestito nell'ultimo giorno di calciomercato. Colleziona 8 presenze in una stagione caratterizzata da una rottura del ginocchio.\nNel 2002 ricomincia, da titolare, in Serie C2 con la rinata Florentia Viola dove segna anche due gol. L'anno dopo firma per la Salernitana dove passa un biennio in Serie B, segnando 6 gol in 70 presenze complessive in campionato. Nel 2005-2006 al Torino continua il periodo in Serie B, segnando 4 gol in 26 presenze.\nNel 2006, da agosto a gennaio, rimane al Genoa, per poi completare la stagione al Modena, dove rimarr\u00e0 fino al 2008-2009: complessivamente, col Modena, gioca 57 partite e mette a segno 12 gol in due stagioni e mezzo. Gioca la sua ultima partita il 9 maggio 2009, subentrando all'85' a Catellani.\nLa stagione 2010-2011 va al Benevento in Lega Pro Prima Divisione dove non scende mai in campo.\nAllenatore.\nNel 2011, smesso di giocare, entra nello staff tecnico di Cristiano Bergodi e con lui lavora prima al e poi al .\nNel 2017 viene assunto dal coe tecnico della formazione Under 17.\nL'anno successivo entra nel corpo tecnico del dove lavora sia nel settore giovanile che nello staff della prima squadra. Il 21 febbraio 2022, diventa allenatore ad interim del dopo l'esonero di Pavanel,per una sola partita. Il 24 febbraio seguente torna nel ruolo di collaboratore tecnico.\nNazionale.\nGioca in tutte le Nazionali minori senza mai esordire nella Nazionale maggiore. \u00c8 medaglia d'oro ai Giochi del Mediterraneo di Bari nel 1997 e medaglia d'argento agli europei Under-19 in Grecia nel 1995."}
{"id": "608307", "revid": "1860695", "url": "https://it.wikipedia.org/wiki?curid=608307", "title": "Okavango", "text": "L'Okavango (detto anche Cubango) \u00e8 un fiume dell'Africa sud-occidentale ed .\nNasce in Angola dove \u00e8 chiamato \"Cubango\", scorrendo verso sud costituisce per un tratto il confine tra Angola e Namibia e, in seguito, scorre in Botswana all'interno della Riserva faunistica Moremi.\nPrima di entrare in Botswana, il fiume scende bruscamente di circa 4 metri creando una serie di rapide note come \"Popa Falls\".\nL'Okavango copre il corrispondente bacino endoreico, cio\u00e8 non sfocia in mare e neppure confluisce in un altro fiume; la foce dell'Okavango si disperde in una palude in un'area del deserto del Kalahari nota come delta dell'Okavango. Parte del fiume scorre nel lago di Ngami, anch'esso privo di sbocchi sul mare.\nL'area dell'Okavango ospita una riserva naturale nonch\u00e9 una popolazione indigena di circa 100.000 persone. Nella zona vi sono inoltre sacche di disordini causate dai movimenti insurrezionalisti e indipendentisti della striscia di Caprivi."}
{"id": "608309", "revid": "2519", "url": "https://it.wikipedia.org/wiki?curid=608309", "title": "Cubango", "text": ""}
{"id": "608312", "revid": "174925", "url": "https://it.wikipedia.org/wiki?curid=608312", "title": "Teorema del sollevamento dell'omotopia", "text": "Il teorema di sollevamento dell'omotopia \u00e8 un teorema di matematica, e pi\u00f9 precisamente di topologia, che collega le nozioni di rivestimento e di omotopia.\nDefinizione di sollevamento.\nSia formula_1 un rivestimento e formula_2 un'applicazione continua fra spazi topologici. Un sollevamento di formula_3 \u00e8 una applicazione continua formula_4 tale che: \nEnunciato del teorema.\nSiano dati un rivestimento fra spazi topologici\ne due applicazioni continue\ndefinite sull'intervallo formula_8 e sul quadrato formula_9, tali che formula_10 per ogni formula_11.\nAllora esiste, ed \u00e8 unico, un sollevamento \ndi formula_13 tale che formula_14 per ogni formula_11.\nDimostrazione.\nBasta dimostrare l'esistenza: l'unicit\u00e0 segue dalla connessione di formula_9 e dal teorema di unicit\u00e0 del sollevamento.\nLa costruzione del sollevamento formula_17 \u00e8 invece fatta sfruttando la semplice connessione e la compattezza di formula_9. Grazie alla compattezza esiste un formula_19 tale che ogni quadratino\ncontenuto in formula_21 (quindi con formula_22) ha immagine formula_23 contenuta in un aperto uniformemente rivestito. Quindi la funzione formula_24, ristretta al quadratino formula_25, ammette un sollevamento. I quadratini formula_26 ricoprono il quadrato formula_21: grazie alla semplice connessione, tutti questi sollevamenti possono quindi essere \"incollati\" coerentemente in modo da formare un sollevamento formula_17 con le propriet\u00e0 richieste.\nCorollario.\nSiano formula_29 un rivestimento e formula_30 un'applicazione continua. Per ogni coppia di punti \"y \u2208 S2\", \"e \u2208 p\u22121(f(y))\" esiste un unico sollevamento \"g : S2 \u2192 E\" dell'applicazione \"f\" tale che \"g(y) = e\"."}
{"id": "608319", "revid": "254401", "url": "https://it.wikipedia.org/wiki?curid=608319", "title": "Agaricus bisporus", "text": "L'Agaricus bisporus , in italiano detto prataiolo, \u00e8 un fungo basidiomicete della famiglia delle Agaricaceae, molto apprezzato in cucina. \u00c8 largamente coltivato e poi commercializzato in tutto il mondo; in questo caso \u00e8 noto anche con il nome in francese di champignon.\nEtimologia.\nDal latino \"bisporus\" = con due spore, per via dei basidi che possiedono solo due spore invece di quattro.\nDescrizione della specie.\nCappello.\nLargo fino a 12 cm, a volte anche oltre, prima ovoideo, poi emisferico, infine convesso; molto carnoso e di color bianco (marrone in alcune variet\u00e0, note nei Paesi anglosassoni come \"chestnut mushrooms\"), spesso presenta squame brunastre; margine frequentemente fioccoso.\nLamelle.\nColor rosa candido, diventano color cioccolato in breve tempo ed infine marrone scuro; libere e piuttosto fitte.\nGambo.\n3-5 x 1,5-2 cm, sodo, pieno, corto, tozzo e cilindrico, ingrossato alla base; di colore bianco.\nAnello.\nFioccoso, bianco, membranaceo, facilmente asportabile.\nCarne.\nDi color bianco, leggermente virante al rosso se esposta all'aria.\nDistribuzione e habitat.\nCampi concimati, letamai, giardini, nei prati ai margini dei boschi; gregario.&lt;br&gt;\nCresce tutto l'anno in cattivit\u00e0.\nCommestibilit\u00e0.\nOttima. Facilmente reperibile in qualsiasi mercato.\nNumerose le ricette con cui pu\u00f2 essere apprezzata questa specie."}
{"id": "608320", "revid": "599013", "url": "https://it.wikipedia.org/wiki?curid=608320", "title": "Mdi", "text": ""}
{"id": "608321", "revid": "123495703", "url": "https://it.wikipedia.org/wiki?curid=608321", "title": "S\u00ec, buana", "text": "Si, buana, pubblicato nel 1986, \u00e8 un doppio album della cantante italiana Mina.\nIl disco.\nCommercializzato su vinile come \"doppio LP\" non divisibile, mentre su CD i due dischi vengono venduti singolarmente con l'aggiunta al titolo di \"vol. 1\" e \"vol. 2\". Le liste tracce sono comunque le stesse su tutti e due i supporti audio.\nIl disco 1 contiene le canzoni della trasmissione RAI \"30 anni della nostra storia\".\nIn \"Bella senz'anima\" subentra nel finale l'autore stesso Riccardo Cocciante che ne intona il titolo e chiude la versione con i vocalizzi che erano anche nell'originale.\n\"Buonasera dottore\" \u00e8 cantata assieme a Francesco Donatelli.\n\"Via di qua\" \u00e8 stata la sigla di chiusura della trasmissione RAI \"30 anni della nostra storia\".\nIl disco 2 contiene una cover (in italiano) di un vecchio successo di Chico Buarque, \"Retrato em branco e preto\", scritto in collaborazione con Ant\u00f4nio Carlos Jobim.\n\"Ogni tanto \u00e8 bello stare soli\" \u00e8 scritta da Andrea Mingardi, che torner\u00e0 a scrivere per Mina nel 2006 per il disco \"Bau\"\nDel pezzo \"Azzurro\" esiste una prima versione in un medley eseguito nel 1968 per lo spettacolo del sabato sera \"Canzonissima\". Esso \u00e8 stato inserito, in seguito, nella raccolta non ufficiale \"Signori... Mina! vol. 4\", pubblicata nel 1993.\nTracce.\nDisco 1 / CD 1\nDisco 2 / CD 2"}
{"id": "608322", "revid": "767487", "url": "https://it.wikipedia.org/wiki?curid=608322", "title": "Virus (film 1980)", "text": "Virus \u00e8 un film del 1980 diretto dai registi Bruno Mattei (con lo pseudonimo Vincent Dawn) e Claudio Fragasso (non accreditato).\nIl film \u00e8 ambientato in Nuova Guinea, dove una pericolosa sostanza chimica fuoriuscita da un laboratorio trasforma i tecnici e gli indigeni in zombi. Una giornalista francese (Margit Evelyn Newton) e il suo cameraman sbarcano sull'isola per indagare.\nSi tratta della prima incursione di Mattei nell'horror e in particolare nell'universo dei morti viventi. Il film \u00e8 stato distribuito anche con il titolo Virus - L'inferno dei morti viventi.\nTrama.\nIn un'installazione segreta nel Terzo Mondo si svolgono esperimenti di sostanze chimiche. A causa di un topo resuscitato e con istinti antropofagi, si sprigiona un vapore verdognolo che trasforma tutto il personale in servizio in famelici zombie.\nUn gruppo di terroristi ha preso in ostaggio un ambasciatore americano e la sua famiglia, ordinando lo smantellamento dei centri di ricerca, patrocinati dalla famigerata societ\u00e0 multinazionale HOPE. Intervengono quattro militari di una squadra speciale, che una volta ultimata la liberazione dovranno partire per la Nuova Guinea in missione segreta.\nIl destino dei quattro militari si incrocia con quello di due reporter francesi. Giunti in una disabitata missione, i reporter si imbattono in alcuni cadaveri viventi che vengono soppressi dai colpi di arma da fuoco dei militari, sebbene ne facciano le spese gli accompagnatori dei giornalisti, uccisi da un prete zombie e da un bambino divenuto un non morto per una ferita infetta. I pochi superstiti, sei in tutto, proseguono la spedizione nella foresta tropicale.\nDopo essersi imbattuti in agguati da altri cadaveri, non senza vittime, giungono alla destinazione finale, la centrale che ha sprigionato i vapori. Il posto sembra deserto ma pullulano in ogni angolo degli zombi e il resto della spedizione viene eliminato uno ad uno.\nEpilogo in una citt\u00e0 qualunque, dove alcuni avventori di un bar seguono uno notiziario. Un giornalista intervista uno scienziato il quale afferma di essere stato spettatore di un'inspiegabile resurrezione, notizia che suscita ilarit\u00e0 e scetticismo tra gli spettatori ma alle loro spalle qualcosa di orribile sta accadendo.\nProduzione.\nSceneggiatura.\nIn un'intervista Bruno Mattei ha dichiarato che la produzione di \"Virus\" \u00e8 iniziata su specifica richiesta del produttore Di Girolamo, poich\u00e9 in quegli anni c'era richiesta di film truculenti sia in Germania che negli Stati Uniti, e anche in Giappone dove il genere \"gore\" era molto apprezzato.\nMattei voleva realizzare un film ispirato a \"Zombi\" (1978) di George A. Romero, ma con un tono pi\u00f9 leggero, pi\u00f9 scanzonato.\nClaudio Fragasso sostiene di aver scritto \"Virus\" con Rossella Drudi, sceneggiatrice con la quale ha collaborato spesso. In quel periodo vennero realizzati molti film sulla scia del successo di \"Zombi\", ma Fragasso voleva fare qualcosa di diverso: prese spunto in parte da \"\" (1973) di Richard Fleischer, soprattutto per l'idea di fondo, ma immaginando \"Virus\" come \u00ab\"un'epopea di non morti, una sorta di Apocalypse Now\"\u00bb\".\nInizialmente vennero scritte due sceneggiature, ma i produttori rifiutarono quella che Mattei preferiva per una questione di budget.\nRiprese.\n\"Virus\" \u00e8 stato interamente girato in cinque settimane tra l'Italia e la Spagna. Nella pellicola sono state inseriti filmati di repertorio per ricreare la giungla Nuova Guinea.\nFragasso racconta che quando la troupe arriv\u00f2 a Barcellona per girare scopr\u00ec di non avere soldi a disposizione; fu necessario quindi riscrivere la sceneggiatura e improvvisare diverse scene del film. Tra queste c'\u00e8 la scena in cui un soldato indossa tut\u00f9 e cilindro, e si mette a ballare - imitando Gene Kelly in \"Cantando sotto la pioggia\"- mentre viene sbranato dagli zombi.\nPseudonimo.\n\"Virus\" \u00e8 il primo film nel quale Mattei utilizza lo pseudonimo Vincent Dawn, su richiesta della produzione spagnola che voleva un nome differente da Jordan B. Matthews, nome utilizzato dal regista fino a quel momento. "}
{"id": "608325", "revid": "125891595", "url": "https://it.wikipedia.org/wiki?curid=608325", "title": "RaiSat", "text": "RaiSat S.p.A. \u00e8 stata una societ\u00e0 controllata dalla Rai creata nel 1997 per produrre canali televisivi tematici per la televisione satellitare, canali che oggi sono disponibili anche in tecnologia digitale terrestre e streaming con vari provider televisivi.\nIl nome riprendeva quello dell'omonima emittente satellitare tematica, attiva dal 31 gennaio 1990 al 12 agosto 1993.\nPremesse.\nFino alla fine degli anni '80, in Italia, la ricezione dei programmi televisivi da parte dei telespettatori avveniva solo via terrestre, ovvero tramite segnali in radiofrequenza diffusi da una catena di ripetitori sparsi lungo il territorio nazionale, e Videomusic era l'unico canale tematico presente nell'offerta (tra le tre reti Rai e i networks privati).\nSulla spinta di quanto stava accadendo da pochi anni negli altri Stati europei (Germania, Francia e Regno Unito in testa), dove, oltre alla diffusione terrestre, era ben consolidata la trasmissione via cavo (che in Italia fino alla diffusione dell'IPTV non si era mai particolarmente diffusa) con un numero crescente di canali tematici \u2014 sia in chiaro che a pagamento \u2014 ad affiancare le tradizionali reti generaliste, si apr\u00ec una nuova frontiera: con la diffusione satellitare era possibile aumentare in maniera esponenziale l'offerta televisiva (ricevibile tramite un'antenna parabolica, un convertitore di banda e un ricevitore dedicato) e raggiungere finalmente in modo uniforme e capillare la copertura del loro territorio nazionale e paesi limitrofi, ove sia la diffusione terrestre sia quella via cavo avevano notevoli difficolt\u00e0 a raggiungere ogni utenza. \nNel corso degli anni '80 vennero lanciati alcuni satelliti per telecomunicazioni destinati alla diffusione di segnali radiotelevisivi per l'utenza finale: quelli della flotta TDF contenenti emittenti televisive e radiofoniche prevalentemente francesi, gli Astra contenenti in prevalenza emittenti britanniche e tedesche, e in via sperimentale l'ECS1 (European Communications Satellite, poi ribatezzato Eutelsat I-F1), che dal 1985 cominci\u00f2 a diffondere in parte dell'Europa emittenti di altre nazioni, fra cui RaiUno e RaiDue (RaiTre verr\u00e0 diffusa via satellite solo dal 1997), con lo scopo di raggiungere anche i residenti all'estero.\nDunque, negli anni successivi, anche la Rai volle realizzare un'emittente tematica destinata all'utenza satellitare. L'occasione si present\u00f2 il 12 luglio 1989, quando venne lanciato in orbita il satellite Olympus a 18.8\u00b0 Ovest: la Rai prenot\u00f2 un transponder con l'intenzione di creare un nuovo canale tematico a vocazione culturale.\nPrima fase.\nIl 31 gennaio 1990, sotto la presidenza di Enrico Manca, venne inaugurata l'emittente RaiSat, con un palinsesto dedicato a documentari, film, spettacoli e una selezione di notizie tratte dai telegiornali dei principali broadcaster internazionali, limitato a una manciata di ore ma ripetuto ciclicamente, multilingue e anche con sottotitoli.\nCon l'intento di sperimentare l'alta definizione, fu proprio RaiSat a diffondere alcune partite del campionato mondiale di calcio del 1990, svoltosi in Italia, con risoluzione 1250i, nello standard analogico HD-MAC; tale sperimentazione serv\u00ec poi per mettere a punto i primi studi sul formato di compressione video digitale MPEG-2.\nTuttavia, in Italia, gli alti costi da parte dell'utenza per dotarsi delle apparecchiature necessarie alla ricezione dei programmi televisivi via satellite frenarono eventuali possibili sviluppi di RaiSat, relegandolo a una mera sperimentazione, un avamposto satellitare tematico in un momento in cui altre realt\u00e0 nazionali avevano cominciato a diffondere complessivamente decine di canali tematici, che comunque motivarono gli allora pochissimi temerari (e facoltosi) telespettatori italiani a dotarsi di parabola, convertitore e ricevitore, per aumentare la possibilit\u00e0 di scelta, soprattutto musicale e sportiva, grazie ai canali tematici esteri.\nIl 29 maggio 1991 il satellite Olympus, che diffondeva RaiSat in Europa, and\u00f2 fuori orbita: il disservizio rientr\u00f2 in breve tempo, quando venne riportato alla sua posizione predefinita a 18.8\u00b0 Ovest. Nella notte tra il 12 e il 13 agosto 1993, probabilmente urtato da un piccolo meteorite, il satellite Olympus and\u00f2 nuovamente \u2014 e stavolta in maniera definitiva \u2014 fuori orbita, facendone perdere il controllo.\nDi conseguenza, il canale RaiSat cess\u00f2 le trasmissioni, mentre continu\u00f2 regolarmente la diffusione su Eutelsat 1-F1 di Rai Uno e Rai Due. Con l'avvento delle prime trasmissioni satellitari europee in digitale, nel 1995, con la pay TV DStv (piattaforma a pagamento contenente i canali di TELE+), la Rai affitt\u00f2 un transponder su Eutelsat 1-F1 per diffondere tutte e tre le reti generaliste in tecnica numerica (affiancandole alla tradizionale diffusione analogica su tale satellite): le potenzialit\u00e0 di questa innovazione, dal momento che su un transponder poteva essere veicolato un pacchetto con pi\u00f9 canali digitali anzich\u00e9 un solo canale in PAL, spinsero la dirigenza della Rai a riesumare il progetto dell'offerta tematica in chiaro, che ricominci\u00f2 con ben tre nuovi canali differenziati per target.\nLa societ\u00e0.\nNel 1997 fu riesumato il progetto RaiSat, adesso come azienda consociata alla Rai, con lo scopo di confezionare i primi tre canali tematici satellitari gratuiti del servizio pubblico.\nNel luglio 1999, con il trasferimento del personale fino a quel momento impiegato presso la direzione \"canali tematici\", l'azienda cominci\u00f2 a produrre altri nuovi canali esclusivamente a pagamento per D+ (poi TELE+ Digitale), che nel luglio 2003 vennero poi riorganizzati sotto l'egida Sky.\nNel 2009, a seguito del mancato rinnovo del contratto con Sky, venne reso noto che l'azienda madre si apprestava ad assorbire RaiSat al suo interno.\nFino al 18 marzo 2010 i soci di RaiSat sono stati al 95% la Rai e al 5% RCS MediaGroup. In quella data, la quota di azioni appartenente a RCS (pari a ) venne liquidata. I canali, tuttavia, continuarono a utilizzare il marchio RaiSat fino al 18 maggio dello stesso anno, quando la Rai inizi\u00f2 a utilizzare il proprio marchio aziendale anche per questi canali.\nDal luglio 1997 al 4 luglio 2007, l'amministratore delegato \u00e8 stato Gian Luca Veronesi e il presidente \u00e8 stato Carlo Sartori. Dal 5 luglio 2007 al 18 maggio 2010, il presidente \u00e8 stato Carlo Freccero.\nStoria.\nI primi canali satellitari gratuiti.\nL'attivit\u00e0 inizi\u00f2 nel 1997 all'interno della Rai con quattro canali visibili in chiaro via satellite, ai quali se ne aggiunse un quinto nel 1999:\nIl 29 luglio 1998 il servizio venne esternalizzato dal servizio pubblico e affidato a RaiSat S.p.A.\nIl passaggio in esclusiva su TELE+ Digitale.\nNel 1999 avvenne una riorganizzazione dei canali satellitari della Rai e, il 26 aprile di quello stesso anno, nacque Rai News 24, che originariamente doveva essere un canale satellitare a pagamento ma poi rimase in chiaro, fino a sbarcare nel 2004 anche sul digitale terrestre.\nI primi tre canali, RaiSat 1, RaiSat 2 e RaiSat 3 vennero chiusi e sostituiti da:\nInoltre nascono altri quattro nuovi canali:\nI canali diventarono quindi otto e furono visibili solo a pagamento su D+ fino al 2001 e poi su TELE+ Digitale fino al 2003.\nIl periodo Sky Italia.\nNel 2003, con l'arrivo di Sky Italia, RaiSat riorganizz\u00f2 nuovamente la propria offerta di canali, eliminando RaiSat Art, RaiSat Fiction, RaiSat Album e RaiSat Show, che chiusero i battenti il 30 luglio di quell'anno; RaiSat Cinema fu ribattezzato in RaiSat Cinema World ed esordirono, infine, RaiSat Premium, nato dall'unione di RaiSat Album e RaiSat Fiction, e RaiSat Extra, erede di RaiSat Show.\nIl bouquet RaiSat fu cos\u00ec composto dai seguenti cinque canali:\nIl 1\u00ba novembre 2006, RaiSat Cinema World torn\u00f2 a chiamarsi RaiSat Cinema e RaiSat Ragazzi fu suddiviso in due nuovi canali distinti per fasce d'et\u00e0:\nI canali aumentarono cos\u00ec a sei. Il 1\u00ba gennaio 2009, RaiSat Smash sub\u00ec un restyling che lo port\u00f2 a diventare RaiSat Smash Girls, indirizzandosi cos\u00ec verso un target esclusivamente femminile.\nRitorno in chiaro e liquidazione della societ\u00e0.\nIl 31 luglio 2009, al termine di lunghe trattative tra le parti, la Rai comunic\u00f2 di non esser riuscita a rinnovare il contratto con Sky Italia per la diffusione dei canali RaiSat. I canali RaiSat allora attivi abbandonarono cos\u00ec la piattaforma satellitare a pagamento e approdarono sul digitale terrestre e sulla nascente piattaforma satellitare gratuita Tiv\u00f9sat, a eccezione di due:\nL'offerta si ridusse cos\u00ec a soli quattro canali che divennero visibili, oltre che sul digitale terrestre (solo nelle aree di switch-off) e sul piattaforma satellitare Tiv\u00f9sat, anche in streaming su Rai.tv:\nInfine, il 18 marzo 2010 la Rai assorb\u00ec l'azienda e il 18 maggio successivo, nell'ambito di un'ulteriore riorganizzazione dei propri canali, ne cambi\u00f2 la denominazione (con la rimozione della dicitura Sat) e si occup\u00f2 direttamente dei palinsesti. In sintesi:"}
{"id": "608331", "revid": "363629", "url": "https://it.wikipedia.org/wiki?curid=608331", "title": "Labradorescenza", "text": "In gemmologia si definisce labradorescenza un effetto ottico di iridescenza che si manifesta come un colore vivido che cambia muovendo la pietra.\nL'effetto si origina dall'interferenza dovuta alla presenza di vari strati laminari all'interno del minerale.\nLa labradorescenza \u00e8 caratteristica di alcuni minerali tra cui l'ortoclasio e la labradorite, nella quale fu osservata per la prima volta e da cui prende il nome."}
{"id": "608332", "revid": "38120", "url": "https://it.wikipedia.org/wiki?curid=608332", "title": "Perelman, Chaim", "text": ""}
{"id": "608338", "revid": "188717", "url": "https://it.wikipedia.org/wiki?curid=608338", "title": "Generatrice", "text": ""}
{"id": "608345", "revid": "2022787", "url": "https://it.wikipedia.org/wiki?curid=608345", "title": "Pergine Valsugana", "text": "Pergine Valsugana (; \"P\u00e8rzen\" o \"P\u00e8rzem\" in dialetto trentino, localmente anche \"P\u00e8rgen\") \u00e8 un comune italiano di abitanti della provincia di Trento, il terzo per popolazione dopo il capoluogo e Rovereto.\nSede della Comunit\u00e0 di valle Alta Valsugana e Bersntol, allo sbocco della Valle del Fersina e all'inizio della Valsugana, la cittadina \u00e8 dominata dallo storico Castel Pergine.\nGeografia fisica.\nTerritorio.\nLa citt\u00e0 \u00e8 situata nel medio Trentino, alla sinistra orografica dell'Adige, a 490\u00a0m s.l.m. e a 12\u00a0km a est di Trento. Il comune di Pergine Valsugana, che si estende su una superficie di 5439 ettari circa, occupa la vasta conca ai piedi del colle Tegazzo e il fondovalle del torrente Fersina. A occidente \u00e8 dominata dal Monte Marzola (1738\u00a0m s.l.m.) e dal Monte Celva (1000\u00a0m s.l.m.) con il Cimirlo verso Trento, a sud-ovest dalla Vigolana (Becco di Filadonna, 2150\u00a0m s.l.m.), a sud-est dalla Panarotta (2002\u00a0m s.l.m.), a est dal Monte Orno \"o Montagna Grande\" (1538\u00a0m s.l.m.) (una volta chiamata cos\u00ec per la sua altezza in termini prospettici), a nord-est dal Gronlait (2383\u00a0m s.l.m.) e dal Fravort (2347\u00a0m s.l.m.) Infine a nord-ovest si possono scorgere in lontanza le cime della catena del Brenta (cima Tosa 3173\u00a0m s.l.m.) e la Paganella (2125\u00a0m s.l.m.), sempre in lontananza, ma a sud, si pu\u00f2 scorgere il Pizzo di Levico, sulla sommit\u00e0 del quale svetta Forte Vezzena.\nIl torrente Fersina nasce dal lago di Erdemolo, posto sopra Pal\u00f9 del Fersina a 2036\u00a0m nella catena del Lagorai e si snoda fino a Trento, per poi sfociare nel fiume Adige.\nIl lago di Caldonazzo (profondit\u00e0 massima 49\u00a0m) si trova a sud della cittadina; appartiene al perginese dalla frazione di San Cristoforo al Lago (suo inizio) fino all'altezza della frazione di Valcanover. Il resto del lago appartiene ad altri comuni; dal lago di Caldonazzo nasce il fiume Brenta.\nAltri laghi situati nel perginese sono il lago di Costa, il lago Pudro, il lago di Canzolino e il lago di Madrano. Il lago Pudro, che fa parte della rete natura 2000, ha una superficie di circa 13 ettari e si caratterizza dalla presenza di animali strettamente legati all'acqua, scomparsi in fondovalle a causa delle bonifiche. Nel 1948, venne rinvenuta ai margini della palude del lago di Pudro una spada a manico pieno con pomo a coppa finemente decorata e fatta risalire al X secolo a.C.. Fino al 1989, presso tale lago vi era un'intensa attivit\u00e0 di sfruttamento per l'estrazione della torbiera.\nEsistono poi piccoli corsi d'acqua, affluenti del Fersina.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 1,4\u00a0\u00b0C, mentre quella del mese pi\u00f9 caldo, luglio, \u00e8 di +22,6\u00a0\u00b0C.\nLe precipitazioni medie annue superano i 900\u00a0mm, distribuite mediamente in una novantina di giorni, con un picco nella tarda primavera e in estate e un minimo relativo invernale.\nClassificazione climatica: zona F, 3147 GG\nOrigini del nome.\nEsistono numerose ipotesi sull'origine del toponimo: nel Settecento si avanz\u00f2 l'ipotesi che derivi dal nome del torrente Fersina; \nStoria.\nPreistoria.\nIl territorio di Pergine era abitato gi\u00e0 in epoca preistorica dai Reti; insediamenti abitativi sono stati trovati nelle colline del perginese, in particolare ai Montesei di Serso. Non sono per\u00f2 esclusi insediamenti di fondo valle. Non \u00e8 escluso inoltre che il probabile castelliere romano, che doveva sorgere sul colle del Tegazzo, fosse ancora pi\u00f9 antico, di epoca Retica.\nEt\u00e0 Romana.\nCon la guerra retica (I secolo a.C.) il territorio del perginese entr\u00f2 a far parte dei territori di Roma. In particolare Pergine, con tutta la valsugana, faceva parte del Municipio romano di Feltre.\nVenne costruita perci\u00f2 la via militare Claudia Augusta Altinate, che partiva da \"Altinum\" (ovvero Altino, nei pressi dell'odierna Venezia), attraversava la Valsugana, e passando per la piana di Pergine (ancora spoglia di edifici), arrivava fino a Tridentum (attuale Trento).\nNon sono esclusi per\u00f2 possibili insediamenti e infrastrutture sorti attorno alla via militare nella piana del perginese (se non un vero e proprio borgo), infatti stazioni di cambio dei cavalli e locande per il ristoro e il pernottamento sorgevano a intervalli regolari lungo le strade; non di rado attorno a queste strutture si sviluppano delle vere e proprie citt\u00e0. Si presume, inoltre, l'esistenza di un castelliere romano (o addirittura preromano poi utilizzato e forse modificato dagli stessi Romani) sulla collina dove ora sorge il castello di Pergine, questo era un luogo altamente strategico che permetteva di controllare i movimenti nell'Alta Valsugana.\nLa stradina che collega le frazioni di Vigalzano e Costa \u00e8 probabilmente quanto resta dell'antica via militare.\nMedioevo.\nDopo la caduta dell'Impero romano d'Occidente Pergine divenne parte del ducato longobardo di Trento, fino alla dominazione dei Franchi.\nSi pu\u00f2 parlare con sicurezza di Pergine come centro urbano, per\u00f2, solo nel Medioevo, quando il 26 febbraio 845 appare per la prima volta in un documento il nome del paese; e quando il 13 luglio 1183 venne creata la comunit\u00e0 di Pergine e la chiesa pievana.\nNel 1027 nasceva il Principato vescovile di Trento di cui facevano parte anche i territori del perginese. Ecclesiasticamente per\u00f2 era compreso nel vescovado di Feltre.\nNel 1347-49 Pergine faceva ancora parte del principato Vescovile di Trento, ma i principi-vescovi non poterono prendere possesso di questa sede perch\u00e9 i Tirolesi, vantando dei diritti, volevano appropriarsene.\nSi chiese quindi aiuto ai Signori di Padova che presidiarono il castello di Pergine. I conti del Tirolo per\u00f2 non tardarono a rispondere e assediarono il castello di Pergine. Tutto fin\u00ec il 9 ottobre 1356 con la firma della Pace che sanciva il passaggio di questo territorio ai Tirolesi.\nIn quest'epoca il territorio del perginese era diviso amministrativamente in sette gastaldie: Pergine con Zivignago, Valar, Valderban e Masetti; Madrano con Vigalzano e Nogar\u00e9; Viarago con Serso, Canezza, Portolo, Mala e Sant'Orsola; Frassilongo con Roveda; Vignola con Falesina, Ischia e Tenna; Castagn\u00e9; Sus\u00e0 con Costasavina, Roncogno e Canale.\nRinascimento.\nNel 1525 Pergine fu protagonista di un'insurrezione contadina conosciuta con il nome di guerra rustica.\nNel XVI secolo Pergine era centro di una fiorente attivit\u00e0 mineraria e sede dell'Ufficio Minerale, creato da Massimiliano d'Asburgo.\nNel 1531 Pergine, insieme ad altri territori limitrofi, torn\u00f2 a far par parte del Principato Vescovile di Trento. Questo accadde grazie ad un accordo tra il vescovo Bernardo Clesio e i conti del Tirolo. Questo accordo sanciva che i Tirolesi cedevano al Principato i diritti su questi territori, compreso Pergine. In cambio, per\u00f2, ricevevano dal principe-vescovo i diritti sui territori di Bolzano.\nDal XVIII secolo al XIX secolo.\nNel 1786 la giurisdizione ecclesiastica di Pergine pass\u00f2 dalla diocesi di Feltre alla diocesi di Trento.\nNel 1807 vennero abolite le vecchie suddivisioni amministrative autonome e sostituite con i Comuni. Nel 1815, dopo il periodo napoleonico, quello bavarese e quello del francese Regno d'Italia, Pergine, insieme all'ex Principato vescovile, pass\u00f2 nelle mani dell'Austria e venne aggregato alla provincia Tirolese.\nSempre nel corso dell'Ottocento si afferm\u00f2 l'industria serica che perse importanza prima della fine del secolo.\nNel territorio tirolese furono ipotizzati due manicomi: un primo si realizz\u00f2 nel 1830 a Hall in Tirol presso Innsbruck da 75 posti letto, mentre un secondo doveva essere realizzato tra Trento e Rovereto per il Tirolo italiano. Dapprima nel 1850 il medico Francesco Saverio Proch, e successivamente nel 1864, monsignor Andrea Strosio di Rovereto sostennero la costruzione di una struttura trentina. Solamente il 12 ottobre 1874 questi appelli furono recepiti, e si inizi\u00f2 a cercare il luogo migliore, e lo si trov\u00f2 presso il maso San Pietro di Pergine il 17 aprile 1877. La sua costruzione fu affidata all\u2019impresa edile di Cesare Scotoni di Trento, mentre gli ingegneri Karl Lindner e Alfredo Riccabona furono nominati rispettivamente direttore e ispettore dei lavori. La prima pietra fu posta il 20 marzo 1879 e utilizzando circa 330 operai il 19 settembre 1882 fu inaugurato. L'edificio aveva una pianta ad \"E\", e a fine secolo poteva ospitare 240 malati.\nL'attuale via Tomaso Maier, era un tempo denominata \"Contrada Taliana\", in contrapposizione alla \"Contrada Todesca\" (via Cesare Battisti - Marcadel).\nQuesta denominazione fu adottata nel '500, e ricorda la presenza dei due distinti gruppi linguistici, italiano e tedesco, creatisi a seguito dell'attivit\u00e0 mineraria\n(dal XV al XIX secolo) svolta nelle vicinanze \nXX secolo.\nDurante la prima guerra mondiale (1914-1918) il manicomio divenne un ospedale militare, spostando i malati mentali in strutture pi\u00f9 interne all'Impero. Nella frazione di Cir\u00e9 si trov\u00f2 invece l'aeroporto di Cir\u00e8, forse il pi\u00f9 importante aeroporto militare della \"k.u.k. Luftfahrtruppen\" (Imperial-Regia Aviazione) in Trentino durante la Grande Guerra, dove operarono due famose squadriglie dell'I.R. Aviazione, la Flik 24 e la Flik 55J con tre dei pi\u00f9 famosi assi della aviazione austro-ungarica: Josef von Maier e Julius Arigi nonch\u00e9 Josef Kiss. Finita la guerra, Pergine entr\u00f2 a far parte del Regno d'Italia, creato dai Savoia; fino ad allora era sotto il dominio (insieme a tutta la regione) dell'Impero austro-ungarico.\nNel 1928 13 comuni furono annessi a quello di Pergine creando un nuovo comune: Pergine Valsugana.\nDurante la seconda guerra mondiale (1939-1945) Pergine Valsugana fu occupata dai tedeschi. La legge n. 124124, del 21 agosto 1939, in materia di opzioni e dai successivi accordi italo-tedeschi sul cambio di cittadinanza, fece s\u00ec che il 26 maggio 1940 un convoglio formato da 299 malati di origine e lingua tedesca residenti o domiciliati a Pergine partirono in direzione dell'Ospedale psichiatrico di Zwiefalten in Germania, e da li smistati fra gli ospedali di Schussenried e Weissenau, dove anche a causa del programma di purificazione della razza denominato Aktion T4, molti trovarono la morte.\nLa cittadina fu liberata dalle truppe alleate al termine del conflitto.\nNel 1955 si staccarono dal comune le cittadine di Vignola e Falesina creando la conformazione attuale del comune.\nSempre nella storia recente di Pergine assunse massima importanza la presenza dell'ospedale psichiatrico, costruito durante il periodo austro-ungarico per i pazienti di lingua italiana del Tirolo e poi divenuto l'ospedale psichiatrico della regione Trentino-Alto Adige. La sua importanza da un punto di vista economico e sociale si accrebbe, fino ad raggiungere negli anni settanta 2.500 pazienti e 1.200 dipendenti. La sua importanza e le sue dimensioni andarono esaurendosi dopo la legge Basaglia (1978). La memoria dell'Ospedale Psichiatrico viene tenuta viva dal festival Sentieri Paralleli, organizzato dall'associazione EXOP (ex ospedale psichiatrico).\nSimboli.\nStemma.\nLa parte superiore dello stemma del comune di Pergine rappresenta una P gotica, dorata su sfondo rosso, che indica la iniziale del nome del paese. La parte sottostante, invece, rappresenta il torrente Fersina (striscia blu) circondato dalle sue sponde (strisce verdi).\nGonfalone.\nIl gonfalone del comune di Pergine \u00e8 un drappo di tessuto di colore bianco e rosso a strisce verticali al cui centro troneggia lo stemma del comune di Pergine. Sotto lo stemma \u00e8 presente l'iscrizione a lettere maiuscole dorate: \u00abComune di Pergine Valsugana\u00bb\nMonumenti e luoghi d'interesse.\nArchitetture religiose.\nCroci.\nCroci di marmo come quella del Tegazzo, ma pi\u00f9 piccole, si trovano:\nCapitelli Votivi.\nCapitelli votivi sono inoltre sparsi per le frazioni e le localit\u00e0 di Pergine.\nArchitetture civili.\nPalazzi e edifici.\nNel centro storico di Pergine e nelle immediate vicinanze sono presenti inoltre numerosi edifici rinascimentali, settecenteschi e ottocenteschi adibiti ad uso abitativo.\nFontane.\nDa ricordare anche l'ormai abbattuta \"fontana del Mercurio\", quest'ultima era stata eretta all'ingresso del quartiere di Borgo nuovo.\nAltre fontane di minor interesse artistico sono presenti nel perginese:\nPonti.\n\u00c8 lecito supporre l'esistenza di un ponte di epoca romana, visto che la via militare che partiva da Altino e arrivava a Trento lungo la valsugana incontrava in questa zona il torrente Fersina. Questo ponte probabilmente si trovava all'altezza della chiusa di Canezza, al Croz del Ci\u00f9s. Di questo ponte per\u00f2 non \u00e8 stata trovata traccia, n\u00e9 si sa se era di muratura, di legno o costruito con barche.\nDurante il Medioevo i ponti sul Fersina erano una questione problematica, infatti erano dei piccoli ponti adatti al passaggio di persone a piedi o con piccoli carri, nei casi di alluvione questi piccoli ponti venivano spazzati via, l'attraversamento era possibile solo per i pedoni che scendevano sul letto del torrente tramite una rampa e giungevano all'altra riva tramite una passerella di fortuna. \u00c8 probabile che solo il ponte che consentiva il collegamento a Trento era mantenuto nella maggior efficienza possibile; questo ponte si trovava dove ora si trova Ponte Regio.\nSolo dal XX secolo furono costruiti ponti pi\u00f9 efficienti, probabilmente edificati dove sorgevano quelli medioevali:\nInoltre si trovano dei ponti nelle frazioni di Pergine, i pi\u00f9 importanti:\nAltri ponti permettono il passaggio sui numerosi rivi che si trovano nelle frazioni, ma per la loro descrizione si rimanda alle pagine delle relative frazioni.\nArchitetture militari.\nFortificazioni.\nQuesti ultimi quattro, anche se non propriamente di Pergine, sono stati menzionati per la loro posizione di confine.\nSociet\u00e0.\nLingue e dialetti.\nBuona parte della popolazione fa ampio uso del dialetto trentino, nella variante perginese.\nStando al censimento del 2011, il 98.4% della popolazione \u00e8 di lingua italiana, l'1.2% \u00e8 di lingua mochena (238 residenti nelle frazioni all'inizio della Valle dei Mocheni), lo 0.2% di lingua cimbra e lo 0.2% di lingua ladina.\nReligione.\nLa maggioranza dei perginesi \u00e8 di religione cattolica romana. Il 13 luglio 1183 venne nominata la comunit\u00e0 di Pergine con la relativa chiesa pievana della Nativit\u00e0 di Maria ed \u00e8 suddivisa in 24 parrocchie, se si contano le numerosi frazioni di Pergine. Nel borgo \u00e8 presente invece una sola parrocchia. A Pergine sono anche presenti comunit\u00e0 di altre confessioni libere ad esempio quella musulmana .\nCultura.\nTeatri.\nA Pergine sono presenti i seguenti teatri:\nEventi.\nPergine Festival\n\"\"Il nostro teatro \u00e8 la citt\u00e0 stessa, fatta di luoghi, storie, interazioni e persone. Un invito all'incontro attraverso pratiche artistiche multiformi.\u201d\"\nPunto di riferimento per lo spettacolo dal vivo e per le pratiche performative sperimentali e di ricerca, Pergine Festival trae da oltre quarantanni la sua linfa vitale dal luogo che lo ospita, in costante dialogo con la comunit\u00e0 e gli spazi del paesaggio urbano. Il festival \u00e8 centro propulsore di nuove creativit\u00e0 legate ad ambiti disciplinari diversi e a modalit\u00e0 di produzione e linguaggi espressivi innovativi. Un particolare sostegno agli artisti e alle compagnie emergenti viene dato ogni anno attraverso il Bando Open///Creazione [Urbana] Contemporanea. Il festival \u00e8 inoltre sempre pi\u00f9 proiettato sulla scena internazionale e coltiva intensi scambi culturali e artistici in tutta Europa.\nPergine Festival \u00e8 organizzato dall'associazione Pergine Spettacolo Aperto. Pergine Spettacolo Aperto nasce nel 1976 come prima realt\u00e0 culturale a inventare un palcoscenico estivo in Trentino e a ospitarvi i grandi nomi del teatro e della musica. \nGeografia antropica.\nSuddivisioni storiche.\nPergine era diviso amministrativamente in sette gastaldie:\nIl Borgo era suddiviso in:\nSuddivisioni amministrative.\nPergine non \u00e8 diviso in circoscrizioni, tutte le decisioni amministrative sono demandate al comune.\nFrazioni e localit\u00e0.\nIl comune di Pergine, oltre al territorio del borgo, \u00e8 composto da frazioni e localit\u00e0. La differenziazione tra frazioni e localit\u00e0 \u00e8 stata introdotta per via della loro estensione.\n\u00c8 da tener presente che praticamente la met\u00e0 della popolazione del comune di Pergine Valsugana risiede nelle sue frazioni.\nEconomia.\nPergine \u00e8 una citt\u00e0 a carattere terziario con una discreta attivit\u00e0 industriale nella zona industriale, situata nella parte nord della citt\u00e0, e una vasta attivit\u00e0 agricola (mele, uva, ciliegie, piccoli frutti in genere) nelle campagne della periferia. Molto importante \u00e8 anche il turismo (culturale, sportivo ed escursionistico). Il settore tradizionalmente pi\u00f9 ricco e redditizio \u00e8 il commercio (si veda la zona centrale della citt\u00e0 e la zona dei centri commerciali a Pergine Nord). Nel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti. Sono significative anche la produzione di sculture e l'attivit\u00e0 di intagli.\nInfrastrutture e trasporti.\nStrade.\nPergine \u00e8 situata sull'asse viario della Valsugana (Strada statale 47 della Valsugana).\nFerrovie.\nA Pergine passa la ferrovia della Valsugana, che permette veloci collegamenti verso nord-ovest: (Trento) e verso sud-est: (Venezia), la stazione di Pergine \u00e8 stata presa a modello per la realizzazione di una stazione del sistema Rivarossi. Nel comune di Pergine Valsugana risiedono anche le stazione di San Cristoforo al Lago-Ischia, situata nell'omonima frazione, e la stazione di Roncogno, situata nell'abitato di Roncogno (ormai abbandonata).\nMobilit\u00e0 urbana.\nIl trasporto urbano costituito da 8 linee (attivato nell'aprile 2008) ed extraurbano sono gestiti dalla societ\u00e0 Trentino trasporti.\nA Pergine \u00e8 inoltre attivo un servizio di taxi.\nAmministrazione.\nDati aggiornati a maggio 2015.\nAltre informazioni amministrative.\nPolitica.\nA partire dal secondo dopoguerra Pergine venne retta da governi guidati dalla Democrazia Cristiana. Dopo lo scandalo di tangentopoli nacque quella che viene definita \"seconda repubblica\". Da questo periodo in poi la citt\u00e0 venne sempre governata da una Coalizione di Centro Sinistra, fino al 2013, quando vinse la Lista Civica guidata da Roberto Oss Emer.\nVariazioni.\nLa denominazione del comune fino al 1928 era Pergine.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Canezza, Castagn\u00e8, Costasavina, Falesina, Ischia, Madrano, Nogar\u00e9, Roncogno, Serso, Sus\u00e0, Viarago, Vigalzano e Vignola; nel 1929 distacco della frazione Mala, aggregata al comune di Sant'Orsola (ora Sant'Orsola Terme) (Censimento 1921: pop. res. 260); nel 1955 distacco di territori degli ex-comuni di Falesina e Vignola, eretti in unico comune autonomo con denominazione Vignola-Falesina (Censimento 1951: pop. res. 213).\nSport.\nLe principali societ\u00e0 sportive sono l'A.S. Hockey Pergine (hockey), l'A.S.D. Basket Pergine (pallacanestro) e l'A.S. Fersina Perginese (calcio)."}
{"id": "608349", "revid": "287204", "url": "https://it.wikipedia.org/wiki?curid=608349", "title": "Vermiglione", "text": "Il vermiglione, chiamato in passato cinabro (dall'omonimo minerale da cui era estratto), o detto anche rosso vermiglio (dal latino \"vermic\u016dlus\", diminutivo di \"vermis\", ovvero \"verme\", perch\u00e9 simile al colore estratto dall'insetto omottero detto \"Kermes vermilio\"), \u00e8 una tonalit\u00e0 di rosso molto vivo, colore intermedio fra l'arancione ed il rosso porpora.\nAnticamente veniva utilizzato il cinabro, naturale o sintetico, per produrre il relativo pigmento colorato, chiamato infatti talvolta cinabro, ma essendo questa una pietra composta da mercurio, ed essendo il mercurio tossico, si utilizzano altri composti per produrre il colore. Anche chiamato sangue di drago che per\u00f2 \u00e8 una resina, a differenza del cinabro che \u00e8 un minerale.\nColore essenziale per produrre il colore carnicino della pelle sui quadri. \u00c8 uno dei colori pi\u00f9 usati insieme al bianco, al nero ed ai colori primari.\nPeriodo d'uso.\nIl cinabro naturale \u00e8 stato utilizzato a partire dal Neolitico nella pittura murale a \u00c7atalh\u00f6y\u00fck, in Anatolia, nel VIII-VII millennio a.C. e in seguito, fin dal 1500 a.C. in Cina. Nel mondo romano venne chiamato impropriamente anche \"minium\", perch\u00e9 confuso con un altro rosso che veniva ricavato dal piombo (minio). Dopo i greco-egiziani, i cinesi e gli arabi, gli alchimisti europei iniziarono a sintetizzare il solfuro di mercurio dallo zolfo e dal mercurio. Questo cinabro di sintesi, chiamato anche vermiglione, di un rosso intenso, viene utilizzato per miniare i manoscritti a partire dall'XI secolo.\n\u00c8 molto utilizzato anche oggi, pur se la presenza sul mercato dei rossi di cadmio ne renderebbe superfluo l'utilizzo. Spesso risulta non puro, con importanti quantit\u00e0 di carica inerte e/o addizionato con aniline o rossi azoici. Inoltre il rosso cinabro disponibile oggi ha, normalmente, una granulometria inferiore rispetto a quella tipica del passato, in quanto lavorato con procedimenti meccanici, cosa questa diffusa per molti altri pigmenti terrosi e minerali in genere.\nCaratteristiche.\nSi tratta di un pigmento rosso di origine minerale, naturale o artificiale, composto da solfuro di mercurio. Le tonalit\u00e0 sono molto varie: si parte da un rosso aranciato (generalmente chiamato cinabro olandese) ad un rosso lacca (l'autentico vermiglione cinese, ormai praticamente introvabile) ad un rosso profondissimo e quasi violaceo, che ha parecchia attinenza di tono con il rosso di cadmio porpora. Possiede un buonissimo potere colorante ed un eccezionale potere coprente. La resistenza alla luce \u00e8 molto buona, com'\u00e8 stato dimostrato ampiamente dai maestri che se ne sono serviti in passato, ma a patto di saperlo utilizzare con cognizione di causa. Per il suo utilizzo devono infatti essere rispettate alcune regole; in particolare bisognerebbe evitare di mescolarlo con le ocre, con il verde smeraldo genuino (quello a base di ossido di cromo idrato), col verde veronese, con il blu di Prussia, con i gialli di zinco e di cromo. Oggi per\u00f2, data la presenza sul mercato di eccellenti sostanze coloranti sostitutive (ad esempio il verde ftalo che pu\u00f2 sostituire il verde smeraldo genuino) \u00e8 sufficiente evitare la mescolanza con colori che contengono piombo e suoi derivati. \u00c8 assolutamente da escludersi la mescolanza con la biacca, in quanto unita ad essa produce solfuro di piombo, sostanza che annerisce velocemente.\nIl cinabro naturale (praticamente pronto all'uso) viene estratto dalle miniere situate in particolar modo in Germania, Italia (monte Amiata, Venezia Giulia e Cadore), Spagna (Almad\u00e9n), Giappone, Messico e Liberia. Si presenta sotto due forme fondamentali: pietra da sminuzzare e pestare o polvere molto grossolana, che dovr\u00e0 subire anch'essa una polverizzazione il pi\u00f9 fine possibile. In entrambi i casi, dopo un'accurata polverizzazione, bisogner\u00e0 procedere a vari lavaggi, i quali renderanno la polvere sempre pi\u00f9 pura e di tono intenso. Il pigmento cos\u00ec ottenuto, di un bellissimo tono rosso non molto scuro, sar\u00e0 pronto ad essere unito ad ogni tipo di legante: questo pigmento, infatti, pu\u00f2 essere utilizzato praticamente con tutte le tecniche pittoriche, anche se non \u00e8 particolarmente consigliabile utilizzarlo a fresco, perch\u00e9 la combinazione con la calce ne favorisce l'annerimento.\nFabbricazione artigianale del pigmento.\nLa fabbricazione del rosso cinabro (che in questo caso \u00e8 da considerare come artificiale) produce un pigmento caratterizzato da una tonalit\u00e0 bellissima, raggiunta solo dai migliori cinabri di miniera. Si ottiene per sublimazione e si procede come segue.\nSi prende dello zolfo giallo, lo si sminuzza e si aggiunge met\u00e0 del suo peso di mercurio. Si mescola il pi\u00f9 possibile (il mercurio \u00e8 piuttosto refrattario a congiungersi con lo zolfo) e si versa il tutto in una pentola di coccio, o di altro materiale in grado di reggere alte temperature. Si chiude il recipiente con un coperchio di sicura tenuta, avendo cura di sigillarlo con dell'argilla, per impedire che i vapori della sublimazione fuoriescano, in quanto tossici. Mettere la pentola vicino al fuoco, per far seccare l'argilla e garantire una perfetta tenuta stagna. Quindi, una volta ben secca, porre la pentola sui carboni ardenti. Dopo poco tempo si udiranno dei crepitii all'interno della pentola, che indicano che il mercurio si sta mescolando allo zolfo bollente. Quando i rumori saranno terminati sar\u00e0 possibile aprire la pentola e raccogliere il colore.\nPi\u00f9 semplicemente, considerando la difficolt\u00e0 di impiego e una certa pericolosit\u00e0 del mercurio, \u00e8 possibile sostituire quest'ultimo con l'argento (minimo 900/1000), avendo cura di modificare la percentuale in ragione di due parti di argento per una parte di zolfo. Il procedimento resta invece identico.\nIl pigmento cos\u00ec ottenuto, una volta ben raffreddato, sar\u00e0 friabilissimo e si potr\u00e0 procedere con una certa facilit\u00e0 alla sua polverizzazione, servendosi di un comune mortaio con pestello, e successivi ripetuti lavaggi. La qualit\u00e0 che ne deriver\u00e0 sar\u00e0 direttamente proporzionale alla purezza dell'argento.\nUna facile verifica che possa confermare la buona qualit\u00e0 del rosso cinabro si pu\u00f2 condurre mettendo un po' di pigmento su un ferro rovente. In poco tempo ci sar\u00e0 un annerimento ma se, raffreddandosi, il tono torner\u00e0 ad essere quello originario, avremo la prova della sua purezza."}
{"id": "608353", "revid": "125606326", "url": "https://it.wikipedia.org/wiki?curid=608353", "title": "Palissandro", "text": "Con il termine palissandro si indica comunemente un legname pregiato appartenente al genere \"Dalbergia\". Con lo stesso termine possono venire indicate specie diverse come ad esempio il \"Machaerium scleroxylon\" e l\"'Ocotea cernua\".\nQualit\u00e0.\nIl legname solitamente si presenta duro, resistente, di porosit\u00e0 abbastanza elevata e di colore marrone (molto variabile anche tra piante della stessa specie) con striature nerastre. Ha un odore dolciastro molto persistente e per questo viene anche detto legno di rosa (\"rosewood\" in lingua inglese o \"bois de rose\" in francese). Viene utilizzato per la produzione di mobili, parquet, impiallacciature, stecche da biliardo, pezzi (neri) degli scacchi, nella costruzione di strumenti musicali, per la realizzazione di guancette per revolver da collezione a tiratura limitata. Infine per l'estrazione di olio essenziale usato in farmacia.\nNella costruzione di mobili.\nLe specie pi\u00f9 usate per la costruzione dei mobili sono la \"Dalbergia nigra\" e la \"Dalbergia latifolia\" . Esistono molte altre specie usate di palissandro che crescono nell'Asia del sud, in Africa e nell'America centrale e meridionale.\nImpropriamente viene chiamato palissandro anche il legno fornito da specie del genere \"Jacaranda\": probabilmente poich\u00e9 in origine il palissandro in Brasile era chiamato jacarand\u00e1, nome che poi pass\u00f2 ad indicare il genere delle piante bignoniacee.\nL'olio essenziale.\nDistillato in corrente di vapore dalle scaglie di legno, l'olio essenziale di palissandro viene impiegato, soprattutto come essenza, nell'industria cosmetica, per la produzione di saponi da toeletta, deodoranti e profumi.\nStrumenti musicali.\nIl legno di palissandro \u00e8 usato per la costruzione di alcuni strumenti musicali come il fagotto, il controfagotto, la marimba e lo xilofono. Il legno usato deve essere molto compatto per avere una buona risonanza. Per la costruzione di piccoli particolari, il palissandro viene usato anche nel violino, negli archi in genere e nelle armoniche a bocca. Viene inoltre usato nelle chitarre e nei bassi: di palissandro sono fatte (alcune volte) le tastiere, sia su strumenti elettrici che acustici, nei quali si tende ad usare per il ponticello la stessa essenza della tastiera."}
{"id": "608359", "revid": "119370382", "url": "https://it.wikipedia.org/wiki?curid=608359", "title": "Hellzapoppin'", "text": "Hellzapoppin' (in italiano noto anche come Il cabaret dell'Inferno) fu un musical di Broadway di grande successo.\nAndato in scena per la prima volta il 22 settembre 1938 al Majestic Theatre di New York, rest\u00f2 in cartellone fino al 17 dicembre 1941, per un numero complessivo di 1404 volte, record per l'epoca.\nLa sceneggiatura venne scritta da John \"Ole\" Olsen e Harold \"Chic\" Johnson, le musiche e i testi delle canzoni da Sammy Fain e Charles Tobias.\nLo spettacolo era ricco di colpi di scena, scene comiche e di teatro dell'assurdo e interventi del pubblico.\nIl film.\n\"Hellzapoppin'\" entr\u00f2 nell'immaginario collettivo internazionale grazie al film omonimo del 1941. Diretto da H.C. Potter e con attori gli stessi Ole Olsen e Chic Johnson, ma anche Martha Raye e Shemp Howard, il lungometraggio \u00e8 divenuto una pietra miliare della filmografia comica (ad esso si ispir\u00f2 spesso, per esempio, il gruppo comico inglese dei Monty Python).\nEdizioni Home Video.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da BIM/RaiCinema. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "608361", "revid": "87068", "url": "https://it.wikipedia.org/wiki?curid=608361", "title": "Jean Paul Marat", "text": ""}
{"id": "608365", "revid": "21880", "url": "https://it.wikipedia.org/wiki?curid=608365", "title": "Mantello (biologia)", "text": "In zoologia, si definisce mantello (o pallio) una estensione della parete corporea di alcuni invertebrati, per esempio brachiopodi e molluschi. Il mantello si espande lateralmente e delimita, assieme alla massa viscerale, la cavit\u00e0 palleale, all'interno della quale si trovano gli organi respiratori. \nIl mantello, di solito, secerne le componenti collose (carbonato di calcio e conchiolina) che vanno a costituire la conchiglia dei molluschi."}
{"id": "608367", "revid": "74926857", "url": "https://it.wikipedia.org/wiki?curid=608367", "title": "Ellade", "text": ""}
{"id": "608372", "revid": "486946", "url": "https://it.wikipedia.org/wiki?curid=608372", "title": "Sokurov", "text": ""}
{"id": "608373", "revid": "38129", "url": "https://it.wikipedia.org/wiki?curid=608373", "title": "AGM-62", "text": ""}
{"id": "608375", "revid": "124283883", "url": "https://it.wikipedia.org/wiki?curid=608375", "title": "Piero il Fatuo", "text": "Biografia.\nGiovinezza ed educazione.\nPiero fu figlio di Lorenzo il Magnifico e di Clarice Orsini. Bench\u00e9 il giovane fosse stato educato sin dall'infanzia per succedere al padre come Signore di Firenze e direttore del Banco di famiglia e nonostante i notevolissimi precettori per lui scelti come Agnolo Poliziano prima e (dopo uno scontro tra il Poliziano e Clarice) Bernardo Michelozzi poi, dimostr\u00f2 di non avere talento per tali ruoli, essendo privo di carisma e dotato di un carattere arrogante e indisciplinato.\nInfatti, in occasione di una visita del signore di Bologna Giovanni Bentivoglio a Firenze nel 1485, il giovane Piero fu criticato dal politico filomediceo Niccol\u00f2 Michelozzi per l'eccessiva ricchezza d'abiti e costumi, cosa che poteva suscitare fastidio negli altri magnati fiorentini. Negli anni seguenti (1486-1492), il giovane Medici accolse per conto del padre il cardinale Giuliano della Rovere e nel 1489 and\u00f2 come ambasciatore a Milano in occasione del matrimonio del giovane duca Gian Galeazzo Maria Sforza e Isabella d'Aragona.\nGoverno (1492-1494).\nInsuccessi diplomatici e crisi interne.\nDopo la morte del padre, avvenuta l'8 aprile del 1492, Piero assunse il comando della citt\u00e0 molto facilmente, come era avvenuto per Lorenzo all'indomani della morte del padre Piero il Gottoso nel 1469. Il carisma e l'abilit\u00e0 con cui il padre aveva esercitato il controllo della vita politica fiorentina giov\u00f2 infatti a Piero, giovane ventunenne privo di qualsiasi abilit\u00e0 e sensibilit\u00e0 politica. La prova della sua inettitudine, Piero la diede pochi mesi dopo la sua ascesa al potere. Il giovane Medici tent\u00f2 invano d'ottenere un'alleanza con Rodrigo Borgia, appena asceso al soglio pontificio col nome di papa Alessandro VI, in occasione del suo viaggio a Roma nel novembre del 1492 per rendergli omaggio.\nRodrigo Borgia non prest\u00f2 infatti alcuna attenzione alla proposta di matrimonio tra sua figlia, Lucrezia Borgia, e il fratello di Piero, Giuliano duca di Nemours. Fallirono anche le trattative per far sposare il fratello con Laura Orsini, probabilmente figlia illegittima del papa Alessandro VI. Ancor pi\u00f9 deleteria fu la politica interna: l'ostentato clientelismo politico suscit\u00f2 varie congiure all'interno di Firenze, delle quali la pi\u00f9 sorprendente fu quella organizzata dai suoi cugini, membri del ramo detto dei \"Popolani\". Per questo motivo essi furono espulsi nella primavera del 1494.\nPer quanto concerne la politica culturale promossa dai suoi avi, Piero si segnal\u00f2 per il disinteresse che manifest\u00f2 verso ogni forma di cultura. Bench\u00e9 non fosse un ignorante, il giovane Medici non ebbe buoni rapporti con gli artisti patrocinati dal padre, tra cui in particolare Michelangelo Buonarroti. Si racconta che il giovane Medici avesse cos\u00ec poca considerazione per l'artista prediletto dal padre da ordinargli, durante la grande nevicata del 20 gennaio 1494, di realizzare una statua di neve.\nDiscesa di Carlo VIII.\nDopo questo breve periodo di relativa calma, il fragile equilibrio pacifico tra gli stati italiani, faticosamente costruito da Lorenzo il Magnifico, croll\u00f2 con la decisione del re Carlo VIII di Francia di attraversare le Alpi con un esercito per conquistare il Regno di Napoli sul quale vantava diritti ereditari (1494). Tutti gli stati italiani videro con grande apprensione la discesa di un cos\u00ec grande esercito per la penisola; e a Firenze tutti gli occhi erano puntati su come si sarebbe comportato Piero con un ospite tutto sommato non ostile, ma anche cos\u00ec ingombrante.\nAl momento di attraversare la Toscana, dove Carlo VIII intendeva lasciare delle truppe di retroguardia per garantirsi le comunicazioni, Piero tent\u00f2 la via della neutralit\u00e0. Ma quando l'esercito francese entr\u00f2 nei territori della Repubblica fiorentina, per non scatenare una guerra forse persa in partenza, Piero fu costretto alla resa, alla quale non pose nessuna condizione e accett\u00f2 tutto ci\u00f2 che Carlo chiedeva.\nIl francese ottenne cos\u00ec il libero passaggio in terra di Toscana, oltre a quattro piazzeforti in zone strategiche e di confine (come la fortezza di Pietrasanta, per il cui controllo si erano date battaglia fino allo stremo Lucca, Pisa e Genova). Tutto questo verso la fine di ottobre. I cronisti pi\u00f9 ostili ai Medici riportarono anche di come Piero si sarebbe inginocchiato davanti al re baciandogli le babbucce; una notizia forse denigratoria, che comunque ebbe l'effetto di infiammare la folla fiorentina.\nEsilio (1494-1502).\nCacciata.\nSaputo dell'atteggiamento pi\u00f9 o meno servile di Piero, Fra Girolamo Savonarola (gi\u00e0 nemico dei Medici) e il partito antimediceo aspettavano da tempo una scintilla per far scattare una rivolta popolare da lungo tempo coltivata attraverso le infuocate prediche del frate domenicano, ormai non pi\u00f9 frenabile dalla personalit\u00e0 carismatica di Lorenzo il Magnifico. I fiorentini, sobillati, si rivoltarono il 9 novembre e saccheggiarono il Palazzo Medici in via Larga e restaurarono la Repubblica, corretta nel senso di una maggiore presenza popolare e di una spiccata teocrazia da Savonarola (fu per esempio dichiarato Ges\u00f9 Cristo Re unico di Firenze).\nLa statua della \"Giuditta\" di Donatello fu in quell'occasione tolta da una fontana del palazzo mediceo e collocata solennemente in Piazza della Signoria a simbolo della tirannia scacciata dal popolo. Il ramo principale della famiglia Medici fu esiliato, mentre il ramo secondario, schieratosi con i rivoltosi, fu richiamato in patria e prese il nome di \"Popolano\" per distinguersi dagli odiati parenti (Lorenzo il Popolano e suo fratello Giovanni avrebbero forse voluto con questo gesto accattivarsi i cittadini e farsi magari eleggere a loro volta signori della citt\u00e0).\nEsilio e morte.\nPiero in un primo momento si rifugi\u00f2 a Bologna e poi a Venezia con la famiglia, grazie all'intervento di Philippe de Commines. Dopo vari anni in cui tent\u00f2 di entrare a Firenze con la forza, appoggiandosi ora a Siena, ora a Venezia, ora ai francesi, Piero nel 1501 venne nominato governatore di Cassino e del suo distretto, da Luigi XII di Francia, e, per questo, si trov\u00f2 coinvolto nelle guerre tra spagnoli e francesi per il controllo del regno di Napoli e, con esso, del feudo di Montecassino.\nDurante uno spostamento di battaglia dell'esercito francese \u2013 al quale Piero \"il Fatuo\" si era unito \u2013 successe che l'imbarcazione su cui egli era salito a bordo, molto pesante per il carico di armi, si rovesciasse, facendolo cos\u00ec annegare nel fiume Garigliano, nel territorio di Minturno. Il suo corpo fu ripescato solo alcuni giorni dopo.\nSepoltura.\nVenne sepolto nell'abbazia di Montecassino nel 1503, di cui suo fratello, il cardinale Giovanni de' Medici (futuro papa Leone X) era abate. Tempo dopo il futuro papa Clemente VII, allora ancora cardinale, ne commission\u00f2 un monumento funebre a Francesco da Sangallo situato all'interno della basilica dell'abbazia di Montecassino.\nDiscendenza.\nSpos\u00f2 nel 1488 Alfonsina Orsini, figlia del conte Roberto e di Caterina Sanseverino, cugina del condottiero Gentile Virginio Orsini e parente di sua madre. Da essa ebbe quattro figli:"}
{"id": "608376", "revid": "38129", "url": "https://it.wikipedia.org/wiki?curid=608376", "title": "Walleye", "text": ""}
{"id": "608380", "revid": "287204", "url": "https://it.wikipedia.org/wiki?curid=608380", "title": "Cunene", "text": ""}
{"id": "608384", "revid": "6558", "url": "https://it.wikipedia.org/wiki?curid=608384", "title": "Ora canonica", "text": ""}
{"id": "608398", "revid": "188116", "url": "https://it.wikipedia.org/wiki?curid=608398", "title": "Reaganomics", "text": "Per Reaganomics - crasi fra \"Reagan\" e \"Economics\" (scienza economica) - si intende l'insieme delle politiche economiche adottate dagli Stati Uniti nel corso della presidenza di Ronald Reagan, dal 20 gennaio 1981 al 20 gennaio 1989.\nLa visione economica.\nI pilastri della visione economica di Reagan furono:\nLe teorie economiche di Reagan possono essere collegate al thatcherismo, la filosofia politica del primo ministro inglese Margaret Thatcher (1979\u20131990).\nLe politiche di Reagan furono adottate in un contesto emergenziale nel quale l'inflazione viaggiava al 13% e le crisi energetiche del 1973 e del '79 avevano fatto schizzare il prezzo di un gallone di greggio da 35 centesimi nel 1970 a 1.19 dollari nel 1980, dopo due anni durante i quali il reddito medio pro-capite era caduto del 4.6% e si erano bruciati pi\u00f9 di 700.000 posti di lavoro, portando il tasso disoccupazione al 7%.\nApplicazione della teoria.\nReagan dovette gran parte del suo successo, prima come governatore della California e poi come presidente degli Stati Uniti, alla scelta di ridurre la pressione fiscale. In tal modo si invertiva la tendenza decennale a far crescere l'imposizione fiscale e contemporaneamente il ruolo dello Stato nell'economia tramite la spesa pubblica. Il punto di svolta fu rappresentato dall'approvazione in California con un referendum della \"Proposition 13\", che limitava la capacit\u00e0 impositiva dello Stato. Il cambio di rotta nelle decisioni di politica economica si \u00e8 accompagnato con il prevalere in campo universitario di tesi neoliberiste il cui principale ispiratore era l'economista della scuola di Chicago e vincitore del premio Nobel Milton Friedman.\nSi racconta in particolare che Reagan venne convinto dall'economista Arthur Laffer (vedi curva di Laffer) che una riduzione dell'imposizione fiscale avrebbe avuto effetti benefici sulla crescita economica, in quanto un'eccessiva imposizione fiscale spingeva gli imprenditori ad evadere il fisco ed a ridurre gli investimenti; inoltre, anche i lavoratori sarebbero stati meno incentivati a fare straordinari.\nAlle scelte fiscali si sono aggiunte politiche di forti liberalizzazioni, scelte fortemente antisindacali culminate nel licenziamento di migliaia di controllori di volo in sciopero e di forti tagli alla spesa sociale, controbilanciati tuttavia da un significativo aumento delle spese militari.\nRisultati.\nGrazie alla riduzione della pressione fiscale la produzione industriale aument\u00f2 decisamente, come del resto l'occupazione. Nonostante ci\u00f2 \u00e8 da sottolineare l'aumento del debito pubblico dovuto alle politiche (di spesa militare e non) adottate dal congresso americano. In particolare, l\u2019Economic Recovery Tax Act garant\u00ec rilevanti sgravi fiscali su alcuni investimenti speculativi focalizzati nel settore immobiliare e abbatt\u00e9 a livello generalizzato le tasse sui redditi e sui profitti aziendali, facendo passare l'aliquota legale dell'imposta societaria dal 46 al 34%, pari a 5 punti percentuali in meno rispetto alla media Ocse, mentre la dilatazione del deficit (200 miliardi di dollari nel solo 1983) aument\u00f2 il debito pubblico e gli oneri su di esso, che salirono da da 52 a 142 miliardi di dollari tra il 1980 e il 1986. Nonostante ci\u00f2, \u00e8 da segnalare la grande crescita economica avuta dagli Stati Uniti tra il 1982 e il 1990.."}
{"id": "608399", "revid": "1860695", "url": "https://it.wikipedia.org/wiki?curid=608399", "title": "Cunene (fiume)", "text": "Il Cunene (talvolta anche scritto Kunene) \u00e8 un fiume dell'Africa sud-occidentale. Ha origine nell'altipiano di Bi\u00e9 in Angola scorrendo poi verso la Namibia e, a partire dalla localit\u00e0 di Ruacana, delimita il confine fra i due paesi. Prosegue il suo corso verso occidente fino a gettarsi nell'Oceano Atlantico.\n\u00c8 uno dei pochi fiumi perenni della regione ed \u00e8 lungo circa 1126\u00a0km.\nPresso Ruacana e presso Epupa il fiume forma delle importanti cascate. Recentemente il governo namibiano ha proposto la costruzione di una diga presso Epupa, un controverso sbarramento per la produzione di energia idroelettrica. Il progetto \u00e8 osteggiato dagli ambientalisti per via dell'elevato impatto ambientale e dall'etnia Himba perch\u00e9 distruggerebbe i loro territori tribali."}
{"id": "608405", "revid": "767487", "url": "https://it.wikipedia.org/wiki?curid=608405", "title": "Lyophyllum fumosum", "text": "\"Lyophyllum fumosum\" (Pers. : Fr.) PD Orton (1960)\nDescrizione della specie.\nCappello.\nLargo al massimo 10\u00a0cm, liscio, lucente, consistente e cartilagineo; inizialmente convesso, poi piano, infine piano-depresso; colore bianco-sporco oppure ocraceo-cenere; margine spesso un po' involuto.\nLamelle.\nAnnesse oppure smarginate, fitte, separabili; color grigio chiaro.\nGambo.\nPieno, cilindrico, pi\u00f9 grosso alla base.\nCarne.\nBiancastra, consistente.\nSpore.\nBianche in massa.\nHabitat.\nTarda estate-autunno, tra l'erba, ai margini dei boschi, quasi sempre cespitoso.\nSpesse volte \u00e8 stato rinvenuto in luoghi dove si erano da poco verificati incendi di sterpaglie.\nCommestibilit\u00e0.\nEccellente.\nDi grande resa, data la consistenza della sua carne."}
{"id": "608410", "revid": "1259603", "url": "https://it.wikipedia.org/wiki?curid=608410", "title": "Oralit\u00e0", "text": "Per oralit\u00e0 (dal latino \"os\", \"oris\", 'bocca') si intende in generale il carattere di ci\u00f2 che \u00e8 trasmesso per mezzo della voce. In antropologia, la tradizione orale \u00e8 il sistema di trasmissione e rielaborazione di un patrimonio culturale senza l'ausilio della scrittura. Poich\u00e9 la scrittura \u00e8 una tecnica la cui invenzione risale al 3200 a.C. circa, numerosissime culture si sono per millenni espresse solo in un contesto di oralit\u00e0.\nTuttora esistono culture dette \"ad oralit\u00e0 diffusa\", per differenziarle da culture ad oralit\u00e0 primaria, in cui mancava totalmente la conoscenza della scrittura.\nStoricamente il passaggio dall'oralit\u00e0 alla scrittura \u00e8 stato visto in un'ottica \"evoluzionista\", che faceva corrispondere l'oralit\u00e0 alla barbarie e lo scritto alla civilt\u00e0. In questo contesto si colloca il termine auralit\u00e0, impiegato da alcuni studiosi per indicare una fase di tradizione letteraria orale in un contesto che gi\u00e0 conosce lo scritto.\nSolo alla fine del XX secolo \u00e8 stato riconosciuto il primato dell'oralit\u00e0 (sia per la storia degli individui sia per la storia delle lingue). In precedenza, la riflessione della linguistica era quasi integralmente basata su testi scritti.\nCaratteristiche dell'oralit\u00e0.\nLa trasmissione orale di conoscenze ha una maggiore forza a livello sensoriale rispetto alla parola scritta, proprio perch\u00e9 l'udito \u00e8 un senso molto pi\u00f9 avvolgente della vista. Malgrado questo, i griot e i cantastorie hanno da sempre utilizzato il corpo e a volte anche la musica per rendere le loro narrazioni (ad esempio di miti) pi\u00f9 calde ed emotive.\nSolitamente per ricordare storie che non dovevano variare nel tempo si utilizzavano formule ripetitive e mnemoniche e ci si esprimeva con adeguata lentezza. Le parole avevano inoltre un effetto omeostatico, ossia tutte le parole superflue venivano eliminate.\nLa comunicazione orale avviene in un dato momento e non si mantiene come la scrittura. Per consentire quindi il mantenimento della cultura, le narrazioni non possono variare e per questo motivo le societ\u00e0 ad oralit\u00e0 primaria non sono molto innovative.\nVa inoltre considerato il potere causativo delle parole, ossia la capacit\u00e0 che hanno le parole di compiere atti, nelle societ\u00e0 ad oralit\u00e0 diffusa, ma anche nelle nostre questo si concretizza in formule magiche, discorsi morali e parole rituali (es. il \"s\u00ec\" al matrimonio).\nIl processo, che viene definito da Walter J. Ong di \"oralit\u00e0 secondaria\" o \"di ritorno\", \u00e8 riferito all'uso dei media elettronici, tipico di un periodo in cui il cittadino \u00e8 concentrato in modo continuativo sull'immediato, sul presente, il tempo \u00e8 mercificato e la scrittura perde importanza rispetto all'immagine.\nNelle societ\u00e0 occidentali, i giovani stanno vivendo un regresso dell'oralit\u00e0, ossia con l'avvento dell'immagine come medium primario, si \u00e8 persa la percezione della forma della parola e, da una ricerca effettuata nelle scuole italiane si \u00e8 scoperto che gli studenti fanno di media il quadruplo degli errori ortografici degli scolari di 50 anni fa.\nComunicazione faccia a faccia.\nNon esistono societ\u00e0 umane i cui membri non parlino tra loro. A dispetto della numerosit\u00e0 delle lingue esistenti (circa 6000), il linguaggio verbale umano \u00e8 considerato universale, ma questa universalit\u00e0 \u00e8 riferibile solo alla comunicazione orale, dato che diverse societ\u00e0 non si servono della scrittura. Anche al livello individuale, l'oralit\u00e0 precede la scrittura: i bambini apprendono innanzitutto a parlare la lingua materna e solo dopo, a scuola, apprendono a leggere e a scrivere. La scrittura stessa si sviluppa a partire dall'oralit\u00e0.\nL'individualit\u00e0 \u00e8 centrale nella comunicazione verbale, tanto che si pu\u00f2 dire che la lingua \u00e8 egocentrica, nel senso che essa parte dall'io nella sua irripetibilit\u00e0. \u00c8 solo quando una persona, un io, parla in una situazione comunicativa concreta che la lingua esiste effettivamente. L'io pone la lingua in essere quando si rivolge ad un tu. Lo scambio linguistico di base \u00e8 la comunicazione faccia a faccia. Quando il tu risponde, assume la funzione di io e si rivolge al primo io come ad un tu. I due interlocutori si parlano attraverso turni di parola, su cui si intelaia la conversazione. Il pronome \"io\" (anche se sottinteso) d\u00e0 senso concreto a ciascun intervento: le parole acquistano significato in rapporto a chi le pronuncia, in rapporto a chi sono dirette e in rapporto al contesto comunicativo.\nLa comunicazione ha quindi s\u00ec una natura egocentrica, ma anche sociale. La coppia \"io-tu\" \u00e8 indissolubile, tanto che quando qualcuno si rivolge a s\u00e9 stesso tende a darsi del tu. L'io \u00e8 dunque \"un \"io\" mobile, incarnato da ciascun partecipante ad una conversazione\".\nBisogna peraltro distinguere i pronomi di prima e seconda persona da quelli di terza: mentre questi ultimi possono essere sostituiti da un nome comune o da un nome proprio, lo stesso non pu\u00f2 accadere per \"io\" e \"tu\". Cos\u00ec, ad esempio, nella frase\nil pronome \"lui\" \u00e8 sostituibile con \"l'avvocato\" o con \"Fabio\" o con \"il mio compagno\", mentre \"io\" non \u00e8 sostituibile. Al pi\u00f9, pu\u00f2 essere accompagnato da una apposizione:\nLe cose stanno allo stesso modo con il tu.\nMentre \"tu\" non \u00e8 sostituibile, \"lui\" lo \u00e8.\nLa concretezza di una situazione comunicativa \u00e8 data anche dalla specificit\u00e0 dello spazio e del tempo in cui avviene. Anche su questi fronti vige il principio dell'egocentricit\u00e0 della lingua. Quando qualcuno usa i dimostrativi \"questo\" e \"quello\" si riferisce a ci\u00f2 che gli \u00e8 vicino o lontano e queste distanze sono misurate in rapporto all'io. Lo stesso accade con gli avverbi \"qui\" e \"l\u00ec\", parole che sono spesso accompagnate da gesti. Anche espressioni come \"tra poco\" o \"subito\" si riferiscono ad un tempo concreto, quello della comunicazione considerata.\n\u00c8 ragionevole ipotizzare che la forma di comunicazione pi\u00f9 antica sia stata quella faccia a faccia, per turni di parola. Il senso e l'andamento della conversazione non si basano solo sulle parole utilizzate, ma anche sul tono utilizzato, l'uso dello sguardo, l'espressione dei volti, la distanza tra gli interlocutori, la posizione e i movimenti del corpo, la gestualit\u00e0. Le regole sottese a questi aspetti non hanno carattere universale: in alcune culture, ad esempio, la distanza normale da tenere nel corso della conversazione pu\u00f2 essere maggiore o minore che in altre.\nNella conversazione, inoltre, molta parte della conoscenza implicata resta sottintesa. Gli interlocutori, infatti, tendono naturalmente a non esplicitare le conoscenze che sanno gi\u00e0 di condividere e a concentrarsi sullo scambio di informazioni non note precedentemente. Sulla base di queste conoscenze comuni, hanno un loro ruolo fattori che non sempre sono controllati dagli interlocutori: la reciproca simpatia o antipatia, la maggiore o minore confidenza reciproca, la maggiore o minore sincerit\u00e0 dello scambio. Tali fattori non hanno sempre un carattere strettamente funzionale: una persona che parla ad un'altra istintivamente si avvicina all'interlocutore quando deve dire qualcosa di confidenziale, anche se attorno a loro non c'\u00e8 nessuno; viceversa, lo stupore o il disaccordo possono essere espressi per mezzo dell'allontanamento fisico dall'interlocutore.\nMolte informazioni vengono trasmesse da un interlocutore all'altro non attraverso le parole, ma tramite il linguaggio del corpo. L'atteggiamento dei corpi degli interlocutori possono quindi rivelare rapporti di confidenza, di seduzione, di sospetto, ma anche rispetto, deferenza o persino servilismo. Il volto pu\u00f2 essere un complemento irrinunciabile per comprendere se un complimento \u00e8 ironico o sincero o rappresentare addirittura un rimprovero. Altre espressioni o parole sono intrinsecamente ambigue e possono essere lasciate tali di proposito o integrate con i gesti. Le comunit\u00e0 linguistiche si fondano molto su abitudini comuni e condivise, che possono anche essere sfruttate con intenti ironici o comici.\nLa parola pu\u00f2, inoltre, rievocare spazi e tempi non pi\u00f9 percepibili, ricostruendo o riproducendo esperienze del passato, senza che sia necessario ripeterle fisicamente. Nella comunicazione faccia a faccia sussiste un continuo movimento tra le parole scambiate e il contesto.\nInfine, lo scambio di parole pu\u00f2 avere una funzione di controllo sull'efficacia della comunicazione, in modo da evitare fraintendimenti.\nPoich\u00e9 i turni di parola non vengono sempre rispettati e ci si pu\u00f2 accavallare, in alcuni contesti formali accade che i turni obbediscano ad un regolamentazione, come accade nelle riunioni politiche o sindacali o condominiali. La discussione pu\u00f2 quindi essere diretta da un moderatore, a cui \u00e8 necessario chiedere la parola. Questa funzione \u00e8 assolta dal presidente dell'assemblea, che dar\u00e0 la parola secondo l'ordine di richiesta dei diversi partecipanti. In altri contesti, la comunicazione \u00e8 unidirezionale, in quanto \u00e8 previsto che qualcuno parli e altri ascoltino: \u00e8 il caso del comizio politico, del discorso dell'oratore o del conferenziere, della predica ai fedeli, della lezione scolastica. In questi contesti, gli interventi degli ascoltatori sono sottoposti a moderazione o avvengono solo al termine del discorso, assumendo la forma di domande di approfondimento, confutazioni, contestazioni, integrazioni. Altre situazioni comunicative prevedono che qualcuno faccia domande e l'interlocutore risponda (\u00e8 il caso dell'intervista, ma anche dell'interrogazione scolastica o dell'esame universitario).\nL'evoluzione tecnologica ha sviluppato nuove forme di comunicazione orale: la voce umana \u00e8 ormai propagata oltre i limiti del mezzo naturale (l'aria). In alcuni casi, la comunicazione non \u00e8 pi\u00f9 faccia a faccia (telefono), in altri lo \u00e8 in un nuovo senso (videoconferenza). La radio e la televisione hanno permesso lo sviluppo di nuovi generi di comunicazione unidirezionale."}
{"id": "608411", "revid": "339392", "url": "https://it.wikipedia.org/wiki?curid=608411", "title": "Kaliningrad K-5", "text": ""}
{"id": "608412", "revid": "339392", "url": "https://it.wikipedia.org/wiki?curid=608412", "title": "Kaliningrad K-8", "text": ""}
{"id": "608413", "revid": "339392", "url": "https://it.wikipedia.org/wiki?curid=608413", "title": "Raduga K-9", "text": ""}
{"id": "608414", "revid": "339392", "url": "https://it.wikipedia.org/wiki?curid=608414", "title": "Vympel K-13", "text": ""}
{"id": "608415", "revid": "83696", "url": "https://it.wikipedia.org/wiki?curid=608415", "title": "Feniani", "text": ""}
{"id": "608418", "revid": "834", "url": "https://it.wikipedia.org/wiki?curid=608418", "title": "Ibanez K-7", "text": ""}
{"id": "608419", "revid": "324090", "url": "https://it.wikipedia.org/wiki?curid=608419", "title": "Comunit\u00e0 di Taiz\u00e9", "text": "La Comunit\u00e0 di Taiz\u00e9 \u00e8 una comunit\u00e0 cristiana monastica ecumenica internazionale fondata nel 1940 da Roger Schutz, meglio conosciuto come \"fr\u00e8re\" Roger (fratello Roger). Ha la sua sede nel villaggio di Taiz\u00e9, in Francia.\nLa nascita.\nRoger Schutz, giovane protestante studente di teologia, nel 1940, lasciata la Svizzera, cercava casa in Francia, terra di origine della nonna paterna. In bicicletta, dopo aver valutato diverse soluzioni incontrate in un lungo tragitto, arriv\u00f2 nei pressi di Cluny, storicamente sede di un'importante esperienza monastica e in prossimit\u00e0 della linea di demarcazione che divideva in due la Francia a causa della guerra. Taiz\u00e9 aveva caratteristiche di semplicit\u00e0 che sembrarono subito adatte al progetto di Roger. Nella casa di Taiz\u00e9 accolse e aiut\u00f2 i profughi della guerra, soprattutto ebrei. La vita nel villaggio non fu facile, ma permise al giovane Roger di esercitare la sua vocazione di preghiera e di attenzione per gli altri. Per il suo impegno a favore dei profughi ebrei, venne per\u00f2 denunciato alla Gestapo nel 1942 mentre si trovava in Svizzera, dovette quindi fermarsi a Ginevra per ritornare nella collina solo nel 1944, ma gi\u00e0 con alcuni compagni.\nIl suo progetto era fondare una comunit\u00e0 ecumenica, aprire delle strade che portassero alla guarigione delle lacerazioni che dividono i cristiani. Le sue idee furono subito condivise dai due giovani svizzeri, Max Thurian e Pierre Souverain. Max studiava teologia e Pierre agronomia. Ben presto si aggiunse al terzetto Daniel de Montmollin. Fu nel 1949 che i primi, diventati nel frattempo 7, \"fr\u00e8res\" si impegnarono a vita nella comunit\u00e0 attraverso i voti monastici.\nA Taiz\u00e9 avevano bisogno di una chiesa dove officiare. La chiesetta romanica, cattolica, di Taiz\u00e9 faceva proprio al caso loro. Era inattiva dalla rivoluzione francese. L'autorizzazione pontificia non era scontata in quanto il gruppo era di fede protestante, ma fu ottenuta attraverso il nunzio apostolico a Parigi, Angelo Giuseppe Roncalli, che, interpellato dalla Santa Sede si pronunci\u00f2 favorevolmente.\nNel 1951 i fratelli erano gi\u00e0 dodici ed arrivarono a trenta nel 1959. L'unificazione delle chiese cristiane era per loro un obiettivo che la chiesa di Roma doveva porsi. Chiesero ed ottennero di proporre al nuovo papa Giovanni XXIII di presentare un loro pensiero al concilio che era in preparazione. Con fr\u00e8re Max, \"fr\u00e8re\" Roger non si limit\u00f2 a questo, ma incontr\u00f2 anche esponenti della chiesa anglicana e quindi della chiesa ortodossa. La loro azione, per questo, non fu ben capita. Un giorno per\u00f2 arriv\u00f2 alla comunit\u00e0 una lettera del Vaticano. Era indirizzata a \"fr\u00e8re\" Roger e al pastore Max Thurian, invitati a Roma al Concilio Vaticano II come osservatori.\nL'attenzione al mondo.\nFin dal 1957 la comunit\u00e0 monastica che si andava costruendo fece dell'accoglienza e dell'ascolto ai giovani un suo tratto distintivo. Ci\u00f2 si aggiunse alla tensione verso l'unit\u00e0 dei cristiani, alla ricerca di una profonda spiritualit\u00e0 che si richiamasse ai modelli antichi del monachesimo occidentale, all'assoluta semplicit\u00e0 delle proprie condizioni di vita, all'impegno umanitario in svariate realt\u00e0 del Terzo mondo.\nPer questo divenne un punto di riferimento nel panorama religioso europeo, specie tra i giovani. Alla fine degli anni sessanta e soprattutto dopo la fase di contestazione del famoso 1968 francese, sempre pi\u00f9 numerosi i giovani arrivarono a Taiz\u00e9 per cercare una nuova fede e nuove motivazioni.\nAnni sessanta e settanta.\nIl Sessantotto aveva messo in discussione il mondo degli adulti senza risparmiare le stesse chiese cristiane. La comunit\u00e0 di fr\u00e8re Roger e fr\u00e8re Max non perse l'occasione e lanci\u00f2 la proposta di un \"Concilio dei giovani\". L'annuncio ufficiale avvenne durante le celebrazioni della Pasqua del 1970. Malgrado il freddo e la mancanza di alloggi, erano presenti 2500 giovani.\nGli eventi successivi avrebbero superato ogni previsione. Le parole di \"fr\u00e8re\" Roger e l'espressione \"concilio dei giovani\" avevano fatto nascere una speranza: la parola \"concilio\" faceva pensare a un grande ed ufficiale evento religioso. Molti giovani vi trovavano una possibilit\u00e0 di impegno nella fede.\nDa quell'anno si sarebbero moltiplicate le presenze e la Pasqua sarebbe stata sempre il momento culminante degli appuntamenti a Taiz\u00e9.\nNei 4 anni programmati per la preparazione del concilio fu clamorosa la partecipazione. La disordinata giovent\u00f9 degli anni settanta, una vera marea umana, che si rivers\u00f2 sulla collina in quegli anni, non spavent\u00f2 fr\u00e8re Roger e la sua comunit\u00e0: la collina di Taiz\u00e9 fu attrezzata con tende e coperte per accogliere tutti.\nNella settimana di Pasqua del '71 si ritrovarono 6500 giovani di 40 nazionalit\u00e0. Diventarono 16.000 contemporaneamente presenti nella settimana pasquale del '72. Questi numeri non diminuirono nella Pasqua del '73 e nel '74, quando il numero dei giovani sulla collina durante la Settimana santa super\u00f2 le 20.000 unit\u00e0, nonostante le avverse condizioni meteo che moltiplicavano il disagio per la precariet\u00e0 degli alloggi e dei servizi. Diverse migliaia furono presenti per ogni settimana dell'anno, fino alle 40.000 persone contemporaneamente presenti nell'agosto 1974, data di inizio del Concilio dei giovani.\nLa chiesa della Riconciliazione, costruita nel 1962, fu ampliata gi\u00e0 nei primi anni settanta, nelle occasioni di maggiore affluenza, aggiungendo pi\u00f9 tendoni da circo, unico modo per ospitare tutti. Fu in quel periodo che si afferm\u00f2 la forza di Taiz\u00e9. Nonostante la riluttanza della comunit\u00e0 dei \"fr\u00e8res\", che non amava stare sotto i riflettori e nemmeno essere disturbata durante la preghiera, la collina fu raggiunta da varie \"\u00e9quipe\" televisive che portarono alla ribalta mondiale quanto stava avvenendo. Non solo il numero dei giovani presenti, ma anche le motivazioni che li spingevano a Taiz\u00e9 erano importanti. Si trattava di giovani cristiani in buona parte politicizzati.\nAlla domanda: \"Il concilio dei giovani si impegner\u00e0 a sua volta in questa direzione?\" (la politica?), la risposta di \"fr\u00e8re\" Roger fu:\nMolti furono i giornalisti e gli scrittori che tentarono di spiegare l'originalit\u00e0 e contemporaneamente la speranza che Taiz\u00e9 esprimeva:\nE ancora:\nLa liturgia, i canti e le preghiere che radunano i giovani attorno ai monaci tre volte al giorno non esauriscono la giornata sulla collina che si arricchisce di molteplici occasioni di incontro in un clima di festa, di momenti di studio di testi biblici e di dibattito e discussione su vari temi sviluppati nella ricchezza delle diverse lingue, esperienze e culture presenti.\nQuesti sono alcuni dei temi che i giovani affrontavano negli anni settanta:\nDal 1970 in poi giovani di ogni provenienza si lanciarono nell'avventura. Gli osservatori considerano impossibile valutare gli effetti e tutte le conseguenze nascoste di questa mobilitazione di tanti giovani sparsi sulla faccia della terra. Tutti i giovani tornando descrivono in modo positivo l'esperienza sulla collina mentre molti tra loro passano a pi\u00f9 impegnative scelte.\nUn aneddoto che sottolinea l'ampiezza degli effetti di Taiz\u00e9: Patrick, giovane medico francese, scelse di fare un servizio come volontario in Colombia per curare i bambini. Tornato in Europa raccont\u00f2 quanto gli successe in America Latina:\nDopo la morte del fondatore.\nL'esperienza di Taiz\u00e9 dopo la tragica morte di Fr\u00e8re Roger \u00e8 destinata a proseguire attraverso i numerosi fr\u00e8res guidati da Fr\u00e8re Alois. Ma all'inizio del terzo millennio sono gi\u00e0 centinaia di migliaia, forse milioni, i cittadini di tutto il mondo che dopo essere passati sulla collina, senza dichiararlo, vivono e stanno operando con lo spirito di Taiz\u00e9. Sono numerosi anche coloro che attraverso l'esperienza di Taiz\u00e9 hanno imparato ad amare e a sostenere l'idea di una Europa Unita. Nel 1989 \"fr\u00e8re\" Roger ricevette il premio Charlemagne. Il 20 novembre 1992, poi, ricevette il premio Robert Schuman. Catherine Lalumiere, segretario generale del Consiglio d'Europa, alla consegna del premio Schuman pronunci\u00f2 queste parole:\n\u00ab S\u00ec, voi siete un grande europeo, un europeo molto grande. Prima di tutto perch\u00e9 il vostro esempio e la vostra azione si irradiano in tutta Europa attraverso i giovani che passano a Taiz\u00e9, ma voi siete europeo anche perch\u00e9 portate tra i nostri popoli quello di cui hanno pi\u00f9 bisogno, un messaggio di pace, di amore e di riconciliazione. (...) Oggi, alla fine del XX secolo, l'Europa ha ancora bisogno di riconciliazione, dello spirito di riconciliazione (...). Fr\u00e8re Roger, l'Europa ha bisogno di voi, delle vostre idee, della vostra forza. In questa occasione l'Europa cerca di dirvi tutto questo. L'Europa istituzionale, quella delle organizzazioni internazionali, del Consiglio d'Europa, quella degli stati, quella degli uomini di stato, quella degli uomini politici, l'Europa degli affari, l'Europa degli eserciti, l'Europa dei potenti, ma anche l'Europa dei popoli, quella della gente modesta, quella dei poveri, che sono numerosi, tutte queste Europe hanno bisogno di uomini come voi che non hanno niente se non il loro cuore e la loro fede. La forza delle idee, questa esiste. Con voi, Fr\u00e8re Roger, noi l'abbiamo incontrata. Grazie. \u00bb\nLa Comunit\u00e0 di Taiz\u00e9 costituisce anche un luogo di incontro tra esponenti delle diverse confessioni cristiane. Nel 1986 Taiz\u00e9 \u00e8 stata visitata anche da papa Giovanni Paolo II che rivolgendosi ai giovani esord\u00ec con queste battute:\nNon era la prima volta che Karol Wojty\u0142a raggiungeva Taiz\u00e9. Vi soggiorn\u00f2 infatti in altre due occasioni negli anni sessanta.\nLa collina di Taiz\u00e9 \u00e8 frequentata anche da uomini di scienza, politici ed intellettuali. Tra loro vi fu il presidente francese Mitterrand che fu notato sulla collina gi\u00e0 molto prima di essere eletto Presidente della Repubblica. Con discrezione, in fondo alla Chiesa della Riconciliazione, la domenica di Pentecoste assisteva alla preghiera della comunit\u00e0. I fr\u00e8res lo sapevano ma rispettavano la discrezione del personaggio politico. Una volta eletto volle mantenere la radicata tradizione e il luned\u00ec di pentecoste si present\u00f2 in chiesa e venne notato dai giovani. Questa volta F. Roger ritenne di spedire una lettera per dire al Presidente che se lo avesse saputo lo avrebbe accolto. Ma la lettera rimase senza risposta. L'anno dopo il luned\u00ec di pentecoste arriva una telefonata: \"Il presidente deve recarsi a Taiz\u00e9 e sarebbe felice di essere ricevuto da fr\u00e8re Roger se disponibile\". Una volta varcata la soglia della casa dei Fr\u00e8res disse: \"Sono quasi quaranta anni che giro attorno a questa casa e oggi ci entro\". Il pomeriggio di ogni luned\u00ec di Pentecoste, anche negli anni successivi Mitterrand entr\u00f2 in chiesa a Taiz\u00e9, solo la sua morte nel 1996 mise fine a questo rito. Verso la fine della sua vita ebbe a dire \"Quando qualcuno mi parla di Dio, penso sempre a Taiz\u00e9\". e riguardo a Fr\u00e8re Roger: \"Gli voglio bene, mi fa bene\".Tutti gli anni anche il filosofo Paul Ric\u0153ur, deceduto a 92 anni il 20 maggio 2005 per decenni pass\u00f2 in modo discreto a Taiz\u00e9. Verso la fine della sua vita scrisse:\nFr\u00e8re Roger \u00e8 stato priore della comunit\u00e0 fino alla sua morte, avvenuta il 16 agosto 2005 quando fu aggredito e colpito disgraziatamente da una squilibrata durante la preghiera serale. Circa 12.000 persone hanno partecipato ai funerali del fondatore, celebrati il 23 agosto dello stesso anno dal cardinale Walter Kasper, presidente del Pontificio Consiglio per l'Unit\u00e0 dei Cristiani nella chiesa della Riconciliazione a Taiz\u00e9 con rito cattolico anche se, a turno, il vescovo anglicano McCulloch, rappresentante dell'arcivescovo di Canterbury, il vescovo luterano Huber, presidente della Chiesa Evangelica tedesca e il pastore De Clermont presidente della federazione Protestante di Francia fecero le letture bibliche della messa del giorno. Al termine della cerimonia un arciprete del patriarcato di Mosca e un vescovo ortodosso rumeno intonarono un canto della resurrezione. L'amore, la fiducia, la bont\u00e0: questo \u00e8 stato forse il messaggio fondamentale di fr\u00e8re Roger che ha cercato di andare oltre arrivando a segnare pi\u00f9 di una generazione.\n\"Fr\u00e8re\" Roger fu sepolto nel vecchio, piccolo cimitero della chiesa romanica di Taiz\u00e9 dove gi\u00e0 riposavano alcuni \"fr\u00e8res\", tra i quali fr\u00e8re Robert e fr\u00e8re Max. Quest'ultimo ebbe un impegno particolare nell'attivit\u00e0 di teologo e come operatore della riconciliazione. Verso la fine della sua vita divenne cattolico e fu ordinato presbitero nell'arcidiocesi di Napoli. Un fatto che sottolinea gli sforzi anche umani oltre che intellettuali che Max e Roger affrontarono nel loro percorso di ricerca e di costruzione dell'unit\u00e0 dei cristiani. Fr\u00e8re Max, anche se lavorava molto fuori da Taiz\u00e9 negli ultimi anni della sua vita, vi ritornava spesso e chiese esplicitamente di essere sepolto a Taiz\u00e9. Questo \u00e8 successo.\nNuovo priore della comunit\u00e0 dei monaci di Taiz\u00e9 \u00e8 \"fr\u00e8re\" Alois, classe 1954, uno dei giovani degli anni settanta, da tempo indicato dallo stesso Fr\u00e8re Roger a succedergli. Con radici cecoslovacche, ha formazione tedesca ed \u00e8 di religione cattolica.\nLa comunit\u00e0 oggi.\nLa comunit\u00e0 di Taiz\u00e9 riunisce oggi un centinaio di \"fr\u00e8res\" di diverse confessioni cristiane, provenienti da pi\u00f9 di 25 nazioni. Piccole fraternit\u00e0 si sono stabilite in quartieri poveri di Asia, Africa, America Meridionale e America del Nord.\nI giovani che provengono dal mondo intero si ritrovano oggi a Taiz\u00e9 tutte le settimane dell'anno, arrivando a essere anche seimila da una domenica all'altra e a rappresentare pi\u00f9 di settanta nazioni. Meditano sul tema \"vita interiore e solidariet\u00e0 umana\". Cercano di scoprire un senso nella loro vita e si preparano ad assumere responsabilit\u00e0 l\u00e0 dove vivono.\nLa comunit\u00e0 non ha mai voluto organizzare i giovani in movimento, ma li stimola a essere portatori di pace, di riconciliazione e di fiducia nelle loro citt\u00e0 e parrocchie. Oggi nel mondo il nome di Taiz\u00e9 evoca pace, riconciliazione, comunione e l'attesa di una primavera della chiesa.\nIncontri europei.\nDal 1978 la comunit\u00e0 organizza annualmente un incontro europeo chiamato \"Pellegrinaggio di fiducia sulla Terra\" in una metropoli europea, all'Est e all'Ovest. Dura cinque giorni e si svolge alla fine di ogni anno, solitamente dal 28 dicembre al 1\u00ba gennaio . Vi partecipano decine di migliaia di giovani.\nNel 1981, in occasione dell'incontro di Londra, un giornale londinese scrisse:\nNel 1987, in occasione dell'incontro di Roma, la Basilica di San Pietro in Vaticano fu una splendida cornice per una preghiera alla presenza di papa Giovanni Paolo II. In quella circostanza, fr\u00e8re Roger defin\u00ec la Chiesa un \"mistero di comunione\".\nFurono oltre centomila nel 1994 a Parigi.\nA partire dal 1974, fr\u00e8re Roger pubblic\u00f2 ogni anno una lettera che, tradotta in pi\u00f9 di 50 lingue, veniva utilizzata poi tutto l'anno durante gli incontri a Taiz\u00e9 ed in tante parrocchie, come spunto di riflessione. Le prime due, \"Lettera al popolo di Dio\" e \"Vivere l'insperato\", furono preparate per l'apertura del \"Concilio dei giovani\" nel 1974.\nLe cinque giornate sono scandite da momenti di preghiera comune, con canti e momenti di silenzio, e workshop su vari temi religiosi e ecumenici. \nImportante per lo spirito di questi incontri \u00e8 l'ospitalit\u00e0 delle citt\u00e0 che accolgono le migliaia di giovani europei in palestre, scuole e abitazioni private. \nLa notte dell'ultimo giorno dell'anno \u00e8 divisa in una preghiera di veglia fino a mezzanotte e successivamente nella \"Festa dei Popoli\" nella quale ogni nazionalit\u00e0 propone canti, balli e giochi condividendo gioia e cultura. \nCanti di Taiz\u00e9.\nI \"canti meditativi\" sono un genere di canto che caratterizza parte della nutrita raccolta musicale, prodotta dalla comunit\u00e0 di Taiz\u00e9, oggi spesso usati nelle celebrazioni cristiane in tutto il mondo, caratterizzato dalla ripetizione sovrapposta a pi\u00f9 voci di una breve melodia su testi biblici o dei fr\u00e8res tradotti in diverse lingue.\nL'autore della maggior parte delle musiche di Taiz\u00e9 \u00e8 il francese Jacques Berthier (1923-1994). Con lui hanno collaborato vari fr\u00e8res, in particolare fr\u00e8re Robert, che preparava e dirigeva di volta in volta i gruppi che si impegnavano nel canto. Anche Fr\u00e8re Robert riposa nel cimitero della chiesa romanica di Taiz\u00e8, a pochi metri dalla tomba di fr\u00e8re Roger.\nIl teologo ortodosso Olivier Cl\u00e9ment, riferendosi ai canti di Taiz\u00e8, ha scritto: \u00abCi\u00f2 che \u00e8 interessante a Taiz\u00e8 \u00e8 che questa formula della ripetizione che d\u00e0 pace \u00e8 stata ripresa in una prospettiva liturgica, non soltanto personale ma anche comunitaria, in una preghiera comune. Alcuni giovani che non sanno quasi nulla del mistero hanno cominciato a conoscere e ad apprendere la preghiera\u00bb."}
{"id": "608420", "revid": "1318658", "url": "https://it.wikipedia.org/wiki?curid=608420", "title": "Roger Schutz", "text": "Biografia.\nFiglio di un pastore protestante svizzero, dal 1937 al 1940 ha studiato teologia riformata a Strasburgo e Losanna.\nNel 1940, a venticinque anni, viaggiando in bicicletta si trasfer\u00ec in Francia, paese di sua madre. Per diversi anni aveva sofferto di tubercolosi polmonare. La lunga malattia aveva maturato in lui la vocazione a creare una comunit\u00e0 religiosa i cui valori fondamentali fossero la semplicit\u00e0 e la benevolenza del cuore, nella fedelt\u00e0 al Vangelo.\nQuando cominci\u00f2 la seconda guerra mondiale si sent\u00ec chiamato a imitare sua nonna, la quale, durante la prima guerra mondiale, aveva aiutato in tutte le forme possibili le persone provate dal conflitto. Cerc\u00f2 quindi un posto dove stabilirsi e lo trov\u00f2 nei pressi di Cluny, storica sede di un'importante esperienza monastica. Nel piccolo villaggio di Taiz\u00e9, in Borgogna, rimase colpito dalle suppliche di un'anziana abitante di quel paesino che gli chiedeva di fermarsi su quella collina. Inoltre, Taiz\u00e9 era vicinissimo alla linea di demarcazione che divideva in due la Francia: era ben collocato per accogliere i rifugiati di guerra che fuggivano dal conflitto.\nGrazie a un modico prestito, Roger pot\u00e9 comprare una casa abbandonata da anni con degli edifici adiacenti. Propose alla sorella Genevi\u00e8ve di venire ad aiutarlo nel servizio dell'accoglienza. Le disponibilit\u00e0 economiche erano poche. Non avendo acqua corrente, andavano ad attingere al pozzo del villaggio. Il cibo era modesto; mangiavano soprattutto minestre a base di farina di granoturco comperata a poco prezzo al vicino mulino.\nCominci\u00f2 quindi ad accogliere e ad aiutare i profughi della guerra, soprattutto ebrei.\nMolto discreto, anche in considerazione della diversa fede di molti ospiti, Roger pregava da solo: andava a cantare lontano dalla casa, nel bosco. Affinch\u00e9 i rifugiati, ebrei o agnostici, non si trovassero a disagio, Genevi\u00e8ve spiegava a tutti che era meglio per chi lo desiderava pregare da solo nella propria stanza.\nI genitori di Roger, sapendo che il figlio e la figlia erano in pericolo, chiesero a un amico di famiglia, ufficiale francese in pensione, di vegliare su di loro. Questi lo fece coscienziosamente e nell'autunno 1942 avvert\u00ec Roger che erano stati scoperti dalla Gestapo e che dovevano andarsene subito da Taiz\u00e9. Roger vi pot\u00e9 ritornare solo nel 1944, ma non pi\u00f9 solo: si erano nel frattempo uniti a lui alcuni fratelli che avevano iniziato insieme una vita comune che continuarono a Taiz\u00e9.\nNel 1945 un giovane della regione di Taiz\u00e9 cre\u00f2 un'associazione che si faceva carico di ragazzi rimasti orfani per la guerra. Propose alla comunit\u00e0 di \"fr\u00e8re\" Roger di accoglierne un certo numero a Taiz\u00e9. La comunit\u00e0, costituita di soli uomini, cap\u00ec che non poteva occuparsi di ragazzi. Fu allora che fr\u00e8re Roger chiese a sua sorella Genevi\u00e8ve di ritornare a Taiz\u00e9 per prendersene cura e per fare loro da madre. Di domenica, poi, i fratelli accoglievano anche dei prigionieri di guerra tedeschi internati in un campo vicino a Taiz\u00e9. Poco alla volta qualche altro giovane venne a unirsi ai primi fratelli e il giorno di Pasqua 1949 si impegnarono tutti al celibato, alla vita comune e alla semplicit\u00e0 di vita.\nNel silenzio di un lungo ritiro durante l'inverno 1952-1953, fr\u00e8re Roger scrisse la Regola di Taiz\u00e9, esprimendo per i fratelli \u201cl'essenziale permettendo la vita comune\u201d.\nIl 16 agosto 2005, durante la preghiera pubblica serale, fr\u00e8re Roger fu aggredito e ucciso da una squilibrata che gli si era avvicinata con un coltello. Circa persone parteciparono alla cerimonia funebre il 23 agosto 2005. Le esequie in rito cattolico furono presiedute dal cardinale Walter Kasper, presidente del Pontificio consiglio per la promozione dell'unit\u00e0 dei cristiani, nella chiesa della Riconciliazione a Taiz\u00e9.\nA succedergli alla guida della comunit\u00e0 fu \"fr\u00e8re\" Alois (Alois L\u00f6ser), che lo stesso Roger aveva indicato come suo successore alcuni anni prima.\nRiconoscimenti.\nDurante la sua vita \"fr\u00e8re\" Roger ricevette vari riconoscimenti a livello internazionale:\nIl percorso ecumenico di fr\u00e8re Roger.\nLa comunit\u00e0 di Taiz\u00e9 con una lettera datata 6 settembre 2006 rispose ufficialmente alle voci di una presunta conversione al cattolicesimo di fr\u00e8re Roger apparse in un articolo sul giornale \"Le Monde\". Il quotidiano francese, per avvalorare questa tesi, diede credito alle affermazioni di un gruppo cattolico tradizionalista storicamente critico verso l'ecumenismo, e cit\u00f2 il vescovo di Autun Raymond Gaston Joseph S\u00e9guy, che immediatamente rispose chiarendo il suo pensiero in merito:\nLa lettera chiarisce anzitutto l'infondatezza di tale notizia, e poi continua descrivendo il cammino ecumenico che \"fr\u00e8re\" Roger ha compiuto assieme alla Chiesa cattolica senza mai abiurare la propria origine protestante.\nTale cammino di riconciliazione interiore delle ferite storiche fra le chiese era stato pi\u00f9 volte spiegato chiaramente da \"fr\u00e8re\" Roger anche in presenza di papa Giovanni Paolo II durante l'incontro europeo dei giovani a Roma nel 1980:\nPer questa sua profonda ricerca di comunione \"fr\u00e8re\" Roger ottenne da alcuni vescovi di poter ricevere l'eucaristia.\nLa lettera si conclude con una frase semplice ma molto chiara:\nIl teologo francescano G. Mario Trippolini, cofondatore del Nordisk Ecumenisk Centrum di Assisi, racconta di essere stato testimone personale di quanto segue: \nSi pu\u00f2 quindi dedurre che il problema della conversione fu risolto definitivamente nell'incontro con Papa Giovanni XXIII. Essendo ormai anche Roger Schutz defunto, il 13 dicembre 2015 ore 17:00, G. Mario Trippolini in una riunione degli amici di Taiz\u00e9 a Bever in Svizzera ha reso pubblica la notizia. "}
{"id": "608423", "revid": "2519", "url": "https://it.wikipedia.org/wiki?curid=608423", "title": "Fiume Niger", "text": ""}
{"id": "608424", "revid": "104458", "url": "https://it.wikipedia.org/wiki?curid=608424", "title": "Lingua illirica", "text": "La lingua illirica era una lingua indoeuropea parlata nella parte occidentale della Penisola balcanica fino ai primi secoli del I millennio d.C. Le testimonianze di tale lingua sono esigue, tanto che non \u00e8 possibile neppure accertare l'esatta estensione della sua diffusione e il periodo durante il quale fu lingua viva. \nStoria.\nLa lingua illirica \u00e8 nota principalmente attraverso testimonianze onomastiche e parole isolate, per cui non \u00e8 stato possibile definire con precisione l'arco di tempo durante il quale \u00e8 stata parlata. Le prime menzioni del popolo degli Illiri risalgono al V secolo a.C., ma \u00e8 indubbio che il popolo - e la rispettiva lingua - fosse insediato in area balcanica occidentale gi\u00e0 da diversi secoli. Alcuni archeologi rilevano una penetrazione nell'area, intorno al 1000 a.C., della Cultura di Hallstatt, che \u00e8 possibile collegare - in via ipotetica - al trasferimento di genti indoeuropee, poi emerse storicamente come Illiri; ma \u00e8 parimenti possibile che la trasmissione culturale sia avvenuta senza spostamenti di popolazione, e che la presenza indoeuropea nella regione risalga a epoche precedenti. Diversi linguisti e archeologi, a questo proposito, ritengono probabile che l'indoeuropeizzazione dell'Europa centro-orientale e balcanica risalga agli inizi del III millennio a.C..\nAnche il momento in cui si cess\u00f2 di parlare illirico non \u00e8 noto, ma san Girolamo testimonia la sopravvivenza ai suoi tempi (fine IV-inizio V secolo d.C.) di almeno una parola illirica, in uso presso il popolo non ancora cristianizzato. La successiva invasione slava (VI-VII secolo), che a sua volta faceva seguito in Illiria a una lunga serie di incursioni di genti dalle lingue pi\u00f9 varie durante le Invasioni barbariche, comport\u00f2 una radicale ridefinizione del profilo linguistico dell'area, con un'amplissima slavizzazione. Allo stato attuale delle conoscenze, la tesi di una discendenza della moderna lingua albanese dall'illirico resta, stante la lacunosit\u00e0 della conoscenza di questa lingua, un'ipotesi non comprovata, anche se da alcuni ritenuta probabile pi\u00f9 per considerazioni storiche che linguistiche (cfr. \"infra\").\nClassificazione.\nStante l'esiguit\u00e0 delle testimonianze, l'indoeuropeistica non \u00e8 stata in grado di determinare, in modo condiviso e definitivo, l'esatta collocazione dell'illirico all'interno della famiglia linguistica indoeuropea, della quale comunque fa certamente parte. Allo stesso ceppo indoeuropeo dell'illirico viene comunemente ascritto il messapico parlato nella Penisola italica nella seconda met\u00e0 del I millennio a.C.; a sostegno di tale nesso dialettale convergono sia testimonianze storiche di epoca romana sia la presenza di un'identica onomastica sulle due sponde dell'Adriatico, ma la frammentariet\u00e0 della conoscenza dell'illirico rende allo stato della ricerca impossibile ritenere definitivamente provata l'identit\u00e0 - o la stretta affinit\u00e0 - tra questo e il messapico. \nPer gli stessi motivi risulta ancora ipotetico ogni tentativo di indicare nessi dialettali tra l'illirico (incluso il messapico) e altre famiglie linguistiche indoeuropee. Pi\u00f9 per considerazioni di prossimit\u00e0 geografica che di natura linguistica, sono state proposte correlazioni tra l'illirico e altre lingue indoeuropee attestate in area balcanica nel II-I millennio a.C., quali il daco, il tracio, il macedone e il peonio, oltre che con il frigio di attestazione anatolica.\nUn altro filone interpretativo cerc\u00f2, nel corso del XX secolo, di contestualizzare l'illirico attraverso l'analisi di alcuni tratti fonetici propri di un sistema idronimico registrato in gran parte dell'Europa. Julius Pokorny, Hans Krahe e altri studiosi ipotizzarono che tale sistema, non spiegabile attraverso le lingue indoeuropee storicamente note, risalisse a una presenza specificamente illirica, che cos\u00ec avrebbe caratterizzato un'amplissima area estesa dalla Penisola iberica all'Anatolia e dalle Isole britanniche alle sponde orientali del Mar Baltico. Studi successivi appurarono per\u00f2 che tale ipotesi, definita ironicamente \"panillirismo\" da Pisani, era storicamente inverosimile e linguisticamente fallace; il sistema idronimico fu piuttosto spiegato come il residuo di uno strato di indoeuropeizzazione dell'Europa precedente a quello che avrebbe dato origine alle lingue indoeuropee storicamente note, e l'area illirica fu ricondotta alla regione balcanica centro-occidentale.\nPi\u00f9 recentemente, numerosi studiosi (tra i quali Vladimir Nikolaevi\u010d Toporov, Ivan Duridanov, Mircea-Mihai Radulescu e Francisco Villar, seppure con differenti sfumature) hanno avanzato l'ipotesi che l'illirico fosse il risultato della cristallizzazione \"in situ\" di un vasto \"continuum\" indoeuropeo che andava dal Baltico ai Balcani meridionali, indoeuropizzato all'inizio del III millennio a.C. e che avrebbe compreso, oltre all'illirico, anche il baltico, il tracio e il daco e forse, in posizione pi\u00f9 marginale, il germanico e lo slavo. Tale \"continuum\" sarebbe stato a sua volta epicentro di successivi movimenti migratori che avrebbero indoeuropeizzato l'Europa centro-occidentale.\nDistribuzione geografica.\nIl corpus dei testi illirici.\nIl \"corpus\" in lingua illirica \u00e8 estremamente scarso e si riduce sostanzialmente a parole isolate, glosse, antroponimi e toponimi. I due soli testi di una certa lunghezza appaiono assai problematici ed \u00e8 dubbio perfino il fatto stesso che contengano testimonianze in lingua illirica: uno, ritrovato in Bosnia e risalente VI-V secolo a.C., \u00e8 di difficile e controversa interpretazione; l'altro, rinvenuto presso Scutari (Albania), \u00e8 stato inizialmente ritenuto redatto in lingua illirica, ma nel 1958 Ljuba Ognenova, archeologa bulgara, ha proposto una pi\u00f9 convincente attribuzione del testo al greco bizantino. Restano cos\u00ec poche glosse isolate, trasmesse da autori classici o altomedievali, e un pi\u00f9 ampio corpus onomastico esteso dall'Istria e dalla Pannonia, a nord-ovest e a nord-est, fino all'Epiro a sud-ovest, oltre alle testimonianze messapiche della Penisola italica sudorientale.\nDialetti e lingue derivate.\nIn base all'analisi dei nomi di persona testimoniati dalle fonti, il filologo croato Radoslav Kati\u010di\u0107 ha suddiviso le popolazioni illiriche in due distinte province onomastiche: una a sud che individuerebbe gli Illiri veri e propri, comprendente le regioni centrale e meridionale dell'Albania, l'area del lago di Scutari, la costa adriatica e il suo retroterra fino alla valle della Narenta; l'altra a nord, viene fatta corrispondere alla parte centrale della provincia dalmato-pannonica e confina con l'area di lingua venetica, l'Istria e l'area di Lubiana.\nG\u00e9za Alf\u00f6ldy ha ridefinito queste aree, sempre in base all'analisi dei nomi personali, suddividendo le popolazioni illiriche in cinque gruppi: \nQuesta suddivisione \u00e8 stata contestata da Kati\u010di\u0107, secondo il quale l'area pannonica \u00e8 stata definita attraverso un esiguo numero di nomi, mentre invece le somiglianze con l'area dalmata porterebbero a concludere che si tratta delle stesse popolazioni. Anche il carattere misto celtico-illirico dei Giapidi, affermato da Alf\u00f6ldy in base ai nomi attestati, \u00e8 contestato da Kati\u010di\u0107 secondo il quale testimonierebbe in realt\u00e0 spostamenti di truppe avvenuti in epoca romana.\nLa lingua illirica non ha lasciato eredi storici immediatamente riconoscibili; il moderno albanese \u00e8 stato alternativamente considerato sia derivato dall'evoluzione \"in situ\" dell'antico illirico, sia unico membro di un gruppo indoeuropeo isolato. A favore della prima ipotesi gioca principalmente il dato storico dell'assenza di qualsiasi testimonianza di un'immigrazione in epoca storica degli albanesi nelle terre attualmente occupate, ma sono stati rilevati anche alcuni tratti linguistici (soprattutto prestiti dal greco antico e dal latino); a favore della seconda, una pi\u00f9 ampia comparazione di elementi fonetici, lessicali e toponominici tra albanese e illirico. La conoscenza dell'antico illirico resta tuttavia ampiamente lacunosa e frammentaria, pertanto la questione resta oggetto di dibattito da parte dell'indoeuropeistica.\nFonologia.\nDallo scarso materiale noto si sono potuti desumere soltanto pochi tratti fonologici dell'illirico, sufficienti soltanto a garantirne l'indoeuropeit\u00e0. Sembra che le sonore aspirate indoeuropee apparissero come sonore semplici (*\"dh\" &gt; /d/) e che *\"a\" e *\"o\" indoeuropee fossero confuse in /a/; non chiaro invece il trattamento delle occlusive palatali, se cio\u00e8 \"centum\" o \"sat\u0259m\".\nEsempi.\nEsempio di lessico illirico:\nAltri, pochi esempi di lessico illirico proposti, sempre desunti da glosse, sono di attribuzione controversa. Tra questi, \u03b4\u03ac\u03be\u03b1 \u2018mare\u2019 e \u0394\u03b5\u03b9\u03c0\u03ac\u03c4\u03c5\u03c1\u03bf\u03c2 \u2018dio\u2019, forse appartenenti al dialetto greco dell'Epiro; \u03b2\u03c1\u03ac \u2018fratello\u2019, forse prestito illirico al dialetto eleo; \u03b2\u03c1\u03ad\u03bd\u03b4\u03bf\u03bd \u2018cervo\u2019 e \u03b2\u03c1\u03ad\u03bd\u03c4\u03b9\u03bf\u03bd \u2018testa di cervo\u2019, da alcuni poste in correlazione con l'albanese \"bri\", \"br\u00ee\" (pl. \"brir\u00eb\", \"brin\u00eb\") \u2018corna di cervo\u2019 ma citate esplicitamente come messapiche."}
{"id": "608425", "revid": "44638", "url": "https://it.wikipedia.org/wiki?curid=608425", "title": "Vino Marsala", "text": ""}
{"id": "608428", "revid": "765341", "url": "https://it.wikipedia.org/wiki?curid=608428", "title": "Elfin di Alt Clut", "text": "Secondo le \"Harleian genealogies\", era figlio di Eugenio I e padre di Beli II L'unico fatto storiograficamente rilevante che lo riguarda \u00e8 la controversia sull'identificazione con \"Alphin m. Nectin\" che mor\u00ec nel 693 con un certo \"Bruide m. Bili\" (Bridei III). \u00c8 possibile che questo Necthan sia Neithon di Alt Clut, o un altro Nechtan. Comunque gli \"Annali dell'Ulster\" non ci tramandano nulla su Alphin tranne il suo nome e il suo patronimico, ragion per cui potrebbe essere una differente persona. Altrimenti bisogna pensare che le \"Harleian genealogies\" e gli annali irlandesi siano sbagliati. Gli \"Annali di Tigernach\" riportano che nell'anno 678 un clan di D\u00e1l Riata conosciuto come \"Cen\u00e9l Loairn\", sotto Ferchar Fota, fu sconfitto dai Britanni a T\u00edriu.. Elfin \u00e8 l'unico sovrano del tempo che potrebbe aver ottenuto questa vittoria."}
{"id": "608429", "revid": "287204", "url": "https://it.wikipedia.org/wiki?curid=608429", "title": "Elettrodo standard a idrogeno", "text": "L'elettrodo standard a idrogeno (abbreviato in SHE o HSE, dall'inglese \"Standard Hydrogen Electrode\") \u00e8 uno storico elettrodo a gas, cos\u00ec schematizzato:\n Pt | H2 (1 atm) | H+ (1 M)\nA tale elettrodo sono riferiti i potenziali standard calcolati di tutte le coppie redox note.\nCostruttivamente \u00e8 formato da un cilindro cavo di platino platinato, platino ricoperto da un deposito di platino spugnoso per aumentarne la superficie specifica, immerso in una soluzione 1 M in ioni H+ (HCl 1 M) e sul quale viene fatto gorgogliare idrogeno gassoso alla pressione di una atmosfera.\nLa reazione redox che sta alla base di questo elettrodo \u00e8:\nApplicando l'equazione di Nernst si ottiene:\nche a 25\u00a0\u00b0C e con PH2 = 1 atm, espressa in funzione del pH diviene:\nL'elettrodo standard a idrogeno assume convenzionalmente potenziale standard di riduzione eguale a zero a tutte le temperature. Se la soluzione contenente ioni H+ non \u00e8 quella standard, \u00e8 possibile utilizzare l'elettrodo per effettuare misure analitiche di pH.\nLa difficile riproducibilit\u00e0 ha fatto s\u00ec che l'HSE sia ormai, nella pratica di laboratorio, soppiantato da elettrodi pi\u00f9 evoluti e con migliore sensibilit\u00e0 e riproducibilit\u00e0."}
{"id": "608430", "revid": "110157", "url": "https://it.wikipedia.org/wiki?curid=608430", "title": "RaiNet", "text": "RaiNet S.p.A. \u00e8 stata una societ\u00e0 del gruppo Rai fondata il 23 giugno del 1999 e chiusa nel 2014, che realizzava e gestiva i portali web dal dominio rai.it e rai.tv.\nDescrizione.\nEra incaricata di sviluppare e gestire l'offerta web del gruppo per rendere accessibili anche su Internet i contenuti prodotti dai canali, testate giornalistiche e programmi.\nSiti curati.\nRaiNet curava il portale Rai.it e circa 400 siti per le reti televisive, i canali radiofonici e le principali testate giornalistiche.\nPortale video.\nDal febbraio 2009 realizzava e implementava anche il portale di contenuti on demand Rai.tv (ora RaiPlay, gestito da Rai stessa).\nStreaming per dispositivi mobili.\nCurava anche la declinazione di canali e contenuti televisivi e audiovisivi Rai sulle piattaforme mobili attraverso l'applicazione Rai.tv.\nCanale Youtube.\nHa gestito dal giugno 2008 fino al giugno 2014 il canale Rai su YouTube."}
{"id": "608431", "revid": "628767", "url": "https://it.wikipedia.org/wiki?curid=608431", "title": "Repubblica Sovietica Slovacca", "text": "La Repubblica Sovietica Slovacca (; , letteralmente \"Repubblica Slovacca dei Consigli\" \u2013 il nome nacque prima che la parola russa \"Soviet\" diventasse di uso comune) fu la denominazione di uno Stato sorto nella Slovacchia sud-orientale dal 16 giugno al 7 luglio 1919, con capitale Pre\u0161ov, e comandata dal giornalista ceco Anton\u00edn Janou\u0161ek.\nDopo la confusione del 1918, l'esercito della neonata Cecoslovacchia ricevette l'ordine di prendere il pieno controllo della Slovacchia. Un attacco riuscito della Guardia Rossa della Repubblica Sovietica Ungherese port\u00f2 all'occupazione di una grande parte della Slovacchia e la fondazione della Repubblica Sovietica Slovacca. In seguito, l'esercito ungherese lasci\u00f2 il Paese, e l'esercito cecoslovacco occup\u00f2 la zona, con l'aiuto di milizie italiane e poi francesi, e la Repubblica Sovietica Slovacca cess\u00f2 di esistere.\nStoria.\nAntefatti: la Repubblica Democratica di Ungheria.\nLa sconfitta degli Imperi centrali durante la Grande guerra port\u00f2 alla caduta dell'Austria-Ungheria. Nel dicembre del 1918, il Regno d'Ungheria, che occupava l'intero bacino del medio Danubio, perse a ovest il Burgenland \u2013 formalmente annesso dall'Austria \u2013, a nord l'Alta Ungheria \u2013 ceduta alla Cecoslovacchia \u2013, ad est la Transilvania \u2013 unitasi alla Romania \u2013 e a sud la Croazia e la Voivodina, le quale passarono sotto il dominio del Regno dei Serbi, Croati e Sloveni. In seguito alla proclamazione della Repubblica Democratica ungherese nell'ottobre 1918, il nuovo ministro per le nazionalit\u00e0 incontr\u00f2 vari rappresentanti delle minoranze ungheresi, inclusi gli slovacchi. Questi rifiutarono l'autonomia loro offerta e si dimostrarono propensi ad aderire alla Cecoslovacchia.\nDal 1993, il territorio che forma la Slovacchia odierna fu occupato dalle truppe ceche dal novembre 1918: anche per questa ragione, Budapest prepar\u00f2 un piano per l'autonomia e ha promulg\u00f2 uno statuto apposito per la regione il 12 marzo 1919. Alla Slovacchia and\u00f2 concessa autonomia in materia di giustizia, istruzione e religione, tutti ambiti che sarebbero stati regolati da una giunta speciale. Si cerc\u00f2 di ingraziarsi ancor di pi\u00f9 rappresentanza slovacca nel parlamento di Budapest istituendo un nuovo ministero per gli affari slovacchi.\nLa Repubblica Sovietica Ungherese.\nIl 21 marzo 1919, prima dell'ultimatum della Triplice Intesa che prevedeva una nuova cessione territoriale ungherese, questa volta al Romania, il governo del presidente Mih\u00e1ly K\u00e1rolyi rassegn\u00f2 le dimissioni, cedendo il potere a una coalizione formata da socialisti e comunisti. Il principale politico nel nuovo governo risult\u00f2 il comunista B\u00e9la Kun, formalmente Commissario agli esteri. Questi promise di applicare politiche liberali nei confronti delle minoranze basate sul principio del autodeterminazione.\nNel frattempo, si procedette in tempi rapidi a formare dei comitati nazionali delle varie minoranze nella capitale magiara, inclusa una sezione slovacca all'interno del Partito Comunista Ungherese composta da lavoratori immigrati in zona, a cui furono affidati compiti di propaganda. Alla fine di aprile, questa sezione conflu\u00ec nella sezione ceca, sebbene i due gruppi spesso agissero separatamente.\nMentre il terzo magiaro della popolazione slovacca localizzato nell'Alta Ungheria, un'area individuata a nord della Repubblica Democratica senza delimitazioni chiare, sosteneva la proclamazione della nuova repubblica sovietica a Budapest, il ministro cecoslovacco per la Slovacchia, Vavro \u0160rob\u00e1r, proclam\u00f2 la legge marziale e intern\u00f2 gli esponenti comunisti per cospirazione contro la Cecoslovacchia. Il ministro della Difesa cecoslovacco a sua volta ordin\u00f2 l'occupazione dei territori assegnati dall'Intesa alla Cecoslovacchia (dal 15 al 20 marzo 1919.\nIl 6 aprile, l'Armata Rossa ungherese entr\u00f2 nel capoluogo della Rutenia, U\u017ehorod, teoricamente parte dei territori concessi alla Cecoslovacchia. Per tutta risposta, l'esercito cecoslovacco ricevette l'ordine di colpire gli ungheresi il 27 aprile 1919: l'attacco super\u00f2 la linea di demarcazione tracciata dall'Intesa e dai primi ministri britannico e francese, nonch\u00e9 dal rappresentante cecoslovacco a Parigi, Edvard Bene\u0161, il quale condann\u00f2 questa violazione. Ci\u00f2 permise a Kun il pretesto per ordinare una controffensiva, sostenendo che si trattasse di una mera difesa contro l'aggressione subita.\nAll'inizio di maggio, dopo che B\u00e9la Kun rifiut\u00f2 la proposta di Jan Smuts, rappresentante della Triplice Intesa, gli eserciti rumeni iniziarono ad avanzare verso Budapest, ma si fermarono temporaneamente all'altezza del Tibisco. Lo stato maggiore ungherese scelse di agire a danno dei cechi, anzich\u00e9 affrontare i rumeni. I primi erano considerati pi\u00f9 deboli, in possesso di centri abitati di grande importanza industriale e, inoltre, risultava pi\u00f9 facile avvalorare la propria campagna come puramente difensiva perch\u00e9 in risposta all'assalto passato.\nL'offensiva inizi\u00f2 il 20 maggio 1919, con quattro corpi ben preparati dell'esercito che presto costrinsero un rapido ritiro delle due poco numerose divisioni cecoslovacche. Il capo di stato maggiore Stromfeld condusse l'operazione che doveva dividere le forze ceche e rumene.\nIl 30 maggio i magiari fecero il loro ingresso a Lu\u010denec, il 2 giugno Nov\u00e9 Z\u00e1mky e, il 6 giugno, Ko\u0161ice, proseguendo poi l'avanzata nei giorni successivi. Presto due terzi dei territori slovacchi passarono sotto il controllo dell'Armata Rossa; in due settimane l'esercito rivoluzionario aveva recuperato 2.835 chilometri quadrati dalla Slovacchia.\nA Ko\u0161ice le truppe furono acclamate dalla popolazione, principalmente da funzionari e operai; il giorno dopo la conquista della citt\u00e0, si rec\u00f2 in loco il comandante in capo dell'esercito, Wilhelm Boehm, che era anche comandante del III Corpo d'armata e Commissario per gli alloggi del governo di Budapest. Con gli intellettuali costretti nelle carceri cecoslovacche, l'amministrazione rimase nelle mani di comunisti inesperti o di etnia ebraica provenienti dall'Ungheria.\nSi introdusse una nuova moneta che port\u00f2 a una notevole inflazione e alla riluttanza dei contadini ad accettarla in pagamento dei loro prodotti, che a loro volta generarono requisizioni, non per\u00f2 sufficienti a impedire l'inizio del razionamento alimentare a met\u00e0 giugno. Molti elementi non comunisti si unirono al partito al fine di ricevere delle razioni.\nSi verific\u00f2 una parziale espropriazione della propriet\u00e0 privata, da cui i comunisti ne uscirono meno colpiti: fu decretato inoltre un tetto massimo per la vendita di vari prodotti, circostanza che port\u00f2 alla formazione di un radicato mercato nero anche per quanto riguardava gli alcolici, la cui vendita fu posta sotto varie restrizioni. Le grandi feste e il giubilo delle masse delle prime giornate andarono gradualmente a esaurirsi nel giro di poche settimane.\nNel frattempo, l'8 giugno 1919 l'Armata Rossa espugn\u00f2 Pre\u0161ov (\"Eperjes\" in ungherese). Due giorni pi\u00f9 tardi, Kun si present\u00f2 a Kassa per celebrare la ripresa della citt\u00e0, ma non fece alcuna menzione all'istituzione di una repubblica slovacca.\nCostituzione e dissoluzione della Repubblica Sovietica Slovacca.\nIl 16 giugno, davanti a migliaia di persone, inclusi rappresentanti dei socialdemocratici cechi e slovacchi, fu proclamata la nascita della Repubblica Sovietica Slovacca a Pre\u0161ov. La sua relazione con il resto della Repubblica sovietica ungherese non appariva molto chiara una settimana prima. A ricevere il titolo di capitale della repubblica risult\u00f2 Kassa, in quanto vicina al nuovo confine ungherese.\nFu eletto un comitato esecutivo rivoluzionario provvisorio di undici membri che il 20 giugno 1919 elesse un governo rivoluzionario di venti Commissari del popolo. L'esecutivo presto nazionalizz\u00f2 l'industria, le banche, i latifondi e altre propriet\u00e0, oltre a stabilire una pensione e prestazioni di invalidit\u00e0. Si statu\u00ec inoltre il principio secondo cui ogni lavoratore avrebbe goduto del diritto di voto e si avviarono i lavori volti a redigere una nuova Costituzione. I contadini con propriet\u00e0 inferiori a duecento acri furono esentati dal pagamento delle tasse e i debiti precedenti andarono cancellati. Per mantenere l'ordine pubblico, un regime di terrore basato sulla violenza si diffuse nelle aree pi\u00f9 popolose della Slovacchia.\nNel frattempo, nuove truppe slovacche furono reclutate per l'Armata Rossa: la mobilitazione generale, tuttavia, si rivel\u00f2 un fallimento e si dovette optare per il reclutamento forzato, circostanza che port\u00f2 alla diserzione di molte reclute. Gran parte degli ufficiali dell'esercito erano ex ufficiali austro-ungarici, reclutati per obbligo, pragmatismo o in virt\u00f9 del loro illustre passato.\nAlla fine di giugno, l'esercito appariva demoralizzato, a corto di rifornimenti e consapevole dell'ostilit\u00e0 della popolazione slovacca bei suoi confronti. Poco dopo, il presidente francese Georges Clemenceau present\u00f2 un ultimatum agli ungheresi in cui li intimava ad evacuare il territorio della nuova repubblica della Cecoslovacchia. Egli promise inoltre in quella circostanza che avrebbe fatto tutto il possibile per imporre il ritiro delle truppe rumene dal territorio magiaro. Kun accett\u00f2 la proposta, che alla fine ebbe luogo, nonostante la grande opposizione del governo rivoluzionario.\nIl 28 giugno 1919 inizi\u00f2 l'evacuazione, mentre una commissione americana assistette al ritiro delle ultime truppe il 4 luglio 1919. Il governo sovietico slovacco si ritir\u00f2 insieme all'Armata Rossa. Nonostante il ritiro, la repubblica non sopravvisse all'attacco rumeno all'Ungheria, cessato il 1\u00ba agosto; anche le truppe slovacche combatterono sul fronte rumeno.\nLa repubblica dur\u00f2 meno di tre settimane di vita e scomparve insieme alla Repubblica sovietica ungherese il 1\u00ba agosto. La sua creazione era stata dovuta a un fattore esterno, la presenza dell'Armata Rossa, e, pertanto, scomparve con la sua sconfitta: dei suoi commissari, inoltre, almeno la met\u00e0 era di etnia ungherese e la capitale era una citt\u00e0 prevalentemente magiara. Non fu mai in pratica uno stato indipendente, n\u00e9 a malapena autonomo.\nConseguenze.\nIl trattato di Versailles e il trattato di Saint-Germain-en-Laye completarono la demarcazione dei confini cecoslovacchi. Le prime elezioni si svolsero nell'aprile del 1920; fino all'annessione tedesca del 1939, le popolazioni della Repubblica Cecoslovacca prenderanno parte alle varie elezioni rispettando il calendario previsto dalla Costituzione."}
{"id": "608432", "revid": "116942649", "url": "https://it.wikipedia.org/wiki?curid=608432", "title": "Bombola (subacquea)", "text": "La bombola subacquea \u00e8 il contenitore ad alta pressione preposto al trasporto sott'acqua della riserva di gas respirabile necessario per la respirazione durante un'immersione. Nella maggior parte dei casi questo gas \u00e8 aria, ma ormai sempre pi\u00f9 spesso si utilizzano gas puri, miscele binarie o ternarie che pi\u00f9 generalmente vengono classificate solo come gas.\nNella storia dei recipienti in pressione c'\u00e8 stata una notevole evoluzione e ci\u00f2 \u00e8 dovuto alla miglior qualit\u00e0 dei processi di estrusione del metallo in fase di costruzione ed alla miglior qualit\u00e0 dei metalli stessi che hanno visto ridurre gli spessori dei contenitori ed aumentare le pressioni di esercizio. In particolare le pressioni sono passate da circa 100 bar nominali degli anni quaranta ai 150 bar degli anni settanta, ai 200 bar degli anni ottanta.\nCaratteristiche.\n\u00c8 formata da una bottiglia cilindrica in acciaio o alluminio con una strozzatura detta \"collo\" e da una rubinetteria, fissata al \"collo\", per la regolazione del flusso dell'aria. Il fondo pu\u00f2 essere arrotondato, ed in questo caso necessita di un fondello in plastica per rimanere in piedi durante l'assemblaggio del gruppo ARA (Autorespiratore ad aria: il \"sistema\" bombola, erogatore e relativo manometro di misurazione), oppure piatto (quest'ultimo in genere solo sulle bombole di alluminio).\nLe dimensioni pi\u00f9 comuni sono quelle da 0,85, 3, 5, 7, 10, 12, 15, 18 e 20 litri ma in alcuni casi due o pi\u00f9 bombole possono essere assemblate in uno o pi\u00f9 circuiti d'aria in modo da ottenere capacit\u00e0 superiori.\nMoltiplicando il volume interno della bombola (in litri) per la pressione di ricarica (in atmosfere) si ottiene la capacit\u00e0 complessiva di gas respirabile. Una bombola da 15 litri, che venga caricata a 200 atmosfere, avr\u00e0 quindi una capacit\u00e0 totale di 3.000 litri.\nC'\u00e8 per\u00f2 da osservare che l'aria, oltre i 100 bar, non si comporta pi\u00f9 come un gas perfetto e gi\u00e0 a 200 bar c'\u00e8 un difetto di circa il 10%. Per cui, una bombola da 10 lt riempita a 200 bar ha in realt\u00e0 1900 lt di aria circa e non 2000. Questo difetto aumenta all'aumentare della pressione e quindi, laddove il calcolo esatto dell'autonomia rappresenti un fattore di sicurezza ineludibile, s'applicheranno dei parametri correttivi per conoscere esattamente la quantit\u00e0 di gas disponibile.\nCollaudo.\nA causa dei materiali utilizzati e, soprattutto, delle pressioni a cui sono sottoposte, le bombole vanno collaudate presso appositi centri autorizzati a scadenza che varia a seconda dello stato in cui verranno utilizzate. Durante il collaudo viene controllata la corrosione interna ed esterna e la resistenza ad una pressione pi\u00f9 alta di quella normale (chiamata pressione di collaudo che varia tra i 300 e i 430 bar).\nIn Italia questi controlli devono essere effettuati dopo 4 anni dalla data di costruzione e in seguito ogni due anni. Il controllo viene effettuato riempiendo la bombola di acqua lasciando spazio solo per circa 1 litro d'aria che viene messo in pressione con una pompa a mano dopo che la bombola viene immersa in una vasca d'acqua. Alla massima pressione di collaudo la bombola rimane pressurizzata per circa 1 min per poi venir timbrata con la data di collaudo e se presente un ingegnere dell'INAIL anche con un timbro a \"stellina\".\nLa presenza di rubinetterie di vecchia normativa ( 3/4 ) non pregiudica il collaudo della bombola. Se questa non presenta difetti strutturali e supera il collaudo previsto, viene normalmente rimontata la vecchia rubinetteria, opportunamente revisionata e con la sostituzione della guarnizione (o-ring) del collo bombola.\nCapacit\u00e0 della bombola.\nL'aria contenuta nella bombola, e di conseguenza l'autonomia che essa pu\u00f2 fornire durante un'immersione subacquea, dipende dalla \"capacit\u00e0\" e dalla \"pressione di carica\" della bombola stessa.\nIn particolare si ha fino alla pressione di circa 250 bar:\noltre i 250 bar invece la formula diventa:\nove Kmole non \u00e8 pi\u00f9 1 ma si riduce al crescere della pressione! \nDato che, all'aumento della profondit\u00e0, aumenta anche la quantit\u00e0 di aria respirata dal subacqueo (in quanto utilizzata sempre a pressione ambiente), e assumendo che si consumano circa 20 litri di aria al minuto durante una normale attivit\u00e0, il consumo di aria \u00e8 pari a\nIl tempo di autonomia ad una certa profondit\u00e0 sar\u00e0 quindi\nAndrebbe segnalato che un simile calcolo assume che l'aria si comporti come un gas perfetto nelle condizioni di elevata pressione a cui \u00e8 sottoposta: da un punto di vista prettamente fisico questa assunzione \u00e8 scorretta, e ripetendo il calcolo con l'equazione di Van der Waals per i gas reali si nota che la capacit\u00e0 effettiva \u00e8 di diversi punti percentuali pi\u00f9 elevata. D'altra parte questa correzione non ha importanza pratica per il subacqueo, specialmente visto che il calcolo \"ingenuo\" porta ad una prudente sottostima.\nPrecisazioni.\nLa bombola del subacqueo \u00e8 generalmente caricata con aria compressa. Per immersioni in acque poco profonde (entro i 40\u00a0m) le bombole possono essere caricate con il cosiddetto Nitrox, aria che contiene una percentuale maggiore di ossigeno rispetto all'aria che respiriamo (che ne contiene circa il 20,8%), per ridurre gli effetti della narcosi da azoto e aumentare i tempi di fondo.\nPer scendere oltre i 50 metri si prediligge l'utilizzo di miscele ternarie, la pi\u00f9 diffusa poich\u00e9 commercialmente risulta essere la pi\u00f9 economica \u00e8 chiamata Trimix ovvero, una miscela che \u00e8 composta da Ossigeno Azoto ed Elio, l'utilizzo di Elio nella miscela respiratoria in piccole percentuali consente grazie alla sua molecola che \u00e8 7 volte minore dell'aria di attenuare fortemente l'effetto narcotico dell'azoto. \nLa molecola dell'elio che \u00e8 minore dell'azoto di circa 7 volte tende a saturare prima e pi\u00f9 velocemente i tessuti del nostro corpo per cui, aumentare la percentuale di elio oltre il 30-40% della miscela totale respirata, comporta un peggioramento della decompressione, cio\u00e8 un suo aumento. L'effetto narcotico dell'azoto viene eliminato completamente se utilizziamo una miscela binaria fatta solo con Elio e Ossigeno chiamata anche Eliox, ma si espone il nostro corpo a problemi di HPNS (sindrome da alta pressione) ed \u00e8 sconsigliabile se non si effettua immersioni in saturazione cio\u00e8 con permanenza sul fondo per un tempo non inferiore a 7 giorni.\nLa pressione parziale (Pp) di Ossigeno, a cui ci si pu\u00f2 spingere varia fino ad un Max di 1,6 Ata, dove ogni didattica raccomanda la sua nello specifico. \u00c8 utile sapere che la fascia da 1,6 a 2,5 Ata \u00e8 utilizzata da Operatori Subacquei che hanno un gran consumo di ossigeno e riescono a gestire in tal modo sforzi fisici e affaticamento durante immersioni per lavoro molto profonde (fino a 250\u00a0m); oltre i 2,5 Ata e fino a 3,5 Ata \u00e8 una somministrazione ossigeno che rimane solo nel campo medico in camera iperbarica.\nContenuti.\nLe bombole in generale possono contenere diversi tipi di gas. Per differenziarli si usa una colorazione diversa dell'ogiva. I colori e contenuti sono:\nRubinetteria.\nLa rubinetteria viene montata sulla bombola grazie ad un filetto che per legge deve essere di tipo MA 25x2 e pu\u00f2 avere uno o due rubinetti per l'erogazione del gas, l'aggancio degli erogatori al rubinetto pu\u00f2 esser fatto in 2 modi grazie all'attacco DIN o all'attacco INT; il primo \u00e8 avvitato sul rubinetto e la guarnizione detta O-Ring rimane sull'erogatore, mentre il secondo detto INT o INTERNAZIONALE si effettua grazie ad una staffa che abbracciando il rubinetto stesso crea una tenuta appoggiando l'erogatore al rubinetto. Il secondo presenta 2 O-Ring di tenuta (interno ed esterno) ad un riduttore di attacco che viene montato sulla bombola ed in gergo viene definito \"nottolino o caramella\". Resta inevitabile che l'aumento degli O.Ring aumenti la possibilit\u00e0 di perdite o di guasti.\nAccessori.\nGli accessori di cui pu\u00f2 essere dotata una bombola sono:"}
{"id": "608434", "revid": "125092181", "url": "https://it.wikipedia.org/wiki?curid=608434", "title": "Rifugio Cazzaniga-Merlini", "text": "Il rifugio Cazzaniga-Merlini \u00e8 un rifugio situato nel comune di Barzio (LC), in Valsassina, nelle Prealpi Orobiche, a 1.889\u00a0m s.l.m.\nStoria.\nIl rifugio venne costruito tra il 1927 e il 1930, e inaugurato il 29 giugno 1931. \u00c8 stato intitolato alla memoria di Giuseppe Cazzaniga, un ufficiale degli Alpini deceduto in queste zone. Distrutto nel 1944 a causa di eventi bellici, venne riedificato e re-inaugurato nel 1952. La nuova costruzione fu dedicata alla memoria di Ugo Merlini, reduce della campagna italiana di Russia.\nCaratteristiche e informazioni.\nIl rifugio Cazzaniga-Merlini \u00e8 situato sull'altopiano di Artavaggio, in Valsassina, tra la Val Taleggio e la Valtorta. La quota dell'altopiano varia dai 1.600 ai 2.000 metri e la sua posizione fa s\u00ec che lo sguardo possa ruotare a 360 gradi per ammirare le Grigne ed il Resegone in primo piano, le Retiche a nord, le Orobie a est, la Pianura Padana a sud con l'Appennino Tosco Emiliano sullo sfondo e il Monviso a ovest.\nIl rifugio \u00e8 di propriet\u00e0 della sezione di Lecco dell'Associazione Nazionale Alpini. Ha una capienza di circa 25 posti letto e una sala da pranzo che pu\u00f2 ospitare fino a 70 persone. \u00c8 aperto in modo continuativo da met\u00e0 giugno a met\u00e0 settembre, e durante tutto l'anno nei weekend, ponti e festivit\u00e0. Rimane invece chiuso nei mesi di maggio e novembre, in concomitanza con la chiusura della funivia.\nSparsi sull'altopiano ci sono malghe ed alpeggi, che durante i mesi estivi vengono ancora utilizzati ed in cui \u00e8 possibile assistere alla mungitura ed alla lavorazione del latte fino al prodotto finito. Vengono prodotti il Taleggio, lo Strachitunt (DOP) e altri formaggi di latteria d'alpe.\nAccessi.\nIl rifugio \u00e8 raggiungibile da:\nTraversate.\nIl rifugio \u00e8 la meta della 1\u00aa tappa del Sentiero delle Orobie occidentali, da Cassiglio, segnavia n. 101 percorribile in 4,30 h. Da qui si prosegue alla volta del rifugio Lecco (2\u00aa tappa) tramite il sentiero n. 101 in 2,30 h."}
{"id": "608438", "revid": "125383028", "url": "https://it.wikipedia.org/wiki?curid=608438", "title": "Eligio Nicolini", "text": "Carriera.\nGiocatore.\nEsord\u00ec giovanissimo nella squadra della sua citt\u00e0, l'Omegna, retrocedendo dalla Serie C del 1977-1978 alla Serie C2 e poi alla Serie D. Venne chiamato dal L.R. Vicenza nel 1980. Dopo la partita di esordio fra i cadetti, pass\u00f2 in prestito a ottobre alla in Serie C1 per rientrare a giugno a Vicenza.\nTitolare dopo la retrocessione dei biancorossi in Serie C1, fu per sei stagioni titolare del centrocampo berico. Conquist\u00f2 la promozione in Serie B nel 1985 e quella in Serie A l'anno seguente, ma la CAF annull\u00f2 tale promozione. Il L.R. Vicenza torn\u00f2 a giocare in Serie B e venne retrocesso, per cui Nicolini pass\u00f2 a titolo definitivo all'Atalanta.\nA Bergamo conquist\u00f2 la massima serie, dove esord\u00ec il 9 ottobre 1988 contro il di Diego Armando Maradona. Dopo cinque stagioni in nerazzurro, durante le quali disput\u00f2 anche alcune partite di Coppa UEFA, pass\u00f2 nel 1992 alla Cremonese con cui guadagn\u00f2 l'ennesima promozione, giocando poi altre due stagioni in massima serie. Passato alla fra i cadetti nel 1995, l'anno seguente and\u00f2 in Serie C2 al Cremapergo dove ancora fu titolare.\nTorn\u00f2 poi a giocare all'Omegna in Eccellenza per un paio di stagioni e chiuse la carriera in Eccellenza Lombardia giocando nel Grumellese fino al 2002, quando lasci\u00f2 ormai quarantunenne.\nAllenatore.\nDopo aver allenato diverse societ\u00e0 dilettantistiche bergamasche, nel 2012 viene ingaggiato dall'Anima e Corpo , squadra che disputa il campionato femminile di Serie A2. L'anno successivo ha allenato l'Azzano, squadra di Terza Categoria, e dal maggio del 2014 \u00e8 il responsabile del settore giovanile della Fiorente Grassobbio Azzano, societ\u00e0 nata dalla fusione di Azzano e Fiorente Grassobbio.\nNel 2017 diventa allenatore della Polisportiva Comunale di Endine Gaiano in provincia di Bergamo, ripartendo cos\u00ec dalla Terza categoria, con l'ambizioso progetto di diventare un punto di riferimento per il calcio dilettantistico della Valle.\nNel 2020 passa al Real Bolgare, campionato U19 Juniores provinciali"}
{"id": "608440", "revid": "767487", "url": "https://it.wikipedia.org/wiki?curid=608440", "title": "Dumnagual II di Alt Clut", "text": "Lo si conosce solo per la menzione, negli annali irlandesi della sua morte. Gli \"Annali dell'Ulster\", per l'anno 694, riportano \"Domnall m. Auin, rex Alo Cluathe, moritur\" (\"Domnall, figlio di Aun, re di Alt Clut, muore\"). Dumnagual \u00e8 l'antica forma gallese per Domnall, e Aun \u00e8 di certo Eugein, forse da identificare con Eugein I di Alt Clut."}
{"id": "608441", "revid": "34928", "url": "https://it.wikipedia.org/wiki?curid=608441", "title": "La Fontaine", "text": ""}
{"id": "608442", "revid": "48344", "url": "https://it.wikipedia.org/wiki?curid=608442", "title": "Repubblica sovietica bavarese", "text": ""}
{"id": "608446", "revid": "339392", "url": "https://it.wikipedia.org/wiki?curid=608446", "title": "AS-16", "text": ""}
{"id": "608447", "revid": "28026", "url": "https://it.wikipedia.org/wiki?curid=608447", "title": "Rifugio Rey", "text": ""}
{"id": "608448", "revid": "28026", "url": "https://it.wikipedia.org/wiki?curid=608448", "title": "Rifugio fratelli Grego", "text": ""}
{"id": "608450", "revid": "28026", "url": "https://it.wikipedia.org/wiki?curid=608450", "title": "Rifugio fratelli De Gasperi", "text": ""}
{"id": "608451", "revid": "76819", "url": "https://it.wikipedia.org/wiki?curid=608451", "title": "Silicati", "text": ""}
{"id": "608454", "revid": "6923", "url": "https://it.wikipedia.org/wiki?curid=608454", "title": "Salone dell'auto", "text": ""}
{"id": "608455", "revid": "4", "url": "https://it.wikipedia.org/wiki?curid=608455", "title": "Macromedia Flex", "text": ""}
{"id": "608461", "revid": "57342", "url": "https://it.wikipedia.org/wiki?curid=608461", "title": "Italo Moretti", "text": "Biografia.\nIncominci\u00f2 la sua carriera giornalistica a Perugia, a diciassette anni, collaborando con le redazioni locali di quotidiani nazionali. Nel 1966 entr\u00f2 in Rai presso la sede umbra. Nello stesso anno si trasfer\u00ec a Roma diventando radiocronista del \"Giornale Radio\".\nCome radiocronista e poi inviato speciale si occup\u00f2 di sport, cronaca, politica interna, politica estera. Nel 1968 incominci\u00f2 la sua esperienza in America Latina. Da Cile, Argentina, Uruguay, raccont\u00f2 con le sue radiocronache le complesse vicende politiche, l'alternarsi dei periodi democratici ai regimi militari e golpisti di quei paesi. Nel settembre del 1973, dopo il \"golpe di Pinochet\", fu tra i primi giornalisti ad arrivare a Santiago.\nNel 1976, pass\u00f2 alla redazione del TG2 per volont\u00e0 di Andrea Barbato, in seguito alla riforma della RAI del 1975. Al TG2 continu\u00f2 a dedicarsi alle complesse realt\u00e0 del Sudamerica e alle vicende politiche di Portogallo e Spagna, alternando l'esperienza di inviato speciale con la conduzione della edizione principale del telegiornale. Dell'Argentina dei militari e del Cile di Pinochet, document\u00f2 le fasi e le modalit\u00e0 della repressione, denunciando nei suoi servizi la tragedia dei \"desaparecidos\" argentini, su cui ancora regnava il silenzio della comunit\u00e0 internazionale, e i tentativi di mobilitazione popolare cileni contro il regime militare.\nDal 1979, sempre per il TG2 fu cronista dalle vicende nicaraguensi e della guerra civile nel Salvador. Nel 1987 divenne vice-direttore del TG3, di cui fu poi direttore nel 1995, dal 1996 al 1998 fu condirettore della testata regionale della Rai. Nei suoi libri, documenta con dati e interviste la storia moderna del Cile e dell'Argentina.\n\u00c8 morto il 9 gennaio 2020.\nRiconoscimenti e onorificenze.\nDopo il ritorno della democrazia, ricevette dal Presidente dell'Argentina Ra\u00fal Ricardo Alfons\u00edn e dal Presidente del Cile Eduardo Frei Ruiz-Tagle, le onorificenze dell'\"Ordine di Maggio\" e dell'\"Ordine di Bernardo O'Higgins\".\nAltri riconoscimenti ottenuti:\nNel 2001 \u00e8 stato iscritto nell'Albo d'Oro del Comune di Perugia.\nEra presidente della giuria del \"Premio giornalistico televisivo Ilaria Alpi\" per il giornalismo televisivo."}
{"id": "608462", "revid": "121006039", "url": "https://it.wikipedia.org/wiki?curid=608462", "title": "Colle di Zambla", "text": "Il colle di Zambla o passo di Zambla (1.264\u00a0m s.l.m.) \u00e8 un valico montano delle Prealpi Orobie, in provincia di Bergamo, che collega le valli Serina e Parina (tributarie della val Brembana) con la val del Riso (tributaria della val Seriana).\nDescrizione.\n\u00c8 l'unico valico tra val Seriana e val Brembana percorso da una strada carrozzabile. Nonostante questo risulta scarsamente trafficato, in quanto per andare da una valle all'altra risulta solitamente pi\u00f9 agevole passare da Bergamo. Viene invece percorso da molti motociclisti e ciclisti, soprattutto durante i weekend.\nPresso il passo si trovano bar, ristoranti e un parco avventura. Il valico rappresenta inoltre un punto di partenza per numerose escursioni: da qui partono, tra gli altri, sentieri per il monte Alben, monte Grem e pizzo Arera. D'inverno si pratica invece lo sci di fondo su percorsi tracciati nei boschi circostanti.\nIl colle di Zambla \u00e8 noto anche perch\u00e9 \u00e8 stato inserito in 2 edizioni del Giro d'Italia. Di seguito si riportano i ciclisti della corsa rosa transitati per primi al valico.\nAccessi.\nDal fondovalle Brembano la strada inizia da Ambria, frazione di Zogno (330 m), e percorre tutta la val Serina oltrepassando gli abitati di Algua e Serina. Arrivati a Valpiana si entra in alta val Parina e, dopo aver superato Oltre il Colle e Zambla, si arriva al valico. Con i suoi 23 km la salita risulta piuttosto lunga ma presenta lunghi tratti in falsopiano che intervallano tratti pi\u00f9 ripidi, che comunque non superano l'11% di pendenza.\nDal lato della val Seriana invece si parte da Ponte Nossa, a 450\u00a0m di altitudine, e si attraversa tutta la val del Riso raggiungendo il passo dopo 14,1\u00a0km di tortuosa salita, caratterizzata nell'ultimo tratto da assenza di ombreggiatura. La pendenza massima da questo lato \u00e8 del 10%."}
{"id": "608463", "revid": "297031", "url": "https://it.wikipedia.org/wiki?curid=608463", "title": "Claudio Castellini", "text": "Carriera.\nDopo il diploma da geometra si affaccia al mondo del fumetto sotto la guida di suo cognato Pino Rinaldi. Dopo aver vinto il primo premio al concorso del \"Convegno Fumetto e Fantastico di Prato\" approda alla Sergio Bonelli Editore, con cui debuttata nel 1989 disegnando una storia per Dylan Dog (\"La casa infestata\", n. 30, marzo 1989). Negli anni successivi contribu\u00ec all'elaborazione grafica di Nathan Never, di cui disegner\u00e0 il primo albo e tutte le copertine fino al numero 59 (aprile 1996).\nIl suo amore per i dettagli tecnici e i particolari, influenzato da artisti come Neal Adams e John Buscema, si vede nella sua prima storia per la Marvel Comics, una storia con protagonista Silver Surfer scritta da Ron Marz. In seguito ha lavorato sul crossover \"Marvel vs. DC\", che lo ha reso popolare negli Stati Uniti d'America.\nI suoi ultimi lavori includono \"Spider-Man\", \"Conan il Barbaro\", \"Batman: Gotham Knights\" e \"Wolverine the End\".\nNegli ultimi anni, per ragioni legate soprattutto all'incompatibilit\u00e0 delle scadenze editoriali con i suoi tempi di lavoro piuttosto lenti a causa del suo stile ricercato e molto dettagliato, ha abbandonato il mondo dell'editoria e si \u00e8 dedicato quasi unicamente allo sviluppo di tavole su commissione."}
{"id": "608465", "revid": "767487", "url": "https://it.wikipedia.org/wiki?curid=608465", "title": "Appuntamento a Ischia", "text": "Appuntamento a Ischia \u00e8 un film del 1960 diretto da Mario Mattoli. In questo film vi \u00e8 il debutto di Franco Franchi e Ciccio Ingrassia nei cinema; compaiono in un cameo anche Pippo Franco, presente nell'orchestra di Mina, e Franco Califano, in quella di Domenico Modugno.\nTrama.\nLetizia \u00e8 una bambina, figlia del cantante Mimmo Rotunno, vedovo, che non vede di buon occhio il matrimonio tra il padre e Mercedes, e si oppone in tutti i modi. Avendo fatto conoscenza con Mirella Argenti, una bella ragazza fidanzata con il direttore d'orchestra Paolo, decide di presentarla al padre, con l'obiettivo di farlo innamorare di lei, ed arrivando anche ad organizzare con uno stratagemma alcuni spettacoli di Mimmo ad Ischia.\nColonna sonora.\nNella pellicola \u00e8 anche presente una versione appena accennata di \"S\u00ec s\u00ec s\u00ec\", con un testo diverso da quello definitivo, che il cantautore incider\u00e0 solo l'anno seguente. Nel film \u00e8 anche presente una canzone inedita, che il cantante canta alla figlia, e che inizia con i versi: \"Pap\u00e0 non vuol sposarsi, non gliene importa niente, pap\u00e0...\". \u00c8 anche accennata la canzone \"La donna riccia\", sempre di Modugno."}
{"id": "608466", "revid": "36426", "url": "https://it.wikipedia.org/wiki?curid=608466", "title": "Piero di Lorenzo de' Medici", "text": ""}
{"id": "608467", "revid": "729019", "url": "https://it.wikipedia.org/wiki?curid=608467", "title": "Colecistectomia", "text": "L'intervento di colecistectomia consiste nell'asportazione chirurgica della colecisti (o cistifellea). Pu\u00f2 essere effettuata a cielo aperto o per via video-laparoscopica. Nel primo caso si procede all'incisione e all'apertura dell'addome, nel secondo si introducono strumenti chirurgici attraverso fori praticati nella parete addominale. Circa il 10% degli interventi porta alla sindrome post-colecistectomia (PCS), che si verifica con carattere cronico o transitorio.\nIndicazioni.\nLa principale indicazione all'intervento di colecistectomia \u00e8 la colelitiasi sintomatica, ovvero la formazione di calcoli all'interno della colecisti associata a sintomi o complicanze. Non \u00e8 possibile rimuovere solo i calcoli lasciando la colecisti in sede perch\u00e9 i calcoli si riformerebbero. Talora alla calcolosi della colecisti si associa una calcolosi della via biliare; in questi casi \u00e8 necessario procedere, oltre che all'asportazione della colecisti, anche alla bonifica della via biliare.\nL'infiammazione acuta della colecisti (colecistite acuta, colecistite flemmonosa, colecistite gangrenosa), l'idrope della colecisti (cio\u00e8 l'abnorme dilatazione della colecisti) e la colecistite acuta alitiasica ( l'infiammazione della colecisti in assenza di colelitiasi), la pancreatite litiasica, polipi della colecisti &gt; 1 cm e la discinesia biliare sono altre indicazioni all'intervento. Infine vanno ricordati i tumori maligni (ma anche i benigni) della colecisti, in genere molto estesi e difficili da trattare perch\u00e9 molto spesso infiltrano il fegato e danno precoci metastasi linfonodali e a distanza. Pu\u00f2 essere effettuata anche in corso di intervento laparotomico o laparoscopico effettuato per altre problematiche.\nColecistectomia profilattica.\nNella maggior parte dei pazienti affetti da colelitiasi asintomatica (10-20% della popolazione), la colecistectomia non \u00e8 indicata in quanto il rischio di sviluppare sintomi nel corso della vita \u00e8 inferiore al 20%. Tale intervento pu\u00f2 tuttavia essere giustificato in casi particolari. Nei pazienti affetti da anemia falciforme lo sviluppo di trombosi dei vasi epatici pu\u00f2 imitare una colecistite acuta, in coloro che sono sottoposti a terapia immunosoppressiva in seguito a trapianto, l'immunosoppressione cronica pu\u00f2 mascherare i segni e i sintomi di una colecistite ritardando l'intervento. La colecistectomia profilattica \u00e8 infine indicata nei pazienti che richiedono una nutrizione parenterale totale a lungo termine.\nIntervento chirurgico.\nQuando operare.\nLa colelitiasi talvolta \u00e8 asintomatica e viene rivelata nel corso di indagini radiologiche o ecografiche effettuate per altri motivi. In questi casi molti chirurghi sono dell'opinione che l'intervento di colecistectomia non sia indicato e, specie se si tratta di calcoli puri di colesterolo (calcolosi colesterolica) e di piccole dimensioni, si possa tentare una terapia con farmaci che sciolgono i calcoli (a base di sali biliari).\nQuando sono presenti sintomi tipici (dolore tipo colico nella regione destra dell'addome, inappetenza, nausea, vomito) \u00e8 indicato l'intervento chirurgico. In caso di colecistite l'intervento dovrebbe assumere carattere di urgenza ed essere effettuato entro 24-48 ore dall'episodio acuto, pi\u00f9 raramente di emergenza, specie se la colecisti subisce un processo di ascessualizzazione o di gangrenosi. Questo riduce il rischio di sviluppare complicanze e il tempo di degenza ospedaliera.\nQuando alla calcolosi della colecisti si associa quella della via biliare \u00e8 indicata la bonifica preoperatoria della via biliare mediante ERCP (\"Endoscopic Retrograde Colangiopancreatography\"). L'intervento \u00e8 indicato anche nella neoplasia della colecisti, quando questa non sia eccessivamente estesa e sussista la possibilit\u00e0 di asportazione del tumore in toto o di riduzione consistente della massa tumorale.\nCome operare.\nLa colecistectomia consiste nella asportazione della cistifellea mediante intervento chirurgico in anestesia generale. Fino alla fine degli anni ottanta tale intervento poteva essere eseguito solamente tramite incisione della parete addominale (laparotomia), di lunghezza variabile, che permettesse al chirurgo di lavorare con le mani all'interno della cavit\u00e0 addominale.\nDagli anni novanta, grazie all'introduzione della video-laparo-chirurgia, \u00e8 diventata pratica comune l'esecuzione dello stesso intervento mediante un accesso mini-invasivo alla cavit\u00e0 addominale. Quindi, anzich\u00e9 attraverso un taglio lungo, si accede all'addome tramite quattro piccole incisioni di lunghezza variabile tra 5 e 12\u00a0mm. La colecistectomia per via video-laparoscopica prevede comunque le stesse procedure della colecistectomia tradizionale, anche se eseguite attraverso una diversa via di accesso.\nLa colecistectomia video-laparoscopica rappresenta oggi il \"gold standard\" per il trattamento della colecistite acuta e della colelitiasi sintomatica. I vantaggi rispetto alla colecistectomia tradizionale (a cielo aperto), a parit\u00e0 di efficacia, consistono in un minor dolore post-operatorio, cicatrici pi\u00f9 piccole, una minor incidenza di ernie ed aderenze, minori tempi di degenza ospedaliera (massimo 2-3 giorni in assenza di complicanze) e di ripresa delle attivit\u00e0 quotidiane e costi complessivi inferiori. D'altra parte l'approccio laparoscopico comporta una maggiore probabilit\u00e0 di lesioni iatrogene dei dotti biliari rispetto a quello laparotomico.\nLa colecistectomia a cielo aperto mantiene ancora indicazioni particolari, per esempio in caso di grave peritonite o di estesa neoplasia della colecisti. Qualora insorgano difficolt\u00e0 tecniche o condizioni di scarsa sicurezza per il paziente, si pu\u00f2 passare dall'intervento laparoscopico a quello tradizionale mediante conversione.\nTecnica chirurgica.\nColecistectomia laparoscopica.\nPrima di iniziare l'intervento il chirurgo deve verificare di avere a disposizione tutta l'attrezzatura necessaria per lo svolgimento dell'operazione, per l'eventuale conversione in colecistectomia laparotomica e per l'eventuale esecuzione di una colangiografia. \nIl paziente viene posto in posizione supina con entrambe le braccia abdotte oppure con il braccio sinistro lungo il fianco e il destro abdotto ed appoggiato al tavolo operatorio che deve poter permettere una fluoroscopia; viene poi opportunatamente fissato con le cinghie. Alle sue spalle vengono posizionati due video monitor angolati controlateralmente. In seguito all'induzione di anestesia generale, viene posizionato un tubo orogastrico ed effettuata la decompressione gastrica. Si introduce un ago di Veress nella cavit\u00e0 addominale o si effettua la tecnica di Hasson quindi si insuffla CO2 a pressioni controllate (12-15 mmHg), distendendola e inducendo uno pneumoperitoneo, essenziale per la visualizzazione e il movimento degli strumenti chirurgici.\nColecistectomia laparotomica.\nI tempi operatori della colecistectomia tradizionale e della video-laparo-colecistectomia sono gli stessi, ma varia l'approccio: nel primo caso risulta essere la laparotomia mediana xifo-ombelicale o sottocostale destra, nel secondo l'introduzione dei trocar per consentire l'uso degli strumenti idonei.\nIl primo tempo dell'intervento consiste nell'isolamento degli elementi del triangolo di Calot (dotto cistico, arteria cistica); in particolare si isola per primo (generalmente) il dotto cistico per eseguire la colangiografia intraoperatoria, che ha lo scopo di visualizzare la via biliare per vedere se sono presenti calcoli anche in questa sede. Successivamente vengono sezionati il dotto cistico e l'arteria cistica tramite lacci o clip in titanio. Si procede quindi allo scollamento della colecisti dal letto epatico, scollamento che pu\u00f2 avvenire partendo dal fondo della colecisti (colecistectomia anterograda) o partendo dall'infundibolo (colecistectomia retrograda). L'intervento viene completato con l'emostasi accurata del letto epatico, con il lavaggio della loggia sottoepatica e con il posizionamento di un drenaggio. Quest'ultimo pu\u00f2 non essere utilizzato, specie se l'intervento \u00e8 stato \"pulito\".\nComplicanze.\nL'operazione \u00e8 particolarmente comune e diffusa (per esempio, sono circa centomila gli interventi all'anno in Italia) ma pu\u00f2 presentare complicanze. L'esperienza del chirurgo operatore, la qualit\u00e0 dell'attrezzatura e infine il quadro clinico generale sono, nell'ordine, i paramenti determinanti per diminuire il rischio di complicanze, che aumenta anche sensibilmente in caso di poca esperienza dell'operatore, di utilizzo d'attrezzatura non allo stato dell'arte o di quadro clinico a rischio.\nLa mortalit\u00e0 operatoria della colecistectomia \u00e8 piuttosto bassa, circa 0,1-0,05%, e dipende dal tipo di patologia per la quale \u00e8 stata eseguita (pi\u00f9 elevata in caso di lesione tumorale). La morbilit\u00e0, ossia le complicanze non letali, non \u00e8 trascurabile: tra l'1 e il 12%, nei casi di operazione in video-laparo-colecistectomia. Si tratta di una percentuale definita \"rilevante tenendo conto della benignit\u00e0 di base della patologia\".\nUno studio dell'universit\u00e0 di Pavia pubblicato nel 2012 ha analizzato 1047 casi di colecistectomia effettuata in video-laparoscopia tra il 1993 e il 2010. Sono state rilevate complicanze in 48 casi: il 4,56% dei casi. In 15 casi (l'1,42%) vi \u00e8 stato un passaggio durante l'intervento dalla tecnica laparoscopica alla tecnica standard (detta \"open\", ovvero tramite l'apertura dell'addome per una maggiore facilit\u00e0 di intervento).\nComuni a entrambe le tecniche sono il sanguinamento, la lesione della via biliare, la pancreatite acuta, l'infezione della ferita chirurgica, il laparocele. Specifiche della tecnica video-laparoscopica sono la perforazione di un viscere cavo durante l'esecuzione dello pneumoperitoneo con ago di Verres o l'introduzione di un trocar, l'embolia polmonare gassosa, il sanguinamento tardivo conseguente al cessare dell'azione emostatica del pneumoperitoneo, il laparocele ombelicale.\nIl decorso postoperatorio.\nIl decorso postoperatorio in caso di esito favorevole \u00e8 relativamente breve. La video-laparo-colecistectomia pu\u00f2 essere eseguita in \"One Day Surgery\" (dimissione del paziente dall'ospedale il giorno dopo l'intervento, o al massimo entro tre giorni), mentre la colecistectomia a cielo aperto richiede alcuni giorni in pi\u00f9 di degenza ospedaliera. La ripresa \u00e8 generalmente rapida, da 1 a 2 settimane; l'alimentazione pu\u00f2 divenire regolare dopo circa sette giorni dall'intervento; il ritorno alla normale attivit\u00e0 quotidiana e lavorativa pu\u00f2 avvenire dopo 1-2 settimane.\nEffetti collaterali a breve e lungo termine.\nUna percentuale di pazienti variabile dal 5 al 40% sviluppa una condizione chiamata Sindrome post-colecistectomia (PCS), a carattere cronico o transitorio e con diversi livelli di gravit\u00e0 e presenza di sintomi quali disturbi intestinali, nausea, flatulenza e/o diarrea cronica o passeggera. Tale sindrome, la cui eziologia non \u00e8 del tutto nota, pu\u00f2 perdurare per alcune settimane, per anni, o a vita.\nAlcuni di questi effetti collaterali, in particolare quelli che coinvolgono il fegato, possono costituire disabilit\u00e0 permanente.. La terapia per migliorare questi effetti collaterali \u00e8 assumere acido ursodesossicolico \"DEURSIL\" che aiuta l'intestino ad assorbire gli acidi biliari, migliorando cos\u00ec lo stile di vita."}
{"id": "608470", "revid": "438678", "url": "https://it.wikipedia.org/wiki?curid=608470", "title": "L'onorata societ\u00e0", "text": "L'onorata societ\u00e0 \u00e8 un film italiano del 1961 diretto da Riccardo Pazzaglia.\nPer Franco e Ciccio fu il primo film da protagonisti, il secondo in assoluto della loro carriera.\nTrama.\nRosolino Trapani e Saruzzo Messina sono due ragazzi siciliani accusati di aver sedotto le figlie minorenni di un personaggio importante appartenente all'onorata societ\u00e0 (ovvero una forma di criminalit\u00e0 organizzata). I due picciotti, che intanto si trovano a Roma, fanno conoscenza con le figlie del commendator Zappal\u00e0, che scoprono essere esportatore di arance in Inghilterra e uomo d'onore, il quale ha segretamente bisogno di trovare due mariti per le stesse, gi\u00e0 sedotte e abbandonate a loro volta in dolce attesa. Qui vengono rintracciati dai cinque sicari inviati dall\"'onorata societ\u00e0\" mentre soggiornano presso l'albergo \"Piccola Sicilia\". Scappati dinanzi all'altare quando stavano per sposare le figlie di Zappal\u00e0, si ritrovano per\u00f2 costretti a tornare a piedi fino in Sicilia, dove sono attesi per le nozze e per il funerale."}
{"id": "608472", "revid": "1694227", "url": "https://it.wikipedia.org/wiki?curid=608472", "title": "Tracey Moffatt", "text": "Nata a Brisbane ha conseguito una laurea in comunicazione visiva alla Queensland College of Art nel 1982.\nLe sue opere sono esposte in diverse collezioni quali: Tate Gallery, Museum of Contemporary Art, Los Angeles, National Gallery of Australia e Art Gallery of New South Wales.\nFra le sue opere si ricordano \"Something More\" del 1989, la serie \"Scarred for Life\" che la rese famosa nel suo paese, \"Up in the Sky\" ambientata nel deserto australiano, \"Under the Sign of Scorpio\" una serie di ritratti di donne nate sotto il segno dello scorpione, tra le quali Indira Gandhi e Catherine Deneuve.\nOpere.\nIl primo lavoro che la rese conosciuta pubblicamente fu \"Something More\" nel 1989.\nLe sue opere fotografiche successive, \"Pet Thang\" (1991) e \"Laudanum\" (1998) fanno riferimento allo stesso tema di \"Something More\" ma con differenti riferimenti ad altri temi come la sessualit\u00e0, la rappresentazione e la razza.\nAltre sue opere, \"Scarred for Life\" (1994) e \"Scarred for Life II\" (1999), percorrono le stesse tematiche ma sotto forma di libro o rivista illustrata arricchite da commenti umoristici.\nSuccessivamente i suoi lavori sono passati a una nota narrative pi\u00f9 gotica. Nella sua opera \"Up in the Sky\" (1998) Moffatt usa ancora una narrativa di sequenza ma al posto di usare dei riferimenti di fantasia l'opera si concentra sulla \u201cgenerazione rubata\u201d australiana.\n\"Adventure Series\" (2004) \u00e8 un'opera dove l'artista usa fantasiosi fondali dipinti, costumi e modelle (inclusa l'artista stessa) e rappresenta soap opere con dottori, infermiere e altri personaggi in sfondi tropicali.\n\"Under The Sign of Scorpio\" (2005) \u00e8 una serie di 40 immagini dove l'artista ritrae persone famose nate sotto il segno dello scorpione. La serie reitera la passione dell'artista per le celebrit\u00e0 e realt\u00e0 costruite."}
{"id": "608474", "revid": "767487", "url": "https://it.wikipedia.org/wiki?curid=608474", "title": "5 marines per 100 ragazze", "text": "5 marines per 100 ragazze \u00e8 un film del 1962, diretto da Mario Mattoli.\nTrama.\nDurante un'esercitazione un gruppo di marines viene trasportato da un sommergibile alle spalle dei nemici. Per un errore di calcolo, gli uomini giungono in un collegio femminile, dove si nascondono, vengono poi scoperti dalle ragazze, che li costringono a partecipare sotto ricatto ad una loro recita."}
{"id": "608477", "revid": "767487", "url": "https://it.wikipedia.org/wiki?curid=608477", "title": "Pugni pupe e marinai", "text": "Pugni pupe e marinai \u00e8 un film italiano del 1961 diretto da Daniele D'Anza.\nIl film \u00e8 stato distribuito anche con il titolo Allegri marinai.\nTrama.\nAi marinai della fregata Carabiniere (Classe Alpino) della Marina Militare Italiana viene assegnato un lavoro punitivo per la loro rissosit\u00e0, si tratta di riparazioni subacquee presso un'isoletta di fronte alla quale c'\u00e8 un bagno frequentato da ragazze americane con cui fanno amicizia. Si impadroniscono di un motoscafo per fare una gita che, per\u00f2, si rivela un bersaglio radiocomandato per le esercitazioni di tiro navali. Il motoscafo viene colpito ed affondato e i marinai vengono salvati da un peschereccio. Ora gli si presenta il problema di tornare alle loro consegne. Il peschereccio sbarca la compagnia a Napoli dove iniziano una serie di rocambolesche avventure per procurarsi i mezzi per tornare sull'isolotto e sfuggire ai sospetti del comandante. Alla fine, riescono a raggiungere l'isola prima del comandante."}
{"id": "608478", "revid": "599013", "url": "https://it.wikipedia.org/wiki?curid=608478", "title": "Domenico Criscito", "text": "Caratteristiche tecniche.\nDi piede mancino, \u00e8 principalmente un terzino sinistro ma pu\u00f2 giocare anche da centrale sinistro nella difesa a 3, oltre ad essere un ottimo tiratore di rigori. Ha un buon tiro ed \u00e8 bravo nell'anticipo.\nCarriera.\nClub.\nGiovanili.\nCresciuto calcisticamente nelle giovanili dello Sporting Volla, viene notato dagli osservatori del Genoa, in particolare da Claudio Onofri, ex difensore di Genoa e Torino, che lo inserisce nelle formazioni giovanili. Con la maglia dei \"grifoni\" esordisce in Serie B a 16 anni, il 7 giugno del 2002-2003, nella gara Genoa- (3-0).\nNel 2004 passa in compropriet\u00e0 alla Juventus, dove si mette in evidenza per due stagioni nella squadra Primavera, con la quale nel 2006 vince il campionato di categoria, segnando anche un gol nella finale contro la Fiorentina. In questo periodo, allenandosi spesso con la prima squadra, si guadagna alcune convocazioni, una delle quali in Champions League.\nGenoa e Juventus.\nNel 2006-2007 la compropriet\u00e0 viene rinnovata e a 19 anni torna al Genoa, in Serie B, nella rosa della prima squadra. L'allenatore dei liguri Gian Piero Gasperini lo schiera immediatamente nella formazione titolare e le sue prestazioni gli valgono l'esordio nella Nazionale Under-21. Realizza il primo gol nei cadetti in occasione del match vinto dal Genoa per 3 a 2 con il Frosinone, nel dicembre 2006, per poi segnare altri 3 gol determinanti ai fini della promozione rossoblu. Nel gennaio del 2007 viene riscattato dalla per 7,5 milioni, ma rimane ancora in Liguria fino al termine della stagione.\nIl 25 agosto 2007, a 20 anni, fa il suo esordio ufficiale nella Juventus ed in Serie A nella prima giornata di campionato, giocando da titolare nella partita Juventus-Livorno (5-1). Il tecnico Claudio Ranieri lo utilizza subito con continuit\u00e0 come difensore centrale, tuttavia dopo alcune partite l'allenatore decide di ridisegnare l'assetto della difesa e Criscito si trova a dover lasciare il suo posto a Giorgio Chiellini, che giocava come terzino sinistro.\nRitorno al Genoa.\nPer dargli la possibilit\u00e0 di giocare con continuit\u00e0 in Serie A, il 4 gennaio 2008 viene girato in prestito al Genoa fino a giugno, con opzione del riscatto a favore del Genoa. Sebbene il Genoa non lo riscatti, lo trattiene ancora una stagione in prestito, nell'ambito dell'operazione Palladino.\nIl 1\u00ba febbraio 2009 segna il suo primo gol in Serie A, nella gara vinta 1-0 dalla squadra genovese nei confronti del Palermo; in seguito realizzer\u00e0 altri due gol contro Atalanta e Lecce. Il 25 giugno dello stesso anno il Genoa, tramite un comunicato sul proprio sito, comunica di aver esercitato il diritto di riscatto della compropriet\u00e0 fissato l'anno precedente con la Juventus; il giocatore dunque rimarr\u00e0 a Genova.\nIn realt\u00e0 il terzino per met\u00e0 \u00e8 ancora della Juve. In un'intervista Criscito ha dichiarato: \u00abEsiste una compropriet\u00e0 libera, a fine stagione vedremo che succeder\u00e0. La mia volont\u00e0 conter\u00e0 poco, decideranno i club. Ma una richiesta la far\u00f2: io voglio giocare\u00bb.\nIl 20 agosto 2009 esordisce nelle coppe europee in Genoa-Odense (3-1), partita di andata del play-off di Europa League. Il 23 agosto realizza un gol nella prima partita di campionato contro la Roma, mentre quattro giorni dopo segna il gol del definitivo 1-1 nella partita di ritorno sul campo dell'Odense. Questo risultato sancisce la qualificazione del Genoa alla fase a gironi dell'Europa League, a diciassette anni dall'ultima apparizione del club nelle coppe europee. Giocatore molto amato dalla curva genoana, dichiara fedelt\u00e0 alla societ\u00e0, rivelando il sogno di indossare la fascia di capitano della squadra nell'anno del decimo scudetto.\nIl 25 giugno 2010 la Juventus annuncia la risoluzione a favore del Genoa dell'accordo di compartecipazione in essere, dietro un corrispettivo di 6 milioni di euro pagabili in tre rate.\nNel campionato 2010-2011 tra le file dei rossobl\u00f9 totalizza 36 presenze con 3201 minuti giocati ed 1 gol all'attivo, con uno speciale tabellino si aggiudica anche il ruolo di \"recordman dei contrasti in serie A\" in quanto primo assoluto con 97 contrasti vinti.\nZenit San Pietroburgo.\nIl 27 giugno 2011 Criscito viene acquistato a titolo definitivo dallo Zenit San Pietroburgo, per 11 milioni di euro con cui firma un contratto di cinque anni in cui percepir\u00e0 circa 2,8 milioni di euro l'anno. Il 6 agosto esordisce con la sua nuova squadra, guidata dal tecnico italiano Luciano Spalletti, nella partita di campionato vinta 2-0 in trasferta contro il CSKA Mosca. Il 13 settembre esordisce in Champions League, nella prima partita del girone persa dallo Zenit per 2-1 in trasferta contro l'APOEL Nicosia. Realizza il suo primo gol nel campionato russo il 16 marzo 2012, nella partita vinta dallo Zenit per 5-1 in trasferta contro la Dinamo Mosca. A tre giornate dalla fine del torneo vince il campionato con lo Zenit, \u00e8 il suo primo titolo da professionista.\nIl 28 luglio 2012 realizza il suo secondo gol con lo Zenit, nella seconda giornata del campionato 2012-2013. Il 28 febbraio 2013, in occasione di una partita amichevole con il , si infortuna gravemente, subendo la rottura del legamento crociato che lo costringe ad uno stop di sei mesi.\nIl 2 agosto 2014 realizza la sua prima doppietta in carriera, nella vittoria per 4-0 sul campo dell'Arsenal Tula. Il 13 marzo 2015 rinnova il proprio contratto con lo Zenit fino al 2018 a 3,4 milioni a stagione. Il 15 marzo, in occasione della sfida in trasferta contro il Torpedo Mosca (1-1), indossa per la prima volta la fascia di capitano della propria squadra.\nA fine stagione vince con lo Zenit il suo secondo campionato russo e il 12 luglio 2015 segna il rigore decisivo che consente alla sua squadra di vincere la Supercoppa di Russia. Il 16 febbraio 2016 riceve la sua prima espulsione a livello in Champions League nella gara d'andata degli ottavi di finale Benfica-Zenit finita 1-0.\nIl 29 settembre 2016 realizza il gol del 4-0 su calcio di rigore contro l'Az Alkmaar, nella partita casalinga valida per i gironi di Europa League finita poi 5-0.\nCon 224 presenze risulta il 10\u00ba giocatore per presenze della storia del club.\nTerzo ritorno al Genoa.\nIl 6 giugno 2018 viene ufficializzato il terzo ritorno al dopo sette stagioni. Ritorna quindi in campo in maglia rossobl\u00f9 per una partita ufficiale indossando la fascia da capitano l'11 agosto successivo, in occasione della vittoria casalinga (4-0) contro il Lecce valida per il terzo turno di Coppa Italia. Fa il suo nuovo esordio con i liguri il 26 agosto nella partita vinta 2-1 contro l', realizzando due assist per i compagni Piatek e Kouam\u00e8. Il 17 febbraio 2019 segna il gol vittoria contro la Lazio al 93', suo primo centro stagionale.\nNella stagione seguente viene designato come rigorista della squadra e conclude la stagione con 8 gol all'attivo.\nNazionale.\nNazionali giovanili.\nHa giocato in tutte le nazionali giovanili. \nEsordisce in nazionale Under-21 con il tecnico Pierluigi Casiraghi, il 14 novembre 2006, in un'amichevole contro la Repubblica Ceca. Partecipa quindi all'Europeo Under-21 2017 nei Paesi Bassi, dove l'Italia viene eliminata nella fase a gironi.\nInizia il nuovo biennio 2007-2009 come uno dei giocatori pi\u00f9 esperti a disposizione di Casiraghi e all'inizio viene schierato come difensore centrale. Nel 2008 prende parte con la nazionale Olimpica ai Giochi olimpici in Cina. Nel 2009 partecipa, giocando da terzino sinistro, al suo secondo Europeo Under-21, in Svezia, dove l'Italia viene eliminata in semifinale.\nNazionale maggiore.\nIl 12 agosto 2009, a 22 anni, esordisce in nazionale con il CT Marcello Lippi, giocando titolare nella partita amichevole Svizzera-Italia (0-0) disputata a Basilea. Viene convocato per il Mondiale 2010 in Sudafrica, dove gioca da titolare come terzino sinistro nelle 3 partite disputate dall'Italia, che viene eliminata nella fase a gironi.\nViene inserito dal CT Cesare Prandelli nella lista dei 32 calciatori pre-convocati per la fase di preparazione in vista dell'Europeo 2012, venendo poi escluso dalla lista il 28 maggio a seguito del suo coinvolgimento sul calcioscommesse divenuto noto il giorno stesso. Per lungo tempo non viene sanata la polemica per la diversit\u00e0 di trattamento ricevuta da Criscito (che risult\u00f2 poi non colpevole nelle sedi giudiziarie) rispetto ad altri calciatori della nazionale pur indagati ma ugualmente convocati, come nel caso di Bonucci.\nDopo un anno di assenza, dovuto anche all'infortunio ai legamenti del ginocchio, torna in nazionale il 15 novembre 2013, giocando titolare nella partita amichevole contro la Germania (1-1) giocata a San Siro.\nNel biennio di Antonio Conte alla guida dell'Italia, Criscito ottiene solo una convocazione in vista dell'amichevole con l'Albania del 18 novembre 2014, oltre alla partecipazione agli stage di giugno 2015. Viene richiamato in nazionale il 1\u00ba ottobre 2016 dal CT Gian Piero Ventura per le partite di qualificazione al Mondiale 2018 contro Spagna e Macedonia, non scendendo in campo in nessuna delle due partite.\nNel 2018 il nuovo CT Roberto Mancini lo convoca per le prime amichevoli sotto la sua gestione e il 28 maggio 2018 torna in campo nell'amichevole disputata a San Gallo contro l', 4 anni dopo la sua ultima presenza.\nControversie.\nIl 28 maggio 2012 viene iscritto nel registro degli indagati, dalla procura di Cremona, con l'accusa di associazione a delinquere finalizzata alla truffa sportiva. Si trovava nel ritiro azzurro di Coverciano quando c'\u00e8 stato il blitz. Criscito avrebbe partecipato alla combine di Lazio-Genoa 4-2 del maggio 2011 per la quale sono stati arrestati Omar Milanetto e Stefano Mauri e indagati Giuseppe Sculli e K'akhaber K'aladze.\nL'11 settembre il pm di Genova Mazzeo, data la mancanza di prove, chiede l'archiviazione per Criscito, Milanetto, Dainelli e Palacio, indagati per la presunta combine per il derby con la Sampdoria dell'8 maggio 2011. Il 30 novembre la procura di Cremona chiede una proroga di sei mesi per lui e altri 32 degli indagati per il calcioscommesse iscritti nel registro nel maggio scorso. Nel luglio seguente il pm di Cremona Roberto Di Martino ha mandato un avviso ai 149 indagati per notificare il maxi incidente probatorio che sar\u00e0 condotto sulle 200 apparecchiature poste sotto sequestro durante le indagini. Tra gli indagati figura lo stesso Criscito. Il 9 febbraio 2015 la procura di Cremona termina le indagini e per Sculli, Criscito e Kaladze viene chiesta l'archiviazione.\nStatistiche.\nPresenze e reti nei club.\n\"Statistiche aggiornate al 21 dicembre 2021.\""}
{"id": "608479", "revid": "1543377", "url": "https://it.wikipedia.org/wiki?curid=608479", "title": "NetBeans", "text": "In informatica NetBeans \u00e8 un ambiente di sviluppo integrato (IDE) multi-linguaggio, nato nel giugno 2000 e scritto interamente in Java, scelto dalla Oracle Corporation come IDE ufficiale da contrapporre al pi\u00f9 diffuso Eclipse.\nPossiede numerosi plug-in che lo rendono appetibile al pubblico e richiede 512 Megabyte di RAM a causa dell'uso delle librerie grafiche standard di Java (Swing).\nStoria.\nLa storia di NetBeans incomincia nel 1997 come \"Xelfi\", un progetto studentesco sotto la guida della Facolt\u00e0 di Matematica e Fisica alla Universit\u00e0 Carolina di Praga. Una societ\u00e0 fu successivamente creata attorno al progetto, pubblicando una versione commerciale dell'IDE, finch\u00e9 non fu acquisita nel 1999 da Sun Microsystems. Sun decise di rendere disponibili i sorgenti di NetBeans nel mese di giugno dell'anno successivo. La comunit\u00e0 di sviluppatori che gira attorno a NetBeans ha potuto cos\u00ec continuare lo sviluppo dell'IDE, grazie anche agli apporti avuti da compagnie e da sviluppatori esterni al progetto."}
{"id": "608480", "revid": "1566286", "url": "https://it.wikipedia.org/wiki?curid=608480", "title": "Tango blu", "text": "Tango blu \u00e8 un film del 1987, diretto dal regista Alberto Bevilacqua.\nTrama.\nTango blu \u00e8 un vecchio locale notturno di Milano, nel passato parecchio famoso e frequentato da gente di d'un certo profilo, che viene riaperto a distanza di molti anni dalla sua chiusura; proprio in occasione della sua serata inaugurale, il nuovo gestore v'invita i figli di alcuni dei clienti pi\u00f9 famosi del locale: Gaetano, un facchino siciliano ai macelli, bistrattato dalla moglie grassissima e forse infedele e dal prepotente boss degli scaricatori; Arturo Migliavacca, un fotografo di fotomodelle, sempre in mezzo a belle donne; Walter Mantegazza, un poliziotto che suona il sassofono; Rigo, diminutivo di Rigoletto, elettricista alla Scala, che va inutilmente a lezione di canto da un vecchio maestro gobbo, Zaniboni, suo probabile padre, mentre la madre \u00e8 una anziana appassionata di opere liriche, che finir\u00e0, ormai svanita, in una casa di riposo.\nC'\u00e8 poi l'Omino, cio\u00e8 \"Fior da Fiore\", il quale protegge e ama inutilmente una bella ragazza, Silvia, divenuta muta, la quale per\u00f2 ritrover\u00e0 voce e sorriso quando s'innamorer\u00e0, riamata, di Arturo. Questo Omino \u00e8 un misterioso maniaco dell'idroscalo, che uccide le ragazze, dopo averle spogliate e truccate, ispirandosi ai quadri di verdure del famoso pittore Arcimboldo. L'assassino far\u00e0 al commissario Mantegazza \"la cortesia\" di andarsi a costituire, perch\u00e9 il tutore della legge, pur ricercando da tempo il pericoloso delinquente, non aveva il minimo sospetto sulla sua identit\u00e0."}
{"id": "608481", "revid": "25023", "url": "https://it.wikipedia.org/wiki?curid=608481", "title": "William Negri", "text": "Biografia.\nEra soprannominato \"Carburo\" per l'aiuto dato nella pompa di benzina di famiglia.\n\u00c8 morto dopo una lunga malattia il 26 giugno 2020.\nCarriera.\nGiocatore.\nClub.\nCominci\u00f2 con il calcio fin dalla giovane et\u00e0, anche se per un periodo venne dirottato alla pallavolo. Inizi\u00f2 nella Governolese nel campionato di Prima Categoria del 1953-1954, passando al nel 1954, in IV Serie, sotto la guida di Edmondo Fabbri. Nel marzo del 1957 part\u00ec per il servizio militare a Palermo, venendo ingaggiato dal , che lasci\u00f2 nel novembre dello stesso anno per andare a giocare nel , in Interregionale, ma soprattutto prese parte al campionato di Serie B di pallavolo arrivando agli spareggi per l'ammissione alla Serie A.\nTornato a Mantova, si ritrov\u00f2 a fare la riserva dopo la promozione in Serie C della squadra, conquistata l'anno precedente, ma torn\u00f2 a giocare presto e conquist\u00f2 nello spareggio contro il la promozione in Serie B. Al secondo anno fra i cadetti, la squadra di Fabbri centr\u00f2 la promozione in Serie A, dove Negri esord\u00ec il 27 agosto 1961 contro la . Le sue prestazioni contribuirono al nono posto del Mantova e gli valsero sia il premio di miglior portiere dell'anno sia, sul finire del 1962, l'esordio in nazionale.\nPass\u00f2 al nel 1963, vincendo subito lo scudetto nella finale-spareggio di Roma contro l' di Helenio Herrera. Negri gioc\u00f2 tutte e 34 le partite di campionato (pi\u00f9 lo spareggio) subendo solo 18 reti. Gioc\u00f2 quindi con i rossobl\u00f9 in Coppa dei Campioni.\nSi infortun\u00f2 gravemente nel campionato 1965-1966; rimasto fermo anche per tutta la stagione successiva, tranne una breve parentesi in prestito al Mantova per disputare la Coppa dell'Amicizia italo-svizzera 1967, venne quindi ingaggiato dal L.R. Vicenza nel 1967, dove gioc\u00f2 da titolare, passando nel 1968 al in Serie B, per poi tornare al Mantova, dove chiuse la carriera nel 1971.\nIn carriera ha totalizzato complessivamente 167 presenze in Serie A e 77 in Serie B.\nNazionale.\nIl 6 maggio 1962 debutt\u00f2 nell' in un'amichevole con la , subentrando all'infortunato Enrico Albertosi a pochi minuti dal termine dell'incontro, conclusosi 2-2.\nL'11 novembre 1962 esord\u00ec nella nazionale A, scendendo in campo nella vittoria per 2-1 sull'. L'infortunio occorsogli durante il campionato 1965-1966 gli imped\u00ec di prendere parte al . In maglia azzurra ha totalizzato 12 presenze, subendo 10 reti.\nAllenatore.\nNegli anni 1970 fu allenatore dei portieri al Mantova; fece poi anche il secondo allenatore e sedette in qualche occasione sulla panchina della prima squadra. Nel campionato 1988-1989 fu chiamato a sostituire Paolo Ferrario sulla panchina del , assieme a Mario Viviani."}
{"id": "608487", "revid": "367445", "url": "https://it.wikipedia.org/wiki?curid=608487", "title": "Furgone", "text": "Il furgone o veicolo commerciale leggero viene classificato tra gli autocarri con cabina incorporata nella carrozzeria, cio\u00e8 i mezzi di trasporto specifici per il trasporto di merci.\nEtimologia.\nL'origine della parola \u00e8 incerta; una teoria vuole che derivi dal francese \"fourgon\" che ha lo stesso significato dell'italiano (anche se oggi \u00e8 pi\u00f9 comune \"fourgonette\" o \"camionnette\"). Un'altra teoria la fa derivare, invece, dal turco \"furgon\" e dall'arabo levantino \"fark\u016bn\", \"carro per merci\".\nStoria.\n, tra questi \u00e8 da ricordare per esempio il Volkswagen Bulli degli anni cinquanta, \nCaratteristiche.\nA differenza dei van, che sono semplici trasformazioni di autovetture di serie in mezzo di trasporto merci con poche modifiche esteriori, i furgoni sono progettati appositamente per l'uso a cui sono destinati, prendendo in minima parte la componentistica automobilistica. Solo recentemente si \u00e8 verificato il caso di progettazioni telaistiche in comune tra questi mezzi e le pi\u00f9 moderne monovolume, come ad esempio quelle della joint-venture tra Gruppo PSA e Fiat. Le case automobilistiche forniscono solitamente anche il solo telaio completato dalla sola cabina di guida, mentre l'allestimento delle specifiche configurazioni di carico viene lasciato a carrozzerie specializzate.\nLa conformazione telaistica prevede la presenza di soli due assi con quello posteriore fornito di ruote singole o gemellate; il vano di carico prevede una larga apertura posteriore, che nelle progettazioni pi\u00f9 recenti \u00e8 con porta a doppio battente mentre in passato non era raro incontrare una incernieratura del portellone nella parte superiore del veicolo, e una porta laterale il pi\u00f9 delle volte con apertura scorrevole. Le misure delle aperture, nonch\u00e9 le dimensioni dei passaruote sono studiate per consentire un agevole carico e scarico di merci caricate su pallet.\nAnche l'altezza interna del vano di carico \u00e8 stata sempre pi\u00f9 incrementata e al giorno d'oggi pure le versioni \"base\" dei furgoni presentano uno sviluppo verticale superiore all'altezza media umana. Generalmente, diversi tipi di personalizzazione possono essere implementati, dalla configurazione di mezzo con centine, a quello con cassone scoperto, al furgone frigorifero o alla bisarca. Dagli stessi telai vengono anche ricavati mezzi ancor pi\u00f9 specifici quali ambulanze e veicoli per il tempo libero, i cosiddetti camper.\nPremi.\nOgni anno viene assegnato il premio International Van of the Year al migliore furgone immesso nel mercato europeo."}
{"id": "608488", "revid": "6923", "url": "https://it.wikipedia.org/wiki?curid=608488", "title": "Veicolo da trasporto leggero", "text": ""}
{"id": "608491", "revid": "1534511", "url": "https://it.wikipedia.org/wiki?curid=608491", "title": "Neutralino", "text": "In fisica delle particelle il neutralino \u00e8 un'ipotetica particella elementare, prevista dalla teoria della supersimmetria, ovvero in particolare un oggetto complesso formato da un fotino, uno zino (particella supersimmetrica del bosone Z) e da due higgsini.\nSecondo tali teorie, per ogni particella esiste infatti un partner supersimmetrico, oltre che un'antiparticella di uguale massa, ma di carica elettrica opposta (per esempio all'elettrone corrisponde il positrone, a carica positiva); in particolare per un fermione il partner supersimmetico \u00e8 un bosone e viceversa: esempi di queste particelle sono il fotino, il gravitino, oppure il selettrone, lo smuone, e via dicendo.\nFinora tutte queste particelle sono state solamente ipotizzate nell'ambito delle teorie supersimmetriche e i fisici sperano che con l'entrata in funzione del nuovo anello di accelerazione, LHC, del CERN di Ginevra sia possibile verificarne la reale esistenza."}
{"id": "608492", "revid": "1534511", "url": "https://it.wikipedia.org/wiki?curid=608492", "title": "Sneutrino", "text": ""}
{"id": "608493", "revid": "2103", "url": "https://it.wikipedia.org/wiki?curid=608493", "title": "Lingue sino-tibetane", "text": ""}
{"id": "608497", "revid": "1534511", "url": "https://it.wikipedia.org/wiki?curid=608497", "title": "Smuone", "text": ""}
{"id": "608501", "revid": "287204", "url": "https://it.wikipedia.org/wiki?curid=608501", "title": "Deossiadenosina", "text": "La deossiadenosina \u00e8 un derivato del nucleoside adenosina. Differisce da essa per l'assenza di un atomo di ossigeno nella posizione 2' dell'anello di ribosio."}
{"id": "608505", "revid": "1534511", "url": "https://it.wikipedia.org/wiki?curid=608505", "title": "Selettrone", "text": ""}
{"id": "608508", "revid": "122788407", "url": "https://it.wikipedia.org/wiki?curid=608508", "title": "Torre scenica", "text": "La torre scenica, nella terminologia teatrale, \u00e8 quella parte di teatro posta dietro l'arco scenico o boccascena; ha uno sviluppo verticale pari o superiore all'altezza del boccascena e solitamente ha una superficie pari allo spazio usufruibile sul palcoscenico. Alla sommit\u00e0 della torre scenica sono posti uno o pi\u00f9 piani di ballatoio e il graticcio, elementi fondamentali per la movimentazione e il sollevamento in coperta delle scene.\nNei teatri moderni, la torre scenica richiede volumi molto grandi, il che pu\u00f2 porre dei problemi estetici nel caso di restauri antichi, com'\u00e8 accaduto nel caso del Teatro alla Scala di Milano ristrutturato da Mario Botta nei primi anni 2000."}
{"id": "608511", "revid": "729019", "url": "https://it.wikipedia.org/wiki?curid=608511", "title": "Iperglicemia", "text": "L'iperglicemia \u00e8 definita un'eccessiva quantit\u00e0 di glucosio nel sangue.\nCaratteristiche.\nIl valore di soglia oltre il quale si pu\u00f2 parlare di iperglicemia \u00e8 di 126-140 milligrammi su decilitro (formula_1) di sangue a digiuno. Tra 110 e 125 milligrammi vi \u00e8 una situazione da tenere sotto controllo.\nLa condizione di iperglicemia \u00e8 presente in caso di pazienti affetti da diabete mellito, i quali devono sottoporsi a terapie specifiche (variabili a seconda del tipo di diabete, del grado di compenso glicemico e di eventuali altre patologie concomitanti) per mantenere la concentrazione di glucosio circolante a livelli accettabili. Tale situazione, tuttavia, non \u00e8 necessariamente sinonimo di diabete mellito, il cui valore soglia \u00e8 126 milligrammi per decilitro (formula_1) di sangue a digiuno (o 7 formula_3) o 200 milligrammi su decilitro dopo due ore (o 11,1 formula_3) da un carico di glucosio. Per quei valori compresi tra 110 e 125, se a digiuno, o 140 e 200 dopo un carico di glucosio, si parla di alterata tolleranza glucidica (IFG o IGT), situazione, quest'ultima, che in alcuni casi pu\u00f2 rinormalizzarsi (ad esempio nei casi di diabete gestazionale).\n\u00c8 stato comunque dimostrato come il rischio di sviluppare patologie cardio vascolari aumenti in modo sostanzialmente lineare con i valori di glicemia basale. Sarebbe pertanto ottimale per le persone non diabetiche mantenere valori di glicemia inferiori a 79 mg/dl (Shaye K, Amir T, Shlomo S, Yechezkel S. Am Heart J. 2012 Jul;164(1):111-6).\nRaramente disordini della glicemia, come l'iperglicemia, possono essere segni precoci di altre patologie, fra cui i tumori del pancreas.\nSe non si cura subito, si nota un'eccessiva perdita di peso e una grande stanchezza, questo per le persone affette di diabete.\nCause.\nDiabete mellito.\nL'iperglicemia cronica che permane anche in condizioni di digiuno, \u00e8 comunemente causata dal diabete mellito, il cui indicatore caratteristico \u00e8 infatti proprio la iperglicemia cronica, mentre negli stati prediabetici pu\u00f2 esservi iperglicemia intermittente. Episodi acuti di iperglicemia in assenza di una causa evidente possono indicare un diabete in fase di sviluppo o una predisposizione alla malattia.\nNel diabete mellito, l'iperglicemia \u00e8 causata di solito da livelli bassi di insulina (diabete mellito di tipo 1) e/o dalla resistenza dell'insulina a livello cellulare (diabete mellito di tipo 2), a seconda del tipo e dello stato della malattia. Infatti, questi due fattori impediscono all'organismo di convertire il glucosio in glicogeno (una fonte di energia analoga all'amido e conservata soprattutto nel fegato), il che, a sua volta, rende difficile o impossibile rimuovere il glucosio in eccesso dal sangue.\nCon livelli di glucosio normali, il quantitativo di glucosio nel sangue in ogni momento \u00e8 sufficiente per fornire energia per al massimo 20-30 minuti, quindi i livelli di glucosio devono essere mantenuti costanti da precisi meccanismi regolatori all'interno dell'organismo. Quando questi meccanismi falliscono nel loro compito, in modo che il livello di glucosio si alzi oltre la quantit\u00e0 normale, si ottiene l'iperglicemia.\nFarmaci.\nAlcuni farmaci aumentano il rischio di iperglicemia, come i beta bloccanti, l'epinefrina, diuretici tiazidici, corticosteroidi, niacina, pentamidina, inibitori della proteasi, L-asparaginasi e alcuni agenti neurolettici. La somministrazione di stimolanti come le anfetamine in genere causa iperglicemia subito dopo l'assunzione, mentre somministrazioni ripetute nel tempo portano frequentemente a condizioni caratterizzate da ipoglicemia. \nStress critici.\nUn'alta percentuale di pazienti che subiscono uno stress acuto come un ictus o un infarto miocardico acuto possono sviluppare l'iperglicemia, anche in assenza di una diagnosi che riveli la presenza del diabete. Studi effettuati su esseri umani e su animali sembrano indicare come questa malattia non sia benigna e che l'iperglicemia indotta da questi stress sia associata ad un alto tasso di mortalit\u00e0 dopo l'ictus e l'infarto miocardico.\nUna quantit\u00e0 di glucosio nel plasma superiore a 120\u00a0mg/dl, in assenza di diabete, \u00e8 un segno clinico di sepsi.\nTraumi fisici, interventi chirurgici e molti tipi di forte stress fisico possono temporaneamente aumentare i livelli di glucosio nel sangue.\nStress fisiologico.\n\u00c8 naturale avere iperglicemia quando si hanno infezioni o infiammazioni. Infatti, in risposta a questi tipi di stress, il corpo rilascia catecolamine, che, tra l'altro, servono ad alzare i livelli di glucosio nel sangue. L'incremento preciso varia a seconda della persona e della risposta infiammatoria. Di conseguenza, ad un paziente che ha iperglicemia per la prima volta non dovrebbe essere fatta una diagnosi di diabete, se contemporaneamente \u00e8 soggetto ad un'altra malattia. Per ottenere una diagnosi del genere, sono necessari altri test. \nTrattamento.\nIl trattamento dell'iperglicemia richiede che venga eliminata la causa originaria (ad esempio, se la causa \u00e8 il diabete, va curato il diabete). Nella maggior parte dei casi, l'iperglicemia acuta pu\u00f2 essere trattata tramite somministrazione diretta di insulina. L'iperglicemia grave pu\u00f2 essere trattata con la terapia orale ipoglicemica e modificando il proprio stile di vita."}
{"id": "608523", "revid": "232551", "url": "https://it.wikipedia.org/wiki?curid=608523", "title": "Napoleone Colajanni", "text": "Napoleone Colajanni \u00e8 il nome di due uomini politici italiani:"}
{"id": "608530", "revid": "78695091", "url": "https://it.wikipedia.org/wiki?curid=608530", "title": "Veicolo commerciale leggero", "text": ""}
{"id": "608532", "revid": "113803462", "url": "https://it.wikipedia.org/wiki?curid=608532", "title": "Tiberio Fiorilli", "text": "Direttore della Com\u00e9die-Italienne del teatro dell'H\u00f4tel de Bourgogne di Parigi fu anche grande amico di Moli\u00e8re.Dopo un'avventurosa giovinezza, esord\u00ec a Fano prendendo il nome napoletano di Scaramuccia; recit\u00f2 poi a Mantova, Bologna e Napoli; nel 1640 fu invitato a Parigi, dove prese stabile dimora nel 1670, favorito da Luigi XIV. Si distinse per abilit\u00e0 mimica, per prontezza ed esattezza rappresentativa e per naturale festosit\u00e0. Sua moglie Elisabetta Del Campo, palermitana, recit\u00f2 accanto a lui con il nome di Marinetta, in Italia e poi in Francia fino al 1664.\nCuriosit\u00e0.\nA Tiberio Fiorilli \u00e8 intitolata anche una compagnia teatrale fondata nel 1978 da alcuni artisti pugliesi, fra i quali Michele Mirabella. La compagnia ha sede in Italia, a Bari. Organizza corsi teatrali per aspiranti attori e tourn\u00e9e in tutta Italia e all'estero. \u00c8 riconosciuta dal Ministero dei Beni Culturali."}
{"id": "608536", "revid": "1272592", "url": "https://it.wikipedia.org/wiki?curid=608536", "title": "Cordicepina", "text": "La cordicepina (o 3-deossiadenosina) \u00e8 un derivato del nucleoside adenosina, differente da essa per l'assenza di un atomo di ossigeno nella posizione 3 dell'anello di ribosio.\nVeniva inizialmente estratta da un fungo del genere \"Cordyceps\", ma \u00e8 attualmente sintetizzata in maniera artificiale.\nAlcuni enzimi non possono distinguere la cordicepina dall'adenosina, essendo queste due molecole molto simili tra loro. Per questo motivo la cordicepina pu\u00f2 partecipare ad alcune reazioni biochimiche, ad esempio essere incorporata in una molecola di RNA, in modo da terminarne prematuramente la sintesi."}
{"id": "608543", "revid": "74704399", "url": "https://it.wikipedia.org/wiki?curid=608543", "title": "Segni diacritici", "text": ""}
{"id": "608545", "revid": "31886", "url": "https://it.wikipedia.org/wiki?curid=608545", "title": "Navman", "text": "Navman \u00e8 una societ\u00e0 neozelandese di sistemi GPS fondata nel 1986.\nForniscono le unit\u00e0 e i programmi GPS per palmari e pc portatili, per sistemi di navigazione satellitare su strada e marittima.\nFu acquisita dalla Brunswick Corporation nel giugno 2004.\nLa divisione marittima di Navman disegna e produce anche cercapesce, sonar, radio VHF, strumenti di navigazione.\nNavman ha un'unica posizione come azienda di elettronica, con pi\u00f9 di 500 lavoratori coinvolti nel design, sviluppo e produzione di prodotti inclusi ricevitori satellitari GPS, plotter, dispositivi di misura del flusso del combustibile, calibro e velocit\u00e0 di un'imbarcazione.\nNavman lavora anche strettamente con partner dell'hardware a livello mondiale come: Palm Inc, Compaq Computer Corporation, nello sviluppo della sua gamma di GPS portatili.\nNovit\u00e0.\nDa giugno 2007 offre il servizio iUpdata per avvertire delle inesattezze delle mappe stradali in continua evoluzione."}
{"id": "608547", "revid": "125102972", "url": "https://it.wikipedia.org/wiki?curid=608547", "title": "Vittoria Della Rovere", "text": "Biografia.\nInfanzia.\nUltima discendente dei Della Rovere, duchi di Urbino, era figlia di Federico Ubaldo della Rovere e Claudia de' Medici, quindi nipote del granduca Ferdinando I di Toscana. Alla morte del marito, avvenuta quando la piccola Vittoria aveva meno di un anno di vita, la madre prima si trasfer\u00ec a Firenze e poi si rispos\u00f2 con Leopoldo del Tirolo, lasciando la figlia alle cure della zia Maria Maddalena e della nonna Cristina di Lorena, vedova di Ferdinando I, reggenti del trono granducale e tutrici del granduca Ferdinando II, ancora minorenne.\nGiovinezza.\nLe due tutrici diedero a Vittoria un'educazione di rigida osservanza cattolica e si preoccuparono inoltre di assicurarne il fidanzamento, nel 1623, col cugino tredicenne Ferdinando. Nel 1631 moriva l'ultimo dei Della Rovere, Francesco Maria, di cui Vittoria era l'unica erede: in teoria il Ducato di Urbino sarebbe dovuto passare al Granducato di Toscana, di cui Vittoria era aspirante sovrana, ma ci\u00f2 fu impedito dalla vigorosa reazione del papa Urbano VIII, al quale le due reggenti non osarono contrapporsi: in compenso, Vittoria e la casata medicea ottenevano il possesso della ricchissima collezione di dipinti della famiglia estinta, comprendente capolavori di Tiziano e Raffaello Sanzio (che oggi sono tra i maggiori vanti degli Uffizi e della Galleria Palatina).\nMatrimonio.\nVittoria svilupp\u00f2 un carattere austero e devoto, attentissimo alle forme esteriori della religiosit\u00e0 cattolica. Nel 1628 Ferdinando divenne granduca a tutti gli effetti per il raggiungimento della maggiore et\u00e0 e nel 1634 veniva officiato il suo matrimonio in forma privata con Vittoria, celebrato in forma ufficiale tre anni dopo, il 6 aprile 1637. Vittoria fu incoronata in Duomo il 5 luglio successivo.\nL'unione non fu felice. Dopo due bambini morti appena venuti al mondo (Cosimo ed una bambina di cui non fu reso noto il nome), nel 1642 nacque l'erede, il futuro Cosimo III, per la cui educazione sorsero seri contrasti tra i sovrani: Ferdinando avrebbe voluto dargli un'educazione moderna, laica e scientifica mentre Vittoria esigeva un'educazione impartita da religiosi. Vinse la moglie, con conseguenze negative per la futura vita del Granducato, che si manifestarono una volta che Cosimo divenne sovrano.\nLa coppia ebbe un secondogenito, Francesco Maria, nel 1660: la distanza tra le due nascite dei principi venne spiegata con una vera e propria separazione in casa tra la coppia granducale, dovuta alla scoperta, da parte di Vittoria, dell'orientamento bisessuale del marito, colto in flagrante in atteggiamenti intimi con un paggio di corte, Bruto della Molara. La sovrana reag\u00ec interrompendo i rapporti col marito, dedicandosi alle pratiche religiose e conducendo una vita austera.\nUltimi anni e morte.\nNel 1670 moriva Ferdinando II. Subito si accese una vivace rivalit\u00e0 tra la nuova granduchessa, Margherita Luisa d'Orl\u00e9ans, e la granduchessa madre per la partecipazione al potere accanto a Cosimo III. Dopo un paio di anni l'ebbe vinta Vittoria, dato che Margherita Luisa abbandonava Firenze per trasferirsi prima in alcune ville di campagna e poi tornandosene a Parigi.\nVittoria Della Rovere si spense a Pisa il 5 marzo 1694.\nDi lei ci restano numerosi ritratti, eseguiti soprattutto dal ritrattista ufficiale dei Medici Justus Sustermans, in diverse fasi della sua vita.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDiscendenza.\nVittoria e Ferdinando ebbero tre figli:"}
{"id": "608548", "revid": "54354", "url": "https://it.wikipedia.org/wiki?curid=608548", "title": "Compaq Computer Corporation", "text": ""}
{"id": "608549", "revid": "121350822", "url": "https://it.wikipedia.org/wiki?curid=608549", "title": "Third wave of ska", "text": "La third wave of ska (\"Terza ondata di ska\") \u00e8 un'ondata musicale ibrida sorta alla fine degli anni ottanta nata dalla fusione della musica ska (in particolare di ispirazione 2 tone ska) con diversi stili di rock, come punk rock, hardcore punk e heavy metal, e in alcuni casi anche con il jazz.\nStoria.\nLa third wave of ska emerse nei tardi anni ottanta, quando alcuni esponenti della scena punk americana iniziarono ad ispirarsi al 2 tone ska britannico mescolandolo con l'aggressivit\u00e0 del hardcore punk. Durante i primi anni novanta, questa terza ondata continu\u00f2 a crescere, pi\u00f9 band si diffusero in tutti gli Stati Uniti, la maggior parte delle quali in California. Le influenze poi spaziarono dall'hardcore all'heavy metal. Gli esponenti di questa \"third wave ska\" raggiunsero un grande successo commerciale in America, grazie ai gruppi punk revival californiani come Green Day e Offspring. \nLa prima band third wave a sfondare nel mercato americano fu quella dei Rancid, presto seguiti da altri gruppi come i No Doubt, Less Than Jake, Goldfinger, Sublime, e Dancehall Crashers; i Mighty Mighty Bosstones, uno dei gruppi principali dell'ondata nei primi anni novanta, non riuscirono a ottenere una rilevante popolarit\u00e0. Mentre i Rancid rimasero saldi alle loro radici ska revival e punk rock, alcune band enfatizzarono maggiormente l'impronta heavy metal pi\u00f9 che lo ska; altre, come i No Doubt, alleggerirono le sonorit\u00e0 con influenze new wave e pop. Entro il 1996, third wave of ska divenne una delle forme pi\u00f9 popolari di musica alternativa negli Stati Uniti."}
{"id": "608550", "revid": "287204", "url": "https://it.wikipedia.org/wiki?curid=608550", "title": "Gabriel Naud\u00e9", "text": "Biografia.\nStudi\u00f2 medicina a Parigi e a Padova e divenne medico di Luigi XIII. \nA Padova Naud\u00e9 aveva avuto l'opportunita di assistere alle lezioni del vecchio Cesare Cremonini - che considerava un Pomponazzi redivivo - e di Fortunio Liceti, ma oltre a questi due filosofi, che stimava e ammirava, aveva avuto la possibilit\u00e0 conoscere e approfondire le opere di Pomponazzi, Nifo, Cardano, Achillini e Zabarella. Lo studioso parigino dichiarer\u00e0 la sua ammirazione e il suo debito nei confronti della filosofia italiana in un brano del suo \"De Augustino Nipho iudicium\".\nNel 1629 Naud\u00e9 divenne bibliotecario del cardinale Gianfrancesco Guidi di Bagno e, alla morte di questi nel 1641, bibliotecario del cardinale Francesco Barberini. All'inizio del 1632, Naud\u00e9 fu fatto membro dell'Accademia degli Umoristi su proposta di Leone Allacci. \u00abTra gli Umoristi che assieme a lui frequentavano Palazzo Mancini, Naud\u00e9 cerc\u00f2 soprattutto la compagnia dell'oratore Gaspare Simeoni, del poeta Lelio Guidiccione e di Bartolomeo Tortoletti. Frequent\u00f2 assiduamente Giovan Battista Doni e Leone Allacci, eruditi di chiara fama, e fu amico di Agostino Mascardi e Cassiano dal Pozzo.\u00bb Su sollecitazione del cardinale Richelieu inizi\u00f2 una polemica con i benedettini su Jean Gerson, presunto autore dell'opera \"De Imitatione Christi\". Naud\u00e9 divenne bibliotecario del cardinale francese e, alla sua morte, accett\u00f2 di diventare bibliotecario del suo successore, il cardinale Giulio Mazzarino. Per conto di Mazzarino viaggi\u00f2 per tutta Europa, raccogliendo pi\u00f9 di 40.000 libri in quella che sarebbe stata conosciuta in seguito come Biblioteca Mazzarino, ricca di manoscritti e libri rari.\nLa biblioteca del Mazzarino venne venduta dal Parlamento di Parigi durante la Fronda e Naud\u00e9 venne invitato a Stoccolma dalla regina Cristina di Svezia. Alla richiesta di Mazarino di ricostituire la sua biblioteca dispersa, Naud\u00e9 decise di rientrare immediatamente in Francia ma, a causa dei suoi problemi di salute, mor\u00ec durante il viaggio di ritorno.\nGabriel Naud\u00e9 \u00e8 rimasto famoso per aver scritto il primo manuale di biblioteconomia francese, l\"'Advis pour dresser une biblioth\u00e8que\", pubblicato nel 1627, poi rivisto e ampliato in una nuova edizione nel 1644. Inoltre, nella sua opera intitolata \"Bibliographia politica\" (1633) \u00e8 stato il primo ad usare il termine \"bibliografia\", che inizialmente non riscosse una grande fortuna e fu accantonato in favore del termine \"biblioteca\", che rimaneva il pi\u00f9 diffuso nella stessa accezione."}
{"id": "608552", "revid": "287204", "url": "https://it.wikipedia.org/wiki?curid=608552", "title": "Terapia insulinica", "text": "Per il diabete di tipo 1, o di tipo 2 con produzione di insulina assente o molto scarsa, la terapia convenzionale consiste nelle iniezioni di insulina e contemporaneamente in opportuni cambiamenti nella dieta.\nGrazie a questa terapia e ad un corretto stile di vita la maggior parte dei pazienti riesce a condurre una vita normale e a prevenire l'insorgenza delle complicazioni a lungo termine della malattia.\nLa dieta prevede la distribuzione dei pasti lungo l'arco della giornata in modo tale che l'apporto di insulina non venga superato dalla quantit\u00e0 di glucosio.\nLa somministrazione dell'ormone avviene con una iniezione sottocutanea; per evitare infatti un assorbimento troppo rapido con possibili ipoglicemie l'insulina non va iniettata direttamente in circolo. Recentemente \u00e8 stata messa sul mercato la prima insulina per via inalatoria.\nEsistono due diverse tipologie di trattamento possibili: quello tradizionale e quello intensivo.\nTrattamento Convenzionale.\nQuesto approccio non \u00e8 praticamente pi\u00f9 utilizzato. Consiste in una o pi\u00f9 somministrazioni giornaliere di insulina opportunamente calibrate in base allo studio del profilo glicemico lungo l'arco di una giornata tipo del paziente.\nQuesto tipo di cura vincola il paziente a uno stile di vita molto rigido e difficilmente porta ad un controllo glicemico soddisfacente.\nAl fine di migliorare l'efficienza dell'azione dell'insulina si pu\u00f2 usare il testosterone, permettendo cos\u00ec una notevole riduzione delle dosi.\nTrattamento Intensivo o Flessibile.\nQuesto secondo approccio invece \u00e8 basato su un numero giornaliero variabile di rilevazioni della glicemia e di somministrazioni di insulina (da 3 in su) con dei dosaggi calibrati sulla quantit\u00e0 di cibo assunta e sull'attivit\u00e0 fisica (che fa diminuire lo zucchero nel sangue) svolta. Le rilevazioni della glicemia vengono effettuate con dei piccoli strumenti portatili che analizzano una goccia di sangue.\nQuesta terapia richiede grande consapevolezza da parte del paziente e necessit\u00e0 di accorgimenti che evitino attacchi di ipoglicemia ma ha il vantaggio di prevenire l'insorgenza delle complicanze del diabete.\nVarie.\nLa sede di iniezione deve variare per prevenire un ridotto assorbimento e danni ai tessuti.\nIl Ministero della Salute, in accordo alle richieste delle associazioni nazionali dei diabetici e dei diabetologi, ha programmato di standardizzare a 100 U/ml tutte le confezioni di insulina in commercio in Italia. Il giorno 1\u00ba marzo 2000 \u00e8 avvenuta la conversione dai flaconi di insulina contenente 40 Unit\u00e0 per millilitro ai flaconi contenenti 100 Unit\u00e0 per millilitro."}
{"id": "608553", "revid": "11959", "url": "https://it.wikipedia.org/wiki?curid=608553", "title": "Beyrut", "text": ""}
{"id": "608556", "revid": "1305772", "url": "https://it.wikipedia.org/wiki?curid=608556", "title": "Polioli", "text": "Con polioli o polialcoli (o ancora glicoli) ci si riferisce a composti chimici che contengono pi\u00f9 gruppi ossidrilici. I polioli rivestono una grande importanza nelle scienze dell'alimentazione e nella chimica dei polimeri.\nPolioli nella scienza dell'alimentazione.\nI polioli sono carboidrati idrogenati usati come dolcificanti in sostituzione allo zucchero. Recentemente \u00e8 aumentato l'interesse nel loro consumo per via dei loro potenziali effetti benefici per la salute. Sono non-cariogenici o acariogeni, hanno un basso indice glicemico e indice insulinico (utile nell'obesit\u00e0 e diabete), hanno un basso valore energetico, vengono digeriti pi\u00f9 lentamente (di utilit\u00e0 per il colon), e hanno propriet\u00e0 osmotiche (idratazione del colon, con lassativo e depurativo).\nGli alditoli, una classe di polioli ottenuti a partire dai monosaccaridi per riduzione del carbonile a ossidrile, sono comunemente aggiunti al cibo per il loro inferiore valore calorico rispetto allo zucchero; tuttavia sono normalmente meno dolci e quindi spesso uniti a dolcificanti. Sono spesso aggiunti alle gomme da masticare perch\u00e9 non sono metabolizzati dai batteri della bocca e non favoriscono le carie. Maltitolo, sorbitolo e isomalto sono tra i pi\u00f9 comuni.\nAnche se i polioli non sono nutrienti essenziali, contribuiscono al mantenimento e al funzionamento clinicamente riconosciuto di un ambiente sano per il colon. Un ruolo dei polioli e gli alimenti contenenti polioli ormai riconosciuto dai medici \u00e8 quello di idratare il colon e favorire l'effetto lassativo. I polioli favoriscono la formazione degli organismi anaerobi saccarolitici e acidurici nel colon, purificano il colon dagli organismi endotossici, in putrefazione e patologici, il che ha rilevanza clinica. I polioli contribuiscono anche a formare acidi grassi a catena corta favorevoli per la salute del colon.\nPolioli e indice glicemico e insulinico.\nLa letteratura scientifica (Livesey, 2003) ha analizzato le risposte glicemiche e insulinemiche a seguito dell'ingestione dei polioli avvalendosi dell'indice glicemico (IG) e dell'indice insulinico (II). Il primo misura i valori della glicemia, mentre il secondo i valori dell'insulinemia.\nQuesti valori sono pi\u00f9 bassi del saccarosio (65, 43) o del glucosio (100, 100). I valori dell'IG in sostituzione al saccarosio sono indipendenti dall'assunzione (fino a 50 grammi) e dallo stato di salute del metabolismo dei carboidrati (normale, diabete mellito di tipo 1 e 2). I valori dell'indice glicemico sono considerati: (alto &gt; 70), intermedio (&gt; 55-70), basso (&gt; 40-55), molto basso (&lt; 40). I polioli spaziano da valori bassi a molto bassi. \u00c8 stata condotta un'analisi dei fattori dietetici che influenzano l'IG dei polioli e dei cibi. I valori dell' IG dei polioli e di altri alimenti potrebbe essere utilizzato per stimare l'IG di alimenti dalle componenti miste contenenti polioli senza sottostima. Tra i cibi e i polioli \u00e8 stata osservata una differenza tra i valori di IG a causa del fatto che i lipidi elevano l'II e riducono l'IG. I lipidi esercitano un'influenza negativa aggiuntiva sull' IG, presumibilmente a causa di un ridotto tasso di svuotamento gastrico. Tra gli alimenti esaminati, l'interazione era prominente con gli snack, questa insulinemia potenzialmente dannosa potrebbe essere ridotta utilizzando polialcoli. In aggiunta ad altri studi, in uno studio di 12 settimane, che utilizzava l'emoglobina glicata come marcatore del controllo glicemico, \u00e8 stato trovato che pazienti affetti da diabete mellito di tipo 2 che consumavano polioli, mostrano un controllo glicemico migliorato con l'ingestione di carboidrati a basso indice glicemico. In generale, un certo miglioramento sul controllo glicemico a lungo termine era visibile sulla riduzione del carico glicemico tramite l'IG da un minimo di 15-20 g al giorno. Tali quantit\u00e0 possono essere normalmente accettabili.\nTra i vari polialcoli, il maltitolo ha il maggiore valore glicemico e insulinico assieme al poliglicitolo. Alcune ricerche segnalano che il maltitolo sia in grado di innalzare la glicemia come il glucosio, se usato in prodotti come la cioccolata.\nPolioli nella chimica dei polimeri.\nNella chimica dei polimeri i polioli sono polimeri o monomeri con gruppo funzionale ossidrile disponibile per le reazioni organiche. Polioli polimeri possono essere polieteri, come il glicole polietilenico, il glicole polipropilenico o il politetraidrofurano, oppure poliesteri. Una classe speciale di polioli \u00e8 costituita dai polibutadieni idrossi-terminati.&lt;br&gt;\nTutti questi polioli sono utilizzati nella preparazione dei poliuretani. I polioli monomerici includono la glicerina e pentaeritritolo."}
{"id": "608571", "revid": "287204", "url": "https://it.wikipedia.org/wiki?curid=608571", "title": "Cellule beta", "text": ""}
{"id": "608572", "revid": "12183", "url": "https://it.wikipedia.org/wiki?curid=608572", "title": "Trekking", "text": ""}
{"id": "608574", "revid": "111373", "url": "https://it.wikipedia.org/wiki?curid=608574", "title": "BLS (azienda)", "text": "BLS SA \u00e8 una societ\u00e0 ferroviaria svizzera creata nel 2006, gestore dell'infrastruttura di una rete a scartamento normale di 440\u00a0km ed \u00e8 quindi la pi\u00f9 grande ferrovia a statuto privato in Svizzera.\nLa stessa opera, attraverso le sue controllate, come impresa ferroviaria, offrendo inoltre anche i servizi di navigazione sul lago di Thun e di Brienz e gestisce alcune autolinee nell'Emmental.\nStoria.\nLa societ\u00e0 viene fondata il 24 aprile 2006 attraverso la fusione delle precedenti societ\u00e0 BLS L\u00f6tschbergbahn e Regionalverkehr Mittelland (RM). \u00c8 operativa dal 27 giugno 2006.\nIl nome BLS deriva dalla societ\u00e0 bernese Berner Alpenbahn Gesellschaft BLS (Bern\u2013L\u00f6tschberg\u2013Simplon), fondata nel 1906.\nCompagine azionaria e settori di attivit\u00e0.\nL'impresa \u00e8 costituita come Societ\u00e0 anonima (SA), il cui capitale \u00e8 in maggioranza in mani pubbliche.\nLa sede centrale si trova a Berna.\nBLS, i cui azionisti principali sono il Canton Berna, che detiene il 55,8% del pacchetto azionario, e la Confederazione Svizzera, che ne detiene il 21,7%, \u00e8 suddivisa in tre principale divisioni ed alcuni settori:\nIl traffico merci in Germania e Italia viene gestito rispettivamente dalla filiale tedesca BLS Cargo Deutschland GmbH e dalla filiale italiana BLS Cargo Italia\nFiliali a diritto svizzero sono inoltre le societ\u00e0 Emmental Tours SA e Busland SA.\nLinee operate.\nImpegno: S44, S5, S6 (per Lucerna), S7 et S77\nImpegno: S6, RE per Domodossola, RE per Lucerna et Regio per Zweisimmen\nImpegnio: S1, S3, S31, S6 (per Schwarzenburg)\nNuovo Treno. Utilizzare dal 2021 sulla Rete celere Berna e vari RegioExpress.\nImpegno: S2, S4 et vari Treni Regio\nImpegno: RE per Neuchatel et La Chaux de fonds,\nRe per Zweisimmen"}
{"id": "608579", "revid": "228587", "url": "https://it.wikipedia.org/wiki?curid=608579", "title": "Cippato", "text": "Il cippato \u00e8 legno ridotto in scaglie, con dimensioni variabili da alcuni millimetri a qualche centimetro, prodotto a partire da tronchi e ramaglie attraverso la cippatrice, e che pu\u00f2 essere utilizzato come combustibile o materia prima per processi naturali e/o industriali.\nCaratteristiche.\nCome le altre biomasse ligno-cellulosiche, non pu\u00f2 essere considerato di per s\u00e9 una fonte rinnovabile come energia solare e energia eolica per i lunghi - quando possibili - tempi di formazione e crescita della pianta d'origine; tuttavia il cippato pu\u00f2 costituire la materia prima per la crescita delle specie vegetali d'origine in un ciclo chiuso. Condizione necessaria per la rinnovabilit\u00e0 \u00e8 che il prelievo dalla sorgente non sia superiore all'accrescimento della stessa. Pu\u00f2 essere prodotto da scarti di lavorazioni agricole e forestali o da colture dedicate (short rotation). \nPu\u00f2 essere utilizzato sia per la produzione di energia elettrica in centrali a biomasse, sia per produrre calore o in forma combinata in impianti di cogenerazione. Pu\u00f2 alimentare sia impianti di piccola taglia (pochi kW) che grandi impianti fino all'ordine di diversi MW. In Italia si sta diffondendo il suo utilizzo a causa dei bassi costi di produzione e grazie all'incentivazione dei Certificati Bianchi (TEE) nelle caldaie a biomassa e negli impianti a Pirogassificazione. Data la sua origine biologica, se non contaminato, pu\u00f2 essere un ottimo elemento, economico e naturale, per orti, terreni agricoli, giardini e per produrre compost."}
{"id": "608580", "revid": "212348", "url": "https://it.wikipedia.org/wiki?curid=608580", "title": "Giovanni Lombardi", "text": "Con il nome Giovanni Lombardi si possono indicare diversi personaggi noti:"}
{"id": "608583", "revid": "2730", "url": "https://it.wikipedia.org/wiki?curid=608583", "title": "Napoleone Colajanni (1847)", "text": "Biografia.\nAttratto in giovane et\u00e0 dalle attivit\u00e0 di Giuseppe Garibaldi, nel 1860 tent\u00f2 invano di raggiungerlo durante i moti di Palermo, sfuggendo ai genitori. Due anni dopo, nel 1862, l'attrazione delle idee garibaldine si manifest\u00f2 nuovamente, al passaggio di Garibaldi da Castrogiovanni (l'odierna Enna): per Colajanni fu questa l'occasione per arruolarsi quindicenne coi garibaldini, con i quali raggiunse l'Aspromonte, dove fu fatto prigioniero dalle truppe governative e deportato alla Palmaria.\nNel 1866, tornato libero, si arruol\u00f2 nei carabinieri genovesi, prendendo parte nella terza guerra d'indipendenza agli scontri di Lodrone, Condino e Bezzecca, e poi, l'anno successivo, riprese a lottare al fianco di Garibaldi nella campagna dell'Agro Romano, ottenendo una medaglia d'argento al Valor Militare.\nDue anni dopo, il 26 febbraio 1869, fu arrestato a Napoli per aver preso parte da studente di Medicina a una cospirazione repubblicana. Rest\u00f2 in carcere fino al 20 novembre quando fu libero in seguito all'amnistia emanata in occasione della nascita dell'erede al trono Vittorio Emanuele III.\nDopo aver conseguito la laurea in Medicina part\u00ec per l'America del Sud, prima di tornare in Italia per dedicarsi allo studio della sociologia e continuare la sua attivit\u00e0 politica, gi\u00e0 iniziata nel 1872 con l'elezione a consigliere comunale a Castrogiovanni e proseguita nel 1882 come consigliere provinciale. Nel 1890 fu eletto per la prima volta deputato alla Camera del Regno, ma continu\u00f2 la carriera accademica, diventando professore di Statistica all'universit\u00e0 di Palermo nel 1892. Dopo avere svolto un ruolo da \"leader\" di fatto dei repubblicani in Parlamento, muovendosi da promotore di iniziative parlamentari come l'inchiesta sull'Eritrea (1891) e la denuncia dello scandalo della Banca Romana (1892), nei primi anni del decennio fu leader dei Fasci dei lavoratori siciliani, rompendo duramente con Francesco Crispi nel 1894 per lo stato d'assedio in Sicilia. \nIl 12 aprile 1895 prese parte da promotore al congresso fondativo del Partito Repubblicano Italiano, del quale Giuseppe Gaudenzi fu eletto primo segretario politico.\nFu sempre rieletto alla Camera, per dieci legislature, fino alla morte.\nAllo scoppio della prima guerra mondiale, nonostante le sue idee antimilitariste, fu un fervido sostenitore dello schieramento interventista, prima di condurre una vigorosa campagna contro l'\"Avanti\", organo del Partito Socialista Italiano appena sottratto alla direzione di Benito Mussolini, e di criticare apertamente le simpatie bolsceviche di parte del PSI.\nRappresent\u00f2 a lungo la tipica espressione di un sogno unitario fatto di eroico volontarismo e pi\u00f9 tardi, come testimonia un intervento in occasione delle celebrazioni del 1911, la consapevolezza che un grande cammino unificante fosse stato compiuto.\nIl 4 settembre 1921, due giorni dopo la sua morte, \"La Voce Repubblicana\" lo ricord\u00f2 con questo necrologio:\nIl nipote omonimo fu parlamentare della Repubblica con il PCI, mentre il pronipote Pompeo Colajanni fu comandante partigiano in Piemonte e, anch'egli esponente del PCI, sottosegretario nei governi Parri e De Gasperi. \nIl suo corpo \u00e8 inumato ad Enna, presso il Cimitero Comunale."}
{"id": "608587", "revid": "287204", "url": "https://it.wikipedia.org/wiki?curid=608587", "title": "Gaetan Dugas", "text": ""}
{"id": "608588", "revid": "77358", "url": "https://it.wikipedia.org/wiki?curid=608588", "title": "Condizione d'incidenza", "text": ""}
{"id": "608589", "revid": "92723", "url": "https://it.wikipedia.org/wiki?curid=608589", "title": "Aleksandr Vasilievich Suvorov", "text": ""}
{"id": "608590", "revid": "767487", "url": "https://it.wikipedia.org/wiki?curid=608590", "title": "The Sins of Thy Beloved", "text": "I The Sins of Thy Beloved sono stati una band gothic metal norvegese.\nStoria.\nLa band fu formata nel novembre 1996 a Bryne, in Norvegia, da Glenn Morten Nordb\u00f8 (chitarra, voce), Arild Christensen (chitarra, voce) e Stig Johansen (batteria). Inizialmente i tre secelsero il nome \"Purgatory\", poi decidono di cambiare il nome con qualcosa di meno comune. Anita Auglend (voce) e Ola Aarrestad (basso) si unirono presto al gruppo, poi raggiunti da Anders Thue e Ingfrid Stensland (tastiere, pianoforte): insieme registrarono il demo \"Demo '97\" e l'EP \"All Alone\". Pete Johansen suonava il violino gi\u00e0 nel demo, ma entr\u00f2 a far parte del gruppo solo per la registrazione del primo album \"Lake of Sorrow\" (1998).\nDopo un periodo di concerti in Europa, la band pubblic\u00f2 nel 2000 \"Perpetual Desolation\", il secondo album.\nAnita Auglend, Anders Thue e Ingfrid Stensland lasciarono il gruppo nel 2001, stanchi di viaggiare in tour. Dal tour viene registrato un live su CD e VHS. Il gruppo non pubblic\u00f2 altri lavori dalla partenza dei tre membri, e nonostante una ripresa di attivit\u00e0 nel 2005, si sciolsero nel 2013. Pete Johansen suon\u00f2 in seguito in alcuni album dei Tristania.\nStile.\nLo stile dei The Sins of Thy Beloved \u00e8 paragonato a quello di altre band come Tristania e Theatre of Tragedy, presentando una voce soprano femminile abbinata ad una voce death maschile. Sono riconoscibili venature death metal e doom metal, aumentate dall'uso prominente dei violini: soprattutto nell'album Lake of Sorrow si notano queste caratteristiche. Le esibizioni dal vivo offrivano un suono pi\u00f9 vicino al death metal tradizionale, mentre negli album in studio presentavano pi\u00f9 arrangiamenti ed effetti."}
{"id": "608592", "revid": "922800", "url": "https://it.wikipedia.org/wiki?curid=608592", "title": "Hip hop norvegese", "text": "La cultura hip hop \u00e8 un movimento culturale di origine afro-americana, composta da quattro discipline: MCing, DJing, writing e break dance. Questa cultura si diffuse nei paesi della Scandinavia, inclusa la Norvegia, all'inizio degli anni 1980 grazie alla break dance ed al Graffiti Writing, che trainarono l'esportazione della musica. Cos\u00ec con la crescita delle prime due discipline, un numero crescente di artisti di underground hip hop trovarono un certo successo all'interno del limitato pubblico del genere, nei tardi anni '80. Tra questi vanno ricordati A-Team (pi\u00f9 tardi Bolt Warhead) e Tommy Tee, che mise anche in commercio una fortunata rivista di settore chiamata \"Fat Cap\" ed un programma radiofonico dal titolo \"Strictly Hip Hop\" (successivamente \"The National Rap Show\").\nLa prima met\u00e0 degli anni 1990 videro artisti come Warlocks, Ellers Det, Captain Anarad e Dream Of Utopia cercare di arrivare al successo, seppur con risultati piuttosto magri. Nei tardi anni '90 ed all'inizio del XXI secolo latori di questo genere come Opaque, Darkside of the Force e Gatas Parlament salirono alla ribalta. Tungtvann, Apollo, Klovner i Kamp, Spetakkel, OnklP, Karpe Diem ed altre crew di hip hop in lingua norvegese raggiunsero un certo successo presso il grande pubblico, ritagliandosi una loro popolarit\u00e0 all'inizio del nuovo millennio."}
{"id": "608599", "revid": "767487", "url": "https://it.wikipedia.org/wiki?curid=608599", "title": "\u04e4", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua udmurta per indicare una dopo le consonanti non palatalizzate /d/, /z/, /l/, /n/, /s/ e /t/."}
{"id": "608600", "revid": "394", "url": "https://it.wikipedia.org/wiki?curid=608600", "title": "Entoloma lividum", "text": ""}
{"id": "608602", "revid": "729019", "url": "https://it.wikipedia.org/wiki?curid=608602", "title": "Strada statale 24 del Monginevro", "text": "La strada statale 24 del Monginevro (SS 24), da Susa al Confine di Stato con la Francia a Claviere, e strada provinciale 24 del Monginevro (SP o SSP 24), da Torino a Susa, \u00e8 un'importante strada statale e provinciale italiana che percorre la Val di Susa.\nPercorso.\nLa strada ha origine a Torino, dalla periferia ovest della citt\u00e0 (in via pianezza) e, dopo aver intersecato la tangenziale, giunge a Pianezza, Alpignano e Caselette. Da qui la strada inizia la risalita verso la Val di Susa sul versante nord, affiancata all'autostrada A32, e tocca i comuni di Avigliana, Villar Dora, Caprie, Condove, Borgone Susa, dove si interseca con la strada statale 25 del Moncenisio, scambiandosi con essa attraverso un tratto di poche centinaia di metri in comune (in bassa valle la 24 corre a nord e la 25 a sud, viceversa da Borgone verso la Francia). Prosegue passando per Villar Focchiardo, San Giorio di Susa, Bussoleno e giunge a Susa. Da qui la strada prosegue verso la Francia, passando per Gravere, Chiomonte, Exilles, Salbertrand, Oulx, dove si diparte la strada statale 335 di Bardonecchia, e Cesana Torinese, dove ci si pu\u00f2 immettere sulla ex strada statale 23 del Colle di Sestriere.\nDopo pochi km, su un tracciato piuttosto difficoltoso, si arriva al Confine di Stato di Claviere, dove la strada entra in Francia col nome di RN 94. In territorio francese si trova attualmente il Colle del Monginevro. Prima del Trattato di Pace del 1947 il confine si trovava a met\u00e0 strada fra Claviere e il Monginevro.\nIn seguito al decreto legislativo n. 112 del 1998, dal 2001, la gestione del tratto Torino - Susa, pi\u00f9 precisamente fino alla progressiva chilometrica 55,200, \u00e8 passata dall'ANAS alla Provincia di Torino.\nVariante.\nNel 2010 \u00e8 stata aperta una variante, che dal comune di Collegno, al km 10 circa, permette di raggiungere il confine tra i comuni di Alpignano e Caselette, al km 17 circa, evitando i centri di Pianezza e Alpignano. Il tracciato \u00e8 lungo 8\u00a0km circa, uno in pi\u00f9 di quello che va ad affiancare (e che forse sostituir\u00e0). Al momento sono state posizionate le paline chilometriche e alcune delle paline indicanti i 100\u00a0m, partendo dalla progressiva del ricongiungimento (17 e qualche decimo) e procedendo a ritroso. In questo modo tuttavia, perlomeno per il momento, la progressiva risultante all'intersezione iniziale di Collegno si trova ad essere 9, in contrasto con quella tradizionale che si trova gi\u00e0 a quota 10 (procedendo in direzione Susa, si incontrano prima il km 9 classico, poi il km 10 classico, e dopo qualche centinaio di metri il km 9 sulla progressiva del tracciato nuovo).\nTratto in comune con la SS 25.\nIl tratto di poche centinaia di metri in comune con la SS 25, tra i territori comunali di Villarfocchiardo e di Borgone, \u00e8 formalmente considerato soltanto appartenente all'altra strada, e la progressiva chilometrica si interrompe (al km 39+550 circa) a Borgone per riprendere dalla stessa quantit\u00e0 a Villarfocchiardo, nonostante ci sia in mezzo il ponte sulla Dora Riparia e qualche altro centinaio di metri. In altri contesti analoghi (per esempio il tratto in comune tra le statali 463 e 13) se ne \u00e8 invece tenuto conto, riprendendo la progressiva della strada non conteggiata nel tratto condiviso dalla quantit\u00e0 precedente addizionata della lunghezza del percorso in comune.\nSS, SSP o SP: quale denominazione?\nLa strada \u00e8 attualmente gestita dall'ANAS a monte di Susa e dalla Provincia di Torino a valle. Mentre per quanto riguarda il tratto di competenza dell'ente nazionale la denominazione corretta \u00e8 senza alcuna ombra di dubbio SS, la denominazione SP 24, utilizzata talvolta per identificare il tratto di competenza dell'ente provinciale, pu\u00f2 dare luogo ad ambiguit\u00e0, in quanto esisteva un'altra strada provinciale 24 nella provincia di Torino, la strada provinciale 24 di Villanova, essendo stata istituita essa prima del decreto legislativo che ha devoluto la competenza dell'arteria valsusina da nazionale a provinciale. Pur trovandosi geograficamente in un'altra zona (Canavese), si poteva generare confusione. A tale scopo, per identificare il tratto di ex statale, \u00e8 stato deciso di mantenere la denominazione SP 24, anche se il nome SSP 24 \u00e8 presente anche sulla maggior parte delle paline chilometriche presenti sul tracciato, mentre la strada provinciale 24 di Villanova \u00e8 stata ridenominata SP 724. Altri cartelli stradali sono invece meno precisi e alcuni di essi riportano anche l'indicazione SS sul tratto non nazionale.\nGli abitanti della Valle di Susa, fin dalla sua costruzione hanno chiamato questa strada \"la Militare\", probabilmente perch\u00e9 utilizzata come strada preferenziale dalle truppe militari per l'attraversamento della valle."}
{"id": "608607", "revid": "767487", "url": "https://it.wikipedia.org/wiki?curid=608607", "title": "\u04dc", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua udmurta, dove rappresenta la consonante affricata ."}
{"id": "608608", "revid": "124780251", "url": "https://it.wikipedia.org/wiki?curid=608608", "title": "Strada statale 15 Via Flavia", "text": "La strada statale 15 Via Flavia (SS 15) era una strada statale italiana, che in origine collegava Trieste a Pola. In seguito ai mutamenti confinari conseguenti alla seconda guerra mondiale, il suo tracciato fu notevolmente accorciato, terminando al Valico di Rabuiese; per poi essere completamente declassificata nel 2009 con la consegna del tracciato alla Provincia di Trieste.\nStoria.\nLa strada statale 15 venne istituita nel 1928 con il seguente percorso: \"Diramazione n.14 presso Trieste - Stazione di Capodistria - Buie - Pisino - Dignano d'Istria - Pola.\".\nIl nome di Via Flavia venne ripreso da un'antica strada romana della provincia \"Venetia et Histria\", fatta costruire dall'imperatore Vespasiano nel 78-79. La strada partiva da Aquileia, allora importantissimo centro, lambiva Trieste e costeggiava il litorale istriano passando per Pola e Fiume; giungeva infine in Dalmazia, ma si \u00e8 supposto che dovesse originariamente prolungarsi sino alla Grecia.\nNel 1936 il tracciato della strada tra il crocevia Tizzano e Dignano venne modificato: il vecchio tracciato, passante per Pisino, venne abbandonato a favore di un nuovo tracciato pi\u00f9 diretto, passante per San Lorenzo del Pasenatico, Leme, Sossi e Valle d'Istria; un breve tratto del tracciato abbandonato, dal bivio per Antignana a Pisino, divenne parte della SS 60 del Monte Maggiore contemporaneamente prolungata, il resto venne declassificato dalla rete delle strade statali.\nIn seguito alla modifica dei confini conseguente al trattato di Parigi del 1947, gran parte della strada venne assegnata alla Jugoslavia.\nNel 2009 il tratto italiano \u00e8 stato declassato a strada provinciale, assumendo la denominazione SP ex SS15. Nel 2018, in seguito alla soppressione delle province nella regione Friuli Venezia Giulia, la strada \u00e8 divenuta di competenza regionale e gestita da Friuli Venezia Giulia Strade. Inizialmente indicata come \"Strada di Aquilinia\" , senza alcuna numerazione, nel 2019 riceve la numerazione SR TS 37.\nPercorso.\nIniziava a Trieste, in Piazza Dalmazia come diramazione della strada statale 14 della Venezia Giulia, proseguiva per le piazze Oberdan, Barriera, Garibaldi e Foraggi. Prosegiva nella galleria di Montebello, piazzale Baiamonti e dopo aver superato lo Stadio Nereo Rocco, la zona industriale e la periferia sud-est della citt\u00e0, entra nel comune di Muggia, nella frazione di Aquilinia, l'ononima galleria Aquilinia, Stramare, Noghere e terminava sul valico di Rabuiese.\nFino alla seconda guerra mondiale il suo percorso coincideva pressappoco con quello della strada consolare, in quanto arrivava fino a Pola (per un totale di circa 145 km); nel 1947 la parte che va a sud del fiume Quieto fu ceduta alla Jugoslavia, mentre da Rabuiese al Quieto segu\u00ec le sorti della Zona B del Territorio Libero di Trieste.\nLa sua lunghezza \u00e8 particolarmente ridotta, 5,110 km, ma fino al 2008 era una delle arterie pi\u00f9 importanti per il flusso turistico e commerciale destinato alla costiera dell'alto Adriatico dell'Istria. Con l'apertura del raccordo autostradale Lacostice-Rabuiese (19 novembre 2008), che collega direttamente il sistema autostradale italiano con quello del litorale sloveno, il traffico su questa arteria, particolarmente elevato nei mesi estivi, si \u00e8 ridotto notevolmente.\nDeclassificazione.\nLa strada \u00e8 stata consegnata alla Provincia di Trieste in seguito alla sua declassificazione seguente all'apertura dell'autostrada Sistiana-Rabuiese, completando cos\u00ec la Grande Viabilit\u00e0 Triestina e conseguentemente facendo crollare il traffico, specialmente nella tratta tra le zone industriali di Trieste e di Muggia.\nLa tratta dell'autostrada Sistiana-Rabuiese che ha fatto cessare il traffico sulla statale 15 \u00e8 stata la tratta tra Lacotisce ed il valico di Rabuiese (ex Nuova strada ANAS 326 Raccordo Lacotisce-Rabuiese)."}
{"id": "608609", "revid": "729019", "url": "https://it.wikipedia.org/wiki?curid=608609", "title": "Strada statale 25 del Moncenisio", "text": "La strada statale 25 del Moncenisio (SS 25) \u00e8 una strada statale italiana che percorre la Val di Susa fino al valico internazionale con la Francia del Colle del Moncenisio, una delle prime carrozzabili a valicare le Alpi, voluta da Napoleone Bonaparte.\nStoria.\nLa strada statale valica lo stesso Colle che dal basso Medioevo in poi divenne l'itinerario prediletto per pellegrini e mercanti tra Italia e Francia, divenendo un tratto della Via Francigena e punto nodale del potere dei Savoia, che tramite la \"signoria di passo\" riuscirono a consolidare il loro dominio su Savoia e Piemonte.\nLa soluzione scelta fu radicale e all-avanguardia, con la costruzione di una nuova e larga strada con pendenze massime molto pi\u00f9 contenute e l'abbandono dell'antico tracciato, che pertanto si conserva ed \u00e8 percorribile a piedi ancora oggi nei boschi di Novalesa e Ferrera. Con ingenti spese vennero effettuati lavori imponenti (taglio della roccia, gallerie, terrazzamenti) soprattutto sugli impervi versanti del lato piemontese, oltrepassando burroni, torrenti e versanti soggetti a valanghe, con difficolt\u00e0 tecniche non lievi per ottenere una pendenza stradale carrozzabile in alta quota. Per il nuovo tracciato si scelse di percorrere a mezza costa la scoscesa montagna sovrastante Venaus e Giaglione, pi\u00f9 solat\u00eca nei mesi invernali. Venne abbandonato definitivamente il passaggio attraverso Novalesa, che aveva costruito la propria fortuna come posto tappa dell'itinerario internazionale prima con l'Abbazia e poi con gli alberghi e le locande del borgo. Tale evento nel primo '800 ha determinato la cristallizzazione della forma urbana del borgo che, insieme a Ferrera, ha quindi mantenuto uno scenografico aspetto antico. \nNel tratto di bassa valle, una volta attraversata Susa il tracciato venne scelto il pi\u00f9 possibile lontano dalle grandi conoidi alluvionali dei versanti vallivi, con lunghi rettifili in rilevato e un unico superamento del fiume Dora Riparia a Borgone Susa.\nElementi caratteristici.\nElementi caratteristici rimangono le oltre trenta case cantoniere, coeve all'edificazione della strada, poste a distanza piuttosto ravvicinata tra loro, utili anche per il ricovero dei viaggiatori in caso di intemperie. L'edificio pi\u00f9 importante con questa funzione era l'Ospizio del Moncenisio, in realt\u00e0 un grande complesso di palazzi servizio, a uso civile e militare, costruito sulla sommit\u00e0 della \"Piana\" del Moncenisio, esistente da secoli e rinnovato in epoca napoleonica.\nInteressanti i tipici guard-rail antichi, con parapetti a trave in legno sorretti da massicce colonne quadre intonacate, le quali servivano anche da sostegno ai pali lignei indicatori della sede stradale, indispensabili durate le forti nevicate, qui molto frequenti. Nel tratto francese della Statale sono stati mantenuti e restaurati sul suggestivo tratto di stretti tornanti in successione detto \"Gran Scala\".\nTra Susa e Lanslebourg uno sguardo attento pu\u00f2 osservare che tutta la strada \u00e8 affiancata da quanto rimane (gallerie, curve in trincea, ponticelli) del tracciato dell'antica Ferrovia del Moncenisio (a sistema Fell). Fu in esercizio tra il 1868 e il 1871 tra Susa e Saint-Michel-de-Maurienne e venne edificata sfruttando la sede stradale napoleonica, ampliandola ove necessario e percorrendo col treno un tracciato pensato inizialmente per le carrozze trainate da cavalli, con una quota di valico quasi impensabile per una ferrovia di quest'epoca.\nPercorso.\nHa inizio a Torino e tocca le localit\u00e0 di Avigliana, Sant'Ambrogio di Torino e Chiusa di San Michele, dove inizia la vera e propria Val di Susa. Prosegue lungo il versante sud della valle, toccando i comuni di Sant'Antonino di Susa, Villar Focchiardo, dove ci si pu\u00f2 immettere sulla strada statale 24 del Monginevro in direzione Susa, interseca l'autostrada A32 e, superata per un'unica volta la Dora Riparia sul ponte ottocentesco, giunge a Borgone Susa sul versante nord della Val di Susa (da dove ci si pu\u00f2 anche immettere sulla SS 24 in direzione Torino), quindi prosegue lungo lo stesso versante per Bussoleno e arriva a Susa.\nSorpassata la nota localit\u00e0 di antiche origini romane, la strada comincia a salire giungendo nei pressi di Giaglione e si avvia sugli ultimi chilometri prima della Francia. Passando quindi nella frazione di Venaus, Bar Cenisio, si arriva al Confine di Stato a Moncenisio, dove la strada entra in Francia. In territorio francese si trova attualmente la grande diga che forma il lago del Moncenisio ed il colle del Moncenisio, che dal 1861 e fino al 1947 erano interamente in territorio italiano. La costruzione della diga ha determinato l'abbandono del tracciato originario sul fondo della cosiddetta \"Piana\" conduceva al Colle del Moncenisio e la costruzione di una ampia variante sul versante Nord.\nTratto in comune con la SS 24.\nLe due statali percorrono i versanti opposti della Valle incrociandosi sul ponte che attraversa la Dora Riparia a Borgone Susa. Il tratto tra Borgone e Villar Focchiardo, cio\u00e8 tra l'immissione in direzione Susa e quella in direzione Torino della Strada statale 24 del Monginevro, \u00e8 di fatto in comune con la SS25. Formalmente, tuttavia, viene considerato soltanto appartenente alla statale 25, e non all'altra. Il tratto utilizza infatti il vecchio ponte napoleonico costruito nei primi anni dell'Ottocento per la strada statale che assumer\u00e0 poi il nome di 25 e rimasto intatto nonostante i tentativi di bombardamento nella seconda guerra mondiale.\nCompetenza ANAS.\nBench\u00e9 si faccia solitamente riferimento al fatto che l\"'intera estensione\" della strada sia gestita dall'ente nazionale, \u00e8 notevole osservare che i primi 15\u00a0km del tracciato, che ha origine in centro a Torino, siano tutti urbani e appartenenti a comuni con pi\u00f9 di 10.000 abitanti (Torino, Collegno, Rivoli), per cui di fatto non gestiti dall'ente stesso come da protocollo. La prima pietra miliare che si incontra \u00e8 quella che segna il km 10, a Collegno nei pressi dell'ufficio postale \"Leumann\" di Corso Francia, ma ancora i cinque chilometri successivi fanno parte del tessuto urbano della cintura torinese. L'effettiva gestione ANAS inizia poco prima della progressiva chilometrica 15 (ove \u00e8 anche presente la prima casa cantoniera della tratta), quando la strada lascia definitivamente l'hinterland torinese per incominciare la lunga e lieve risalita lungo la Val di Susa. Presso l'ingresso del museo del Moncenisio alla \"Piramide\" al Plain de Fontanette, territorio divenuto francese nel 1947, sono conservate le antiche pietre miliari asportate dalle loro sedi originarie in cima al Colle."}
{"id": "608613", "revid": "31470", "url": "https://it.wikipedia.org/wiki?curid=608613", "title": "BBcode", "text": ""}
{"id": "608615", "revid": "2026698", "url": "https://it.wikipedia.org/wiki?curid=608615", "title": "\u04de", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua udmurt, dove rappresenta la consonante affricata ."}
{"id": "608621", "revid": "34119", "url": "https://it.wikipedia.org/wiki?curid=608621", "title": "ACEO", "text": ""}
{"id": "608622", "revid": "2068842", "url": "https://it.wikipedia.org/wiki?curid=608622", "title": "Rich Internet application", "text": "Le Rich Internet Application (RIA) sono applicazioni web che possiedono le caratteristiche e le funzionalit\u00e0 delle applicazioni desktop, senza per\u00f2 necessitare dell'installazione sul disco fisso. Si caratterizzano per la dimensione interattiva, la multimedialit\u00e0 e per la velocit\u00e0 d'esecuzione. Infatti la parte dell'applicazione che elabora i dati \u00e8 trasferita a livello client e fornisce una pronta risposta all'interfaccia utente, mentre la gran parte dei dati e dell'applicazione rimane sul server remoto, con notevole alleggerimento per il computer utente. Si fondano perci\u00f2 su un'architettura di tipo distribuito. Anche l'interazione con una RIA avviene in remoto, tramite un comune web browser.\nIn un certo senso le RIA rappresentano una generazione di applicazioni che permette un'interazione totalmente rinnovata, fondata sugli aspetti migliori delle caratteristiche funzionali e progettuali che finora erano prerogativa alternata del web o delle applicazioni desktop. Inoltre le RIA, per il livello spinto di interattivit\u00e0 che esse offrono, rappresentano uno dei canali migliori attraverso il quale si va imponendo il paradigma del cloud computing, che costituisce una nuova modalit\u00e0 di fruizione del software tramite architetture distribuite.\nModalit\u00e0 di implementazione.\nLe opzioni disponibili per l'implementazione di applicativi di questo tipo sono varie, vengono elencate quelle pi\u00f9 utilizzate:\nCreazione di Rich Internet Application con JavaScript.\nSe si decide di usare JavaScript per implementare delle RIA, \u00e8 possibile sia scrivere il codice direttamente, sia scriverlo in un linguaggio che pu\u00f2 essere compilato in JavaScript.\nQuesti linguaggi sono:\nInoltre \u00e8 possibile usare dei framework Java che creano automaticamente codice JavaScript:\nAccessibilit\u00e0.\nIl World Wide Web Consortium, col progetto Web Accessibility Initiative - Accessible Rich Internet Applications, ha prodotto un insieme di documenti che specificano come aumentare l'accessibilit\u00e0 dei contenuti dinamici e dei componenti per l'interfaccia utente sviluppati con AJAX, HTML, JavaScript e altre tecnologie collegate."}
{"id": "608627", "revid": "119829087", "url": "https://it.wikipedia.org/wiki?curid=608627", "title": "Cifra di rumore", "text": "La cifra di rumore, erroneamente detta anche figura di rumore, abbreviato NF (dall'inglese \"noise figure\"), \u00e8 una grandezza utilizzata in elettronica e nel campo delle telecomunicazioni assieme alla temperatura equivalente di rumore per quantificare la rumorosit\u00e0 di un sistema (in genere un quadripolo).\nLa determinazione della rumorosit\u00e0 di un quadripolo viene effettuata mediante il confronto con la rumorosit\u00e0 introdotta da un riferimento, il quale \u00e8 in generale la resistenza che adatta in potenza la porta d'ingresso del quadripolo stesso e che si assume trovarsi alla temperatura assoluta di 290 K (17 \u00b0C).\nNello schema dNi indica la potenza disponibile di rumore (in una banda di frequenze infinitesima) introdotta dal resistore posto all'ingresso del quadripolo mentre dNu indica la potenza disponibile di rumore misurata all'uscita. La potenza disponibile di rumore dNi \u00e8 data da:\nin cui \"k\" = J / K \u00e8 la costante di Boltzmann e \"T\" \u00e8 la temperatura assoluta a cui si trova il resistore (per convenzione si pone T=290 K ogniqualvolta non \u00e8 specificato).\nLa cifra di rumore riferita al quadripolo considerato \u00e8 definita come:\nin cui dNu \u00e8 la potenza disponibile di rumore misurata all'uscita del quadripolo in una banda di frequenze infinitesima dovuta sia al contributo della rumorosit\u00e0 d'ingresso (del riferimento R alla temperatura T) sia alla rumorosit\u00e0 introdotta dal quadripolo stesso; dNu' \u00e8 invece la potenza disponibile di rumore che si misurerebbe all'uscita del quadripolo stesso se esso fosse ideale, cio\u00e8 se non introducesse rumore.\nIndicando con G il guadagno disponibile del quadripolo si ha che:\nDalla definizione di F si pu\u00f2 quindi ottenere la potenza disponibile di rumore all'uscita del sistema:\nLa cifra di rumore quantifica inoltre il peggioramento del rapporto segnale-rumore (Signal to Noise Ratio: SNR) a causa della rumorosit\u00e0 che introduce il quadripolo stesso:\nformula_5 che espressa in decibel formula_6\nLa cifra di rumore e la temperatura equivalente di rumore sono fra loro legate dalle seguenti relazioni, ottenibili confrontando le espressioni di dNu che si ottengono utilizzando l'una o l'altra in riferimento allo stesso quadripolo:\nin cui T \u00e8 la temperatura assoluta del riferimento alla quale \u00e8 stata calcolata F.\nLa cifra di rumore in generale \u00e8 funzione della frequenza; inoltre F dipende dal riferimento considerato e dalla sua temperatura (in quanto \u00e8 definita come rapporto fra potenze disponibili). I valori di F forniti dai produttori di apparecchiature elettroniche sono quindi da considerare riferiti alla temperatura di riferimento utilizzata per il loro calcolo: anche in questo caso il valore di riferimento \u00e8 di 290 kelvin quando non \u00e8 specificato altrimenti.\nPer dispositivi in cascata, la cifra di rumore totale pu\u00f2 essere calcolata attraverso la formula di Friis:\ndove Fn \u00e8 la cifra di rumore dello stadio \"n\", mentre Gn \u00e8 il guadagno (in scala lineare, non in dB)."}
{"id": "608629", "revid": "767487", "url": "https://it.wikipedia.org/wiki?curid=608629", "title": "Il compagno di Cheyenne", "text": "Il compagno di Cheyenne (\"Cheyenne's Pal\") \u00e8 un cortometraggio muto del 1917 diretto da John Ford.\nProduzione.\nIl film fu prodotto dalla Universal Film Manufacturing Company (con il nome a Star Featurette).\nDistribuzione.\nDistribuito dall'Universal Film Manufacturing Company, il film usc\u00ec in sala il 16 agosto 1917. Si crede che il film sia presumibilmente perduto."}
{"id": "608632", "revid": "1992900", "url": "https://it.wikipedia.org/wiki?curid=608632", "title": "Dan Cooper", "text": "Dan Cooper \u00e8 un personaggio a fumetti ideato negli anni cinquanta dal belga Albert Weinberg. \u00c8 un aviatore canadese coinvolto in avventure che spaziano dallo spionaggio alla fantascienza. Le sue storie a fumetti furono pubblicate sulle pagine della rivista \"Tintin\". In Italia parecchie storie di Dan Cooper vennero pubblicate a puntate sul \"Corriere dei Piccoli\" alla fine degli anni sessanta e soprattutto all'interno delle collane \"Classici Audacia\" e \"Albi Ardimento\". Per avere una proposta integrale dell'opera si \u00e8 per\u00f2 dovuto attendere il 2022 e l'inserimento del personaggio nell'allegato da edicola \"Il Grande Fumetto d'aviazione\".\nElenco episodi.\n\u00c9ditions Du Lombard\nFleurus\nNovedi\nDargaud"}
{"id": "608634", "revid": "77358", "url": "https://it.wikipedia.org/wiki?curid=608634", "title": "Rich Internet Applications", "text": ""}
{"id": "608636", "revid": "599013", "url": "https://it.wikipedia.org/wiki?curid=608636", "title": "Ria", "text": ""}
{"id": "608641", "revid": "287204", "url": "https://it.wikipedia.org/wiki?curid=608641", "title": "Istvan Nyers", "text": ""}
{"id": "608642", "revid": "486946", "url": "https://it.wikipedia.org/wiki?curid=608642", "title": "Adibuddha", "text": ""}
{"id": "608643", "revid": "1543377", "url": "https://it.wikipedia.org/wiki?curid=608643", "title": "Michel Ho\u00ebllard", "text": "Biografia.\nFiglio di emigranti bretoni, \u00e8 stato caporedattore della rivista culturale e letteraria Arsnumero, non pi\u00f9 pubblicata, ed \u00e8 autore di romanzi e di racconti pubblicati in Francia e in Italia."}
{"id": "608649", "revid": "767487", "url": "https://it.wikipedia.org/wiki?curid=608649", "title": "Beli II di Alt Clut", "text": "Secondo le \"Harleian genealogies\" era figlio di re Elfin e padre di Teudebur.. Stando agli \"Annali dell'Ulster\" nel 722 mor\u00ec \"Bile mc. Eilphin, rex Alo Cluathe\"."}
{"id": "608652", "revid": "48344", "url": "https://it.wikipedia.org/wiki?curid=608652", "title": "Certosa di Bologna", "text": ""}
{"id": "608654", "revid": "4802052", "url": "https://it.wikipedia.org/wiki?curid=608654", "title": "Beli II of Alt Clut", "text": ""}
{"id": "608655", "revid": "119586889", "url": "https://it.wikipedia.org/wiki?curid=608655", "title": "Confessionale", "text": "Il confessionale \u00e8 un arredo, esistente nelle chiese cattoliche nel quale viene amministrato il sacramento della penitenza (detta anche \"confessione\", da cui il nome).\nIl confessionale \u00e8 entrato nell'arredo delle chiese in epoca relativamente tarda: fu il card. Carlo Borromeo (1538-84) a dare un impulso fondamentale alla sua diffusione.\nIn precedenza, infatti, la confessione avveniva in luoghi disparati, sovente privi di una sede idonea. San Carlo dispose di introdurre i confessionali in tutte le parrocchie della diocesi di Milano, e diede anche indicazioni sulla loro forma, in particolare per ci\u00f2 che concerne la chiusura ai due lati e riguardo alla grata che doveva separare il confessore dal penitente. Da Milano il confessionale si diffuse rapidamente in tutto il mondo.\nConfessionale tradizionale.\nIl prete e il penitente sono collocati in compartimenti separati e comunicano fra di loro per mezzo di una grata o lastra di metallo traforata.\nUn crocifisso \u00e8 spesso presente sopra la griglia, mentre il prete siede all'interno del confessionale e il penitente prende posto a uno dei due lati del confessionale. Il posto per i penitenti \u00e8 dotato di un inginocchiatoio. Le due grate all'interno del confessionale sono protette da uno sportellino in modo che solo un penitente per volta possa essere in comunicazione con il prete. Le confessioni e le conversazioni fra il prete e il penitente vengono bisbigliate.\nConfessionale post-concilio Vaticano II.\nDopo il Concilio ecumenico Vaticano II, il Sacramento della Penitenza \u00e8 stato rivisto \"(Sacrosanctum Concilium, 72)\".\n\u00c8 stata consentita la confessione faccia a faccia fra il sacerdote e il penitente. I nuovi confessionali consistono in un pannello che divide la sedia su cui siede il prete dall'inginocchiatoio in cui prende posto il penitente; questo consente di mantenere l'anonimato. Esiste, per\u00f2, anche la possibilit\u00e0 di sedere di fronte al sacerdote e fare cos\u00ec la confessione. Sussiste in ogni caso, almeno in linea teorica vista la loro rarit\u00e0, la possibilit\u00e0 di continuare a ricevere il Sacramento della Penitenza nei confessionali storici o tradizionali."}
{"id": "608665", "revid": "767487", "url": "https://it.wikipedia.org/wiki?curid=608665", "title": "Tab\u00f9 (film 1931)", "text": "Tab\u00f9 (\"Tabu: A Story of the South Seas\") \u00e8 un film muto del 1931 scritto e diretto da Friedrich Wilhelm Murnau.\nIl film fu censurato negli Stati Uniti per la presenza di donne polinesiane a seno nudo, quando si svolse la prima del film, Murnau era gi\u00e0 morto, in un incidente stradale.\nIl film, da tutti i critici del mondo, viene considerato un capolavoro assoluto.\nAlla realizzazione del film ha dato un forte contributo anche Robert J. Flaherty, considerato uno dei padri del genere documentario.\nTrama.\nReri, la pi\u00f9 bella ragazza di Bora Bora, viene consacrata alla divinit\u00e0 locale e quindi deve restare vergine. Il suo innamorato Matahi, piuttosto contrariato per questa decisione, si ribella e la rapisce. Fuggono su un'altra isola per\u00f2 il sacerdote invita la ragazza, convincendola, a ritornare sui suoi passi. Il fidanzato la insegue disperatamente ma inutilmente.\nLocation.\nLe location del film sono state Bora Bora, Tahiti e a Takapoto in Polinesia francese.\nRiconoscimenti.\nNel 1931 \u00e8 stato indicato tra i migliori dieci film dell'anno dal National Board of Review of Motion Pictures.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "608666", "revid": "767487", "url": "https://it.wikipedia.org/wiki?curid=608666", "title": "Cinuit Rotri di Alt Clut", "text": "Lo si conosce solo dalla notizia della sua morte, datata dagli \"Annales Cambriae\" al 754. Tuttavia, questa fonte \u00e8 nota per le sue molte imprecisioni cronologiche."}
{"id": "608668", "revid": "4802200", "url": "https://it.wikipedia.org/wiki?curid=608668", "title": "Rotri di Alt Clut", "text": ""}
{"id": "608669", "revid": "196390", "url": "https://it.wikipedia.org/wiki?curid=608669", "title": "Contraerea", "text": ""}
{"id": "608680", "revid": "2041239", "url": "https://it.wikipedia.org/wiki?curid=608680", "title": "Laura Dern", "text": "Per l'interpretazione dell'avvocato divorzista Nora Fanshaw in \"Storia di un matrimonio\" (2019), ha ricevuto il plauso universale della critica e si \u00e8 aggiudicata il Premio Oscar alla miglior attrice non protagonista, il Golden Globe, il Critics' Choice Award, il Premio BAFTA e lo Screen Actors Guild Award. Precedentemente, aveva ricevuto altre due candidature all'Oscar per \"Rosa scompiglio e i suoi amanti\" (1991) e \"Wild\" (2014). Tra le altre pellicole degne di nota cui la Dern ha preso parte, spiccano \"Velluto blu\" (1986), \"Cuore selvaggio\" (1990), \"Jurassic Park\" (1993), \"La storia di Ruth, donna americana\" (1996), \"Jurassic Park III\" (2001), \"Mi chiamo Sam\" (2001), \"Inland Empire - L'impero della mente\" (2006), \"The Master\" (2012), \"\" (2017) e \"Jurassic World - Il dominio\" (2022). Attiva anche sul piccolo schermo, Dern \u00e8 vincitrice di altri quattro Golden Globe per i ruoli interpretati nei film televisivi \"Afterburn\" (1992) e \"Recount\" (2008) e nelle serie televisive \"Enlightened - La nuova me\" (2011-2013) e \"Big Little Lies - Piccole grandi bugie\" (2017-2019). Grazie a quest'ultima, ha anche ottenuto il suo primo Premio Emmy a fronte di sette candidature ricevute.\nBiografia.\n\u00c8 la figlia di Bruce Dern e Diane Ladd, entrambi attori, nipote dell'attrice Mary Lanier e bisnipote dell'ex governatore dello Utah George Henry Dern; i suoi genitori avevano avuto un'altra figlia prima di lei, nata nel 1961 e morta a soli diciotto mesi annegata nella piscina di famiglia; due anni dopo la sua nascita, i suoi genitori divorziarono. Attrice feticcio di David Lynch, \u00e8 stata diretta dal regista in \"Velluto blu\" (1986), \"Cuore selvaggio\" (1990) e \"Inland Empire - L'impero della mente\" (2006), oltre ad aver preso parte alla performance teatrale musicale \"\" nel 1989.\nPrende parte in qualit\u00e0 di protagonista nel film \"Rosa scompiglio e i suoi amanti\" (1991), affiancata dalla madre Diane. Entrambe le attrici ricevono la candidatura ai Premi Oscar 1992, diventando cos\u00ec la prima e tuttora unica coppia di madre e figlia a ottenere la candidatura al prestigioso premio per lo stesso film. Le due avevano precedentemente recitato insieme in altre due pellicole, sempre come madre e figlia: \"McKlusky, met\u00e0 uomo met\u00e0 odio\" (1973) e \"Cuore selvaggio\" (1990).\nSuccessivamente, entra a far parte del cast di \"Jurassic Park\" (1993), primo capitolo della fortunata saga cinematografica e nello stesso periodo viene ingaggiata da Clint Eastwood per \"Un mondo perfetto\". Inoltre, ha interpretato Ruth ne \"La storia di Ruth, donna americana\" (1996), debutto alla regia di Alexander Payne. A inizio anni duemila, ritorna con un ruolo secondario in \"Jurassic Park III\" (2001) e partecipa al film \"I giochi dei grandi\" (2004), per il quale riceve il premio come miglior attrice non protagonista dalla Boston Society of Film Critics.\nLaura Dern ha lavorato spesso anche per la televisione: in particolare per il film televisivo \"Afterburn\" (1992), si \u00e8 aggiudicata un Golden Globe per la miglior attrice in una mini-serie o film per la televisione e la prima candidatura ai Premi Emmy. Per i suoi ruoli da guest star in \"Fallen Angels\" e \"Ellen\" ha ricevuto altre due candidature agli Emmy. Ha poi recitato in \"West Wing - Tutti gli uomini del Presidente\" (2002) e prestato la voce per \"King of the Hill\" (2002-2003). Nel 2008 ha ricoperto il ruolo di Katherine Harris, ex segretario di Stato della Florida, nel film per la televisione \"Recount\" per cui vince il secondo Golden Globe.\nDopo essere stata insignita della stella numero 2420 nella Hollywood Walk of Fame, \u00e8 protagonista della serie \"Enlightened - La nuova me\", grazie a cui la Dern ottiene il terzo Golden Globe e la quarta nomina agli Emmy. Tra il 2012 e il 2014 torna ad occuparsi principalmente di cinema, lavorando nelle acclamate pellicole \"The Master\" e soprattutto \"Wild\". Per quest'ultimo film viene diretta da Jean-Marc Vall\u00e9e e viene acclamata dalla critica tanto da procurarsi una candidatura all'Oscar alla miglior attrice non protagonista nel 2015. Torna a lavorare con Vall\u00e9e nel 2017, entrando a far parte del cast della serie \"Big Little Lies - Piccole grandi bugie\" nel ruolo di Renata Klein, grazie a cui vince, insieme al quarto Golden Globe, il suo primo Premio Emmy in carriera.\nNel 2019 riceve il plauso della critica per la sua magistrale interpretazione dell'avvocato divorzista Nora Fanshaw nel film prodotto da Netflix \"Storia di un matrimonio\", che le vale numerosi riconoscimenti: oltre al quinto Golden Globe, nel 2020 l'attrice si aggiudica per la prima volta il Premio BAFTA, lo Screen Actors Guild Award e soprattutto il Premio Oscar.\nNello stesso anno riprende dopo diciannove anni il ruolo della professoressa Ellie Sattler, recitando a fianco di Chris Pratt, Bryce Dallas Howard, Isabella Sermon, Omar Sy, Sam Neill, Jeff Goldblum e BD Wong nel film \"Jurassic World - Il dominio\" di Colin Trevorrow, previsto nelle sale nel 2022. Le riprese sono per\u00f2 state interrotte fino a data da destinarsi a causa della pandemia di COVID-19.\nVita privata.\nDopo cinque anni di fidanzamento, il 23 dicembre 2005 ha sposato il noto musicista Ben Harper, da cui ha definitivamente divorziato nel 2013; la coppia ha avuto due figli: Ellery e Jaya, rispettivamente nati nel 2001 e nel 2004. In precedenza aveva avuto importanti relazioni sentimentali con Kyle MacLachlan, Renny Harlin, Jeff Goldblum (dal 1995 al 1997, conosciuto proprio sul set di Jurassic Park) e Billy Bob Thornton. Nel 2016 ha annunciato la sua relazione con il rapper Common.\nLaura Dern \u00e8 anche attivista e sostiene diverse cause di beneficenza, come \"The Children's Health Environmental Coalition\", che mira ad accrescere la consapevolezza sulle sostanze tossiche che possono colpire la salute dei bambini.\nDoppiatrici italiane.\nNelle versioni in italiano dei suoi lavori, Laura Dern \u00e8 stata doppiata da:\nDa doppiatrice \u00e8 sostituita da:"}
{"id": "608683", "revid": "1813408", "url": "https://it.wikipedia.org/wiki?curid=608683", "title": "Prima Divisione 1928-1929", "text": "La Prima Divisione 1928-1929 \u00e8 stato il minore dei due tornei del campionato italiano di calcio gestiti in quell'annata dal Direttorio Divisioni Superiori, fu disputato dal 30 settembre 1928 al 2 giugno 1929 e si concluse con la vittoria dello . \nStagione.\nVerso la Serie B.\nNella primavera del 1928 i fascisti si convinsero a dare il via libera a quei due aspetti delle riforme progettate quasi tre anni prima che avevano bloccato per dare priorit\u00e0 all\u2019inserimento del calcio meridionale nel pieno sistema calcistico nazionale. Se da un lato si prospettava il girone unico dal 1929, dall\u2019altro si ampliavano gli organici dei gironi in modo da occupare un numero pi\u00f9 consono di domeniche, aumentando gli incassi. Venne ripreso lo schema a tre campionati a gestione nazionale concepito dall\u2019Assemblea federale del 1925, modificandolo solo portando a girone unico anche la cadetteria e inserendo in ogni torneo la propria rappresentanza meridionale.\nSe in una prima bozza la Prima Divisione avrebbe messo a disposizione otto posti per la Serie B di cui sei per il Nord, la decisione finale di selezionare gi\u00e0 nel 1928 tutti i club per la Divisione Nazionale lasci\u00f2 alla Prima Divisione Nord solo 3 posti per la cadetteria. Degradato gi\u00e0 di fatto il torneo, si procedette quindi gi\u00e0 anche ad allargarlo, passando a gironi da 14 squadre per un totale di 42 club; ci\u00f2 permise inoltre di recuperare nel DDS quasi tutte le squadre della ex Lega Nord che ne erano state escluse nei convulsi cambiamenti del 1926. L'organico di questo di fatto nuovo torneo ebbe dunque natura perfettamente mista: 21 club dalla precedente Prima Divisione, e l'altra met\u00e0 esatta dalla Seconda Divisione.\nFormula.\nQuarantatr\u00e9 squadre suddivise in tre gironi interregionali costruiti su criteri geografici. Le vincitrici dei raggruppamenti accedono alla Serie B e si contendono il titolo di categoria. Nel regolamento originale le ultime due di ogni girone, le ultime tre in quello col Grion in sovrannumero, dovevano retrocedere scambiandosi con le vincitrici dei 7 gironi della Seconda Divisione.\nGirone A.\nClassifica.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica.\nLegenda:\nRegolamento:\nNote:\nGirone finale.\nLa Monfalconese C.N.T. rinuncia alla disputa delle finali.\nBibliografia.\nGiornali:\nLibri"}
{"id": "608684", "revid": "181699", "url": "https://it.wikipedia.org/wiki?curid=608684", "title": "Corpus separatum", "text": "Corpus separatum, che in latino significa \"corpo separato\", \u00e8 un'espressione utilizzata in Diplomazia e nel Diritto Internazionale ad indicare la separazione della sovranit\u00e0 statale fra un territorio e il suo territorio circostante. L'espressione fu utilizzata ad indicare lo status della Citt\u00e0 di Fiume ai tempi dell'Impero Austroungarico e pi\u00f9 recentemente nel Piano di partizione della Palestina nel 1947.\nCitt\u00e0 di Fiume.\nDal 1471 fino al 1779, quando fu ceduta al Regno d'Ungheria, Fiume fece parte integrante dell'austriaco Ducato di Carniola. Costituita come porto franco nel 1719, pass\u00f2 tra il XVIII e il XIX secolo da mano austriaca a francese, di nuovo austriaca, quindi croata (per circa vent'anni) ed ungherese finch\u00e9 venne unita, come \"Corpus Separatum\", a quest'ultimo regno per la terza e ultima volta nel 1867. Il territorio di Fiume fu quindi pertinenza diretta della Corona d'Ungheria con una propria amministrazione ed un proprio governatore, mentre il territorio circostante fece parte del Regno di Croazia, a sua volta dipendente dallo stesso Regno d'Ungheria. In tal modo la citt\u00e0 mantenne i suoi statuti e privilegi, non ultimi quello di utilizzare ufficialmente la lingua italiana e di inviare direttamente i propri rappresentanti alla Dieta ungherese.\nIl Piano di partizione della Palestina.\nNel Piano di partizione delle Nazioni Unite del 1947 si parl\u00f2 di \"Corpus separatum\" per indicare la piccola zona ad amministrazione internazionale che ci si proponeva d'istituire al fine di evitare il fallimento dell'accordo fra la componente ebraica e quella arabo-palestinese circa l'assegnazione di citt\u00e0 quali Gerusalemme e Betlemme."}
{"id": "608687", "revid": "767487", "url": "https://it.wikipedia.org/wiki?curid=608687", "title": "Riderch II di Alt Clut", "text": "Lo si conosce solo da questa fonte e, sebbene gli studiosi lo riconoscono come tale, non esiste in realt\u00e0 nessuna prova che sia stato sovrano di Alt Clut (odierna regione attorno a Dumbarton Rock)."}
{"id": "608694", "revid": "812213", "url": "https://it.wikipedia.org/wiki?curid=608694", "title": "Madonna degli Ammalati", "text": ""}
{"id": "608696", "revid": "287204", "url": "https://it.wikipedia.org/wiki?curid=608696", "title": "Zeljko Kalac", "text": ""}
{"id": "608697", "revid": "1718925", "url": "https://it.wikipedia.org/wiki?curid=608697", "title": "Niccol\u00f2", "text": ""}
{"id": "608698", "revid": "4711", "url": "https://it.wikipedia.org/wiki?curid=608698", "title": "Vince Grella", "text": ""}
{"id": "608701", "revid": "767487", "url": "https://it.wikipedia.org/wiki?curid=608701", "title": "Eugein II di Alt Clut", "text": "Lo si conosce solo da questa fonte e, sebbene gli studiosi lo riconoscano come tale, non esiste nessuna reale prova che sia stato sovrano. Fu re di Alt Clut."}
{"id": "608711", "revid": "599013", "url": "https://it.wikipedia.org/wiki?curid=608711", "title": "Mlk", "text": ""}
{"id": "608714", "revid": "466539", "url": "https://it.wikipedia.org/wiki?curid=608714", "title": "Jacopo Iacoboni", "text": "Biografia.\nSi \u00e8 laureato in filosofia teoretica a Roma, presso l'universit\u00e0 \"La Sapienza\", nel 1995, discutendo una tesi con Lucio Colletti ed Emilio Garroni. Successivamente alla laurea ha frequentato un corso di perfezionamento all'Istituto italiano per gli studi storici a Napoli.\nScrive di politica su \"La Stampa\". Ha raccontato gli attentati dell'11 settembre e la nascita del movimento no global. Ha seguito da inviato le elezioni politiche 2001, 2006, 2008 e 2013, l'evoluzione del berlusconismo, le primarie del centrosinistra di Romano Prodi, la nascita del Partito Democratico, la crisi della sinistra e l'eredit\u00e0 degli anni settanta (tra l'altro con interviste a Vittorio Foa, Rossana Rossanda, Umberto Eco, Pietro Ingrao, Adriano Sofri, Guido Viale, Walter Veltroni, Renato Soru, Sergio Cofferati, Toni Negri, Renato Zangheri, l'ex capo delle BR Renato Curcio, gli ex terroristi Paolo Persichetti e Cesare Battisti).\nSotto la direzione di Giulio Anselmi ha commentato le elezioni presidenziali americane del 2008. Tra 2008 e 2009 una sua serie di inchieste ha raccontato il potere nelle citt\u00e0 italiane alla vigilia delle elezioni - da Bologna a Venezia e Firenze, dalla Sardegna a Napoli. Nel 2007, inviato al V-Day, ha fatto la prima intervista di politica a Beppe Grillo comparsa su un grande quotidiano. Ha raccontato, fin dal 2009, l'ascesa di Matteo Renzi. Tra 2010 e 2011 \u00e8 stato inviato al seguito del presidente della Repubblica Giorgio Napolitano. Ha raccontato lo Tsunami Tour nel 2012-2013. Nel gennaio 2015 ha scritto un ebook edito da La Stampa, \"Un uomo solo al comando. Viaggio nel Pd\", inchiesta dopo un anno di Renzi alla carica di segretario e premier.\nUna serie di inchieste e reportage hanno documentato in quell'anno tutti i finanziamenti ricevuti della Fondazione Open di Renzi, e raccontato per primi i brogli alle primarie Pd in Liguria, e i numeri dei falsi circoli del PD a Roma. Ha narrato i legami di Virginia Raggi con gli studi legali di Cesare Previti e di Pieremilio Sammarco, l'esistenza di un contratto pre-elettorale fattole firmare dal Movimento 5 Stelle come condizione per la sua candidatura nel 2016 alle elezioni per il sindaco di Roma (contenente una clausola che stabiliva una penale pecuniaria di 150.000 euro), il sistema di scatole cinesi nelle associazioni correlate al M5S. Ha raccontato per primo dell'avvenuta successione aziendale tra Gianroberto Casaleggio e suo figlio Davide, versione poi confermata da successive inchieste. Il 7 aprile 2018, Davide Casaleggio imped\u00ec a Iacoboni l'accesso alla convention pubblica dell'Associazione Casaleggio a Ivrea, motivando ufficialmente la decisione con un articolo passato del giornalista in cui si raccontava l'avvenuta successione aziendal-politica, in Casaleggio, tra il padre Gianroberto e il figlio Davide. L'esclusione del giornalista scaten\u00f2 molte proteste perch\u00e9 ritenuta dalla dei commentatori un episodio di grave intolleranza contro la libert\u00e0 di stampa.\nNel 2005 Iacoboni ha vinto il Premio Ischia di giornalismo per la carta stampata. Nel 2018 ha pubblicato \"L'Esperimento\" (Laterza), una lunga inchiesta giornalistica sulla \"vera storia del Movimento Cinque Stelle\". Per \"The Atlantic Council\" \u00e8 uno degli autori del saggio \"The Kremlin's Trojan Horses: Russian Influence in Italy\". Ha collaborato con il Financial Times all'inchiesta europea su Populismo, Europa, immigrazione verso le elezioni politiche italiane del 2018. Tiene una rubrica di politica chiamata \"Arcitaliana\" sul sito internet de \"La Stampa\". Collabora con il think tank \"Atlantic Council\", con la rivista \"Micromega\" e con l'emittente radiofonica Radiotre.\nControversie.\nIl caso Beatrice Di Maio.\nIl 16 novembre 2016 Iacoboni pubblic\u00f2 su \"La Stampa\" un articolo su una presunta struttura di cyber propaganda a favore del Movimento 5 Stelle e contro alcune importanti figure del Partito Democratico (tra cui Matteo Renzi, Maria Elena Boschi e Luca Lotti). L'articolo dest\u00f2 grande scalpore tanto che il capogruppo in commissione Affari costituzionali del PD, Emanuele Fiano, present\u00f2 un'interrogazione parlamentare volta ad ottenere chiarimenti su quanto rivelato da questa inchiesta giornalistica. L'attenzione fu rivolta in particolare ad un account Twitter, Beatrice Di Maio, dal quale partivano numerose critiche e insulti al Pd, all'allora segretario Matteo Renzi e alla presidenza della Repubblica. L'account aveva i metadati identici a una serie di altri account twitter, tutti di pesante propaganda pro M5S. Il giorno dopo l'articolo, l'account fu chiuso dal suo intestatario e il sottosegretario Lotti decise di querelare Beatrice Di Maio per diffamazione.\nPochi giorni dopo Tommasa Giovannoni Ottaviani, moglie del politico forzista Renato Brunetta, dichiar\u00f2 al quotidiano \"Libero\" di essere la persona che si celava dietro l'account Beatrice Di Maio e di aver agito in maniera autonoma dal marito. Lo stesso giornale rivel\u00f2 che la signora era in una chat privata con 50 attivisti pentastellati conosciuti in rete, tra cui un assistente di un parlamentare M5S. Beppe Grillo, fondatore del M5S, pubblic\u00f2 sul suo blog un articolo con la richiesta di scuse da parte dei responsabili della vicenda. Ma il \"debunker\" David Puente, in un suo articolo sul suo blog, poggi\u00f2 l'attenzione sul fatto che Iacoboni avesse sempre scritto di propaganda \"pro\" (e non \"del\") M5S; viceversa, \"Il Fatto Quotidiano\" e \"Next\" fecero invece notare come Iacoboni insistette nell'affermare l'esistenza di un'indagine giudiziaria su questa presunta \"struttura\" di propaganda pro M5S. L'esistenza di un procedimento penale fu confermata poi dal fatto che, il 15 marzo 2018, Tommasa Giovannoni \u00e8 stata condannata a 1500 euro di multa (con sospensione della pena) per il \"tweet\" diffamatorio nei confronti di Luca Lotti."}
{"id": "608717", "revid": "38129", "url": "https://it.wikipedia.org/wiki?curid=608717", "title": "AGM-84", "text": ""}
{"id": "608719", "revid": "690118", "url": "https://it.wikipedia.org/wiki?curid=608719", "title": "T-64", "text": "Il T-64 \u00e8 un carro armato sovietico di prima linea, schierato a partire dalla fine degli anni sessanta. \u00c8 stato probabilmente il pi\u00f9 moderno carro russo fino all'introduzione del suo diretto discendente, il T-80. Era armato con un cannone a canna liscia da 115mm nella prima versione, in seguito sostituito da uno da 125\u00a0mm e aveva un peso compreso tra le 38 e le 40 tonnellate.\nT-64.\nSviluppo e caratteristiche.\nIn un certo qual modo, si pu\u00f2 far risalire la genesi tecnica del carro all'inizio degli anni cinquanta. Il progettista sovietico A. Morozov form\u00f2 un team di tre esperti, provenienti dalla fabbrica di Charkiv, che, sostanzialmente, fondarono l'ufficio di progettazione che poi avrebbe preso il suo nome.\nIl team inizi\u00f2 a lavorare su un progetto denominato Object 430, che era destinato a rivoluzionare i paradigmi progettuali dei carri sovietici.\nVennero prodotti tre prototipi, testati a Kubinka nel 1958, che si caratterizzavano per un motore piccolo e compatto, ma di grande potenza, e per un treno di rotolamento tipo caterpillar, con ruote metalliche di piccolo diametro.\nI progettisti ritennero il mezzo interessante ma immaturo per la produzione, poich\u00e9 non aveva nessun reale vantaggio sul T-54/55.\nVenne conseguentemente sviluppato un nuovo progetto, l'Object 432, dotato del nuovo cannone D-68 da 115\u00a0mm a canna liscia.\nPer la prima volta, si decise di sostituire totalmente il quarto membro dell'equipaggio con un caricatore elettro-idraulico.\nLa soluzione consent\u00ec di risparmiare una considerevole porzione di spazio.\nIl carro armato, cos\u00ec modificato, era pi\u00f9 leggero (30,5 tonnellate contro 35) e pi\u00f9 basso di circa 7,5\u00a0cm rispetto al precedente prototipo.\nLa contemporanea comparsa del cannone inglese L7 a canna rigata da 105\u00a0mm, in grado di perforare a 1500 m la piastra frontale di pressoch\u00e9 tutti i carri sovietici allora in servizio, port\u00f2 anche a una sostanziale rivisitazione della protezione corazzata.\nVenne adottata una corazza stratificata, designata in occidente \"combinazione K\", consistente in uno strato di lega d'alluminio tra due piastre di acciaio.\nIl peso del mezzo torn\u00f2 cos\u00ec alle 34 tonnellate originarie, ma grazie al motore 5TDF da 700 cv, la mobilit\u00e0 rimase eccellente.\nIl veicolo super\u00f2 i collaudi nel settembre 1962 ed entr\u00f2 in produzione nell'ottobre del 1963 nello stabilimento di Kharkov.\nEntr\u00f2 in servizio il 30 dicembre 1966 con la designazione ufficiale di T-64.\nT-64A.\nSviluppo e caratteristiche.\nLo sviluppo di una versione migliorata inizi\u00f2 praticamente gi\u00e0 dalla messa in produzione del T-64. \nI principali miglioramenti riguardarono armamento e protezione.\nIl cannone da 115\u00a0mm fu sostituito col 2A46 da 125\u00a0mm. Conseguentemente, venne adottato un caricatore automatico pneumatico con 28 colpi di pronto impiego (del tipo a proietto e carica separati) ed uno stabilizzatore 2E23 accoppiato al nuovo mirino TPD-2-1.\nLa corazzatura fu aggiornata sostituendo uno strato di fibra di vetro allo strato di lega d'alluminio.\nI lati del carro furono protetti da pannelli d'acciaio montati su molle, simili a quelli originariamente previsti per il T-72, in grado, in teoria, di ruotare su un punto di pivot centrale per angolarsi rispetto alle fiancate del carro, offrendo una buona protezione contro i missili anticarro.\nQuesta struttura si rivel\u00f2 comunque fragile, e venne rapidamente sostituita.\nIl mezzo era inoltre dotato di sistema NBC.\nNel 1976 il progetto venne aggiornato, sostituendo il cannone originale col 2A46M1.\nDi conseguenza, venne aggiornato anche il sistema di stabilizzazione e gli apparati di puntamento.\nIl motore venne a sua volta aggiornato con modifica per renderlo policarburante (in precedenza funzionava esclusivamente con carburante diesel).\nNel 1981 il T-64A venne sottoposto a un ulteriore programma di aggiornamento, con l'aggiunta di otto lanciafumogeni da 81\u00a0mm, un telemetro laser pi\u00f9 moderno e gonne laterali in gomma e acciaio. Tra il 1977 e il 1981 pressoch\u00e9 tutti i T-64 in servizio furono portati allo standard \"A\" (designati T-64R).\nNel 1985 venne nuovamente aggiornato il telemetro e aggiunti su alcuni mezzi i blocchi di corazzatura reattiva, in una disposizione simile a quella del T-64BV.\nDi questa versione ne \u00e8 stata realizzata anche una variante comando (T-64AK) dotata di antenna radio di 10 m di altezza.\nT-64B e T-64BV.\nSviluppo e caratteristiche.\nIl T-64B \u00e8 il frutto di un processo di modernizzazione svolto, in tempi successivi, su tre prototipi differenti.\nIn particolare, il suo motore deriva dagli studi compiuti sull'object 432 e 439 negli anni sessanta, ulteriormente sviluppato negli anni settanta sull'object 476 che serv\u00ec anche da modello motoristico per il T-80, e dal nuovo sistema di controllo di tiro con telemetro laser e cannone/missile sperimentato sull'object 447.\nAlla fine quest'ultimo, con una corazza ulteriormente migliorata e il motore dal 1000 cv turbodiesel venne messo in produzione con la designazione di T-64B il 3 settembre 1976.\nAnalogamente a quanto fatto per il T-72, per ragioni di costo anche di questo mezzo venne prodotta una versione non in grado di sparare missili, denominata T-64B1, ed esteriormente indistinguibile dal T-64B.\nAlla fine, la versione B1 fu la pi\u00f9 prodotta, in un rapporto di circa 2 a 1 rispetto alla B con capacit\u00e0 lanciamissili (La composizione del plotone MBT tipo russo, in effetti, \u00e8 di un carro lanciamissili e due standard).\nEntrambe le versioni, ad ogni modo, potevano annoverare il cannone 2A46M, il caricatore pneumatico 6EZ40, e il sistema di tiro 1A33 con computer balistico, telemetro laser e sensore anemometrico. \nIl T-64B poteva lanciare il (nuovo per l'epoca) 9K122 Kobra (Nome in codice NATO AT-8 Songster), in teoria in grado di perforare la corazza frontale di tutti i carri dell'epoca a 4000 m.\nLa dotazione normale era di 28 colpi di cui 8 missili nel caricatore, pi\u00f9 altri 12 stivati nello scafo e in torretta. La versione B1 disponeva di 37 colpi in totale, ma caricava 2000 colpi per la mitragliatrice coassiale da 7,62mm contro i 1250 del T-64B.\nEntrambi i carri erano inoltre dotati di mitragliatrice pesante sulla cupola del capocarro da 12,7mm, azionabile anche dall'interno della torretta.\nNel 1981 furono modernizzati tramite l'adozione del cannone 2A46M1, di un nuovo stabilizzatore e dei nuovi lanciagranate nebbiogeni 902A Tutscha-1 in due gruppi di quattro.\nIl passo successivo fu l'adozione della ERA Kontakt-1 a copertura della parte frontale e laterale della torretta e sulla piastra frontale dello scafo, misura che aument\u00f2 in modo significativo la capacit\u00e0 di sopravvivenza contro i missili anticarro.\nLa versione con corazza reattiva venne denominata T-64BV.\nT-64BM.\nT-64BM \"Mulat\" \u00e8 un carro armato prodotto in Ucraina dal 2005 ed \u00e8 la versione modificata del T-64 .\nImpiego operativo.\nConcepito (almeno originariamente) come mezzo per i reparti corazzati d'\u00e9lite in un eventuale conflitto con la NATO, il T-64 in realt\u00e0 non ha avuto estesi impieghi operativi nella sua carriera. Questo carro non \u00e8 mai stato esportato, ed anche per questo, non ha avuto molte possibilit\u00e0 di prendere parte a molti conflitti, al contrario di altri MBT sovietici come il T-72 o il T-55. La stessa Armata Rossa decise di non utilizzarlo nella sanguinosa guerra in Afghanistan preferendo i T-62 ed i T-72. Il T-64 nelle file dell'esercito russo \u00e8 stato limitatamente utilizzato sul campo negli scontri con i ribelli ceceni. E' impiegato dal 2014 nella guerra dell'Ucraina orientale."}
{"id": "608721", "revid": "1543377", "url": "https://it.wikipedia.org/wiki?curid=608721", "title": "Dumnagual IV di Alt Clut", "text": "Lo si conosce solo da questa fonte e, sebbene alcune fonti lo riconoscano come tale, tuttavia non esiste alcuna evidenza che abbia regnato su Alt Clut. La \"Cronaca dei re di Alba\" ricorda l'incendio di Dunblane da parte dei britanni nell'849, ed \u00e8 possibile che proprio Dumnagual sia il sovrano responsabile di ci\u00f2, anche se potrebbe essersi trattato de figlio Artgal."}
{"id": "608729", "revid": "114706224", "url": "https://it.wikipedia.org/wiki?curid=608729", "title": "Alleanze Operaie", "text": "Le Alleanze Operaie (\"Alianzas Obreras\", AO) furono raggruppamenti politico-sindacali spagnoli sorti prima della Guerra Civile Spagnola. Essi furono il primo tentativo da parte dei partiti della sinistra rivoluzionaria di costituire un fronte unico durante la Seconda Repubblica Spagnola sotto il governo di centro-destra a cui partecipa la CEDA. Le AO furono dominate dagli anarchici e da formazioni della sinistra rivoluzionaria come la Sinistra Comunista di Spagna di Andr\u00e9s Nin, ma anche il Partito Comunista di Spagna, dopo molti tentennamenti dovuti al profondo legame che lo univa all'Unione Sovietica, che giudicava queste alleanze come avventuriste, ne fece parte.\nLe AO non ebbero grande seguito, a causa delle profonde divisioni ideologiche, tranne che nelle Asturie. Create nel 1933, ebbero un ruolo centrale nell'organizzare la rivolta dei minatori nel 1934. La sollevazione, in seguito denominata Rivoluzione delle Asturie, venne duramente repressa dal governo con migliaia di morti ed oltre 40\u00a0000 arresti."}
{"id": "608731", "revid": "9314", "url": "https://it.wikipedia.org/wiki?curid=608731", "title": "Alleanza Operaia", "text": ""}
{"id": "608733", "revid": "9314", "url": "https://it.wikipedia.org/wiki?curid=608733", "title": "Alianza Obrera", "text": ""}
{"id": "608734", "revid": "9314", "url": "https://it.wikipedia.org/wiki?curid=608734", "title": "Alianzas Obreras", "text": ""}
{"id": "608735", "revid": "1926649", "url": "https://it.wikipedia.org/wiki?curid=608735", "title": "Davide Mandelli", "text": "Carriera.\nGiocatore.\nCresce calcisticamente nel , dove non esordisce in prima squadra ma viene prestato alla in Serie D nella stagione 1996-1997, dove vince il campionato conquistando la Serie C2 con i piemontesi.\nLa stagione seguente viene riconfermato al centro della difesa della squadra di Biella, gioca 33 partite non segnando nessuna rete cos\u00ec come nella stagione 1998-1999, dove scende in campo lo stesso numero di volte non riuscendo a segnare alcun gol.\nNella stagione 1999-2000 passa in Serie C1 al , quindi l'anno successivo indossa la maglia del in Serie B.\nDopo aver indossato la maglia granata passa ai toscani del , sempre in Serie B, dove gioca per due stagioni, collezionando 65 presenze e segnando 3 gol.\nMandelli ritorna al Torino, nella stagione 2003-2004 dove scende in campo per 39 volte.\nNel 2004 fa il suo esordio in Serie A, con il ChievoVerona: in due stagioni gioca 67 partite segnando 5 gol. Nel 2006-2007 \u00e8 stato riconfermato dagli scaligeri allenati da Giuseppe Pillon, con cui gioca anche i preliminari di Champions League; la stagione si conclude con la retrocessione in Serie B. Nella stagione 2007-2008 ottiene la promozione in Serie A. Nella stagione 2010-2011, a met\u00e0 anno torna titolare anche in campionato e segna 2 reti.\nAllenatore.\nIl 4 dicembre 2013 chiude la sua attivit\u00e0 di calciatore e intraprende quella di tecnico in seconda del , sua ultima societ\u00e0, come vice del tecnico Michele Marcolini. La coppia Marcolini-Mandelli si rinnova anche l'anno successivo sulla panchina del Real Vicenza. Il 26 gennaio 2015 la coppia viene esonerata per poi essere richiamata un mese dopo.\nIl 7 giugno 2015 segue come vice Marcolini al Pavia, fino all'esonero del successivo 13 dicembre.\nIl 24 giugno 2016 viene scelto come vice di Marcolini anche al Santarcangelo.\nNel giugno 2017 torna al Chievo come tecnico della formazione under 17. Il 29 aprile 2018, diventa il vice allenatore di D'Anna alla guida della prima squadra.\nIl 4 luglio 2019 torna a ricoprire il ruolo di vice-allenatore del Chievo con l'approdo di Marcolini sulla panchina gialloblu.\nIl 2 novembre 2020 la coppia Marcolini-Mandelli approda sulla panchina del .\nIl 5 luglio 2021 diventa vice-allenatore dell'.\nStatistiche.\nPresenze e reti nei club.\n\"Statistiche aggiornate al 24 novembre 2013.\""}
{"id": "608740", "revid": "125956428", "url": "https://it.wikipedia.org/wiki?curid=608740", "title": "Paolo Zanetti", "text": "Caratteristiche tecniche.\nRegista di centrocampo, forte fisicamente, dotato di una buona visione di gioco e abile sui calci piazzati.\nCarriera.\nGiocatore.\nClub.\nInizi.\nCompie i suoi primi passi nell'Us Ponte dei Nori, squadra del suo paese, per poi approdare nel settore giovanile del .\nEsordisce in Serie A, sotto la guida di Edy Reja, il 21 gennaio 2001 in Vicenza-Brescia (1-1), subentrando al 55' al posto di Raffaele Longo. Ottiene un'altra apparizione la settimana successiva contro la Juventus (4-0 per i bianconeri).\nL'11 dicembre 2001 firma il suo primo contratto da professionista, legandosi alla societ\u00e0 berica fino al 30 giugno 2006 con opzione per la stagione successiva. Segna la sua prima rete tra i professionisti il 31 agosto 2002 in Vicenza- (1-0).\nIl 12 luglio 2003 passa in compropriet\u00e0 all'Empoli, in Serie A. Esordisce in campionato il 26 ottobre contro il Chievo (sconfitta per 0-1), subentrando al 22' della ripresa al posto di Vincenzo Grella. Conclude la stagione - terminata con la retrocessione in Serie B - con 13 presenze. Il 23 giugno 2004 la compropriet\u00e0 viene risolta a favore degli azzurri.\nIl 5 giugno 2005 la squadra ottiene la promozione in Serie A - con annessa vittoria del campionato - con una giornata in anticipo.\nAscoli, Torino e Grosseto.\nIl 7 luglio 2006 passa all' tramite la formula della compropriet\u00e0. Esordisce con i marchigiani il 19 agosto in Ascoli- (6-0), partita valida per il primo turno di Coppa Italia, venendo sostituito al 53' da Viktor Budjanskij. Mette a segno la sua prima rete con i bianconeri il 22 aprile contro il Catania (3-3 il finale). Conclude l'annata - terminata con la retrocessione in Serie B - rendendosi autore di buone prestazioni. Il 20 giugno 2007 viene riscattato dall'Ascoli.\nIl 21 giugno 2007 passa in compropriet\u00e0 al Torino. Esordisce in campionato il 25 agosto contro la Lazio (2-2 il finale), subentrando al 22' della ripresa al posto di Vincenzo Grella. Il 31 gennaio 2008 le due societ\u00e0 si accordano per risolvere anticipatamente la compartecipazione a favore del Torino. Termina la stagione con 24 presenze.\nIl 19 gennaio 2010 passa in prestito all'Atalanta fino al termine della stagione.\nIl 9 agosto 2011 rescinde consensualmente il contratto che lo legava alla societ\u00e0 granata, sottoscrivendo un contratto annuale con il . Esordisce con i toscani il 14 agosto in Grosseto- (3-2), valida per il secondo turno di Coppa Italia, subentrando al 45' al posto di Mancino.\nIl 26 novembre in Grosseto-Juve Stabia (0-3), al momento della sua sostituzione risponde ai tifosi che lo stavano contestando. Il giocatore si scuser\u00e0 in seguito tramite una lettera.\nSorrento.\nResosi autore di un girone di andata al di sotto delle aspettative, il 31 gennaio 2012 firma un contratto annuale con il , in Lega Pro Prima Divisione.\nEsordisce con i campani il 5 febbraio in Sorrento- (2-0), giocando titolare. Il 15 maggio rinnova il suo contratto fino al 30 giugno 2014. Termina la stagione - conclusa con l'eliminazione contro il Carpi ai play-off per via del miglior piazzamento in classifica degli emiliani - con 12 presenze.\nSegna la sua prima rete con i rossoneri il 16 settembre 2012 contro la (vittoria per 2-0), sbloccando l'incontro con una punizione a giro all'incrocio dei pali.\nReggiana.\nIl 23 gennaio 2013 viene ingaggiato a titolo definitivo dalla , con cui firma un contratto di un anno e mezzo. Esordisce con i granata da titolare alla prima partita utile, il 26 gennaio seguente contro il Cuneo (0-0 il finale), uscendo al 53' al posto di Matteo Arati.\nIl 16 aprile alcuni accertamenti evidenziano uno strappo all'aduttore della gamba sinistra, infortunio che lo tiene fermo per un mese. Rientra in campo il 26 maggio nell'incontro di andata dei play-out giocati contro il Cuneo, lasciando il terreno di gioco all'inizio della ripresa (la partita terminer\u00e0 1-1).\nIl 26 agosto prolunga il suo contratto fino al 2015.\nNazionale.\nHa esordito in nazionale con l'Under 18 il 9 ottobre 2000 in Italia-Andorra (9-0). In totale conta 22 presenze e 2 reti con le selezioni giovanili.\nAllenatore.\nReggiana.\nIl 18 novembre 2014 si ritira dal calcio giocato, entrando nello staff tecnico della nel ruolo di collaboratore tecnico. Il 1\u00ba agosto 2016 diventa l'allenatore della squadra Berretti del club emiliano.\nSudtirol.\nIl 6 luglio 2017, dopo aver rescisso il suo contratto con la , viene scelto come nuovo tecnico del S\u00fcdtirol, legandosi alla societ\u00e0 bolzanina con un contratto annuale. In seguito rinnova con la squadra di Bolzano per altre due stagioni. Al primo anno arriva secondo nel girone B di Serie C e ai play-off esce in semifinale per mano del Cosenza mentre al secondo anno arriva sesto venendo eliminato al secondo turno play-off dal Monza.\nAscoli.\nIl 7 giugno 2019 firma un contratto biennale con l', dove aveva giocato nel 2006-2007. Il 27 gennaio 2020 viene sollevato dall'incarico con la squadra al tredicesimo posto a tre punti dalla zona play-off (27 punti in 21 partite).\nVenezia.\nIl 14 agosto 2020 si accorda con il , con un contratto biennale. In campionato si piazza quinto con 59 punti e accede ai play-off. Dopo aver eliminato il nel turno preliminare e il in semifinale, il 27 maggio 2021 ottiene la promozione in Serie A con i \"lagunari\" avendo la meglio sul in finale (0-1 all\u2019andata e 1-1 al ritorno). Il 5 giugno seguente prolunga il proprio contratto con il club fino al 2025.\nStatistiche.\nPresenze e reti nei club.\n\"Statistiche aggiornate al 21 settembre 2014.\"\nStatistiche da allenatore.\n\"Statistiche aggiornate al 20 febbraio 2022\""}
{"id": "608744", "revid": "1305772", "url": "https://it.wikipedia.org/wiki?curid=608744", "title": "Dogs of War", "text": ""}
{"id": "608746", "revid": "15756", "url": "https://it.wikipedia.org/wiki?curid=608746", "title": "William Tyndale", "text": "Sebbene fossero state fatte numerose traduzioni parziali e complete a partire dal VII secolo, Tyndale fu il primo ad avvantaggiarsi dal nuovo mezzo della stampa che consentiva larghe tirature. Nel 1535 Tyndale venne incarcerato per eresia e tradimento per poi essere strangolato e bruciato sul rogo.\nGran parte del lavoro di Tyndale, appunto la Bibbia Tyndale, \u00e8 nella Bibbia \"King James Version\" (o \"Authorised Version\") pubblicata nel 1611, che sebbene sia stata rivista dal lavoro collettivo di 54 studiosi, \u00e8 per gran parte ancora basata sulla traduzione originale di Tyndale.\nBiografia.\nLa data di nascita di William Tyndale pu\u00f2 essere collocata intorno al 1494, probabilmente in North Nibley vicino Dursley, Gloucestershire. La famiglia Tyndale era anche conosciuta come \"Hytchyns\", \"Hitchins\" o \"Hutchins\", infatti quello era il cognome con il quale si iscrisse a Magdalen Hall dell'Universit\u00e0 di Oxford (ora parte dell'Hertford College), dove ottenne il Bachelor of Arts nel 1512 e il Master of Arts nel 1515. Tyndale era molto dotato per le lingue tanto da parlare correntemente il francese, il greco, l'ebraico, il tedesco, l'italiano, il latino, lo spagnolo e, naturalmente, la sua lingua materna. Successivamente pass\u00f2 a Cambridge dove probabilmente segu\u00ec le lezioni di Erasmo da Rotterdam, che nel 1503 tradusse in inglese \"Enchiridion Militis Christiani\" (\"Handbook of the Christian Knight\"), e dove incontr\u00f2 Thomas Bilney e John Fryth.\nDivenne cappellano nella casa di Sir John Walsh in Little Sodbury nel 1521 circa. Le sue idee lo misero in difficolt\u00e0 a causa di una disputa con i suoi colleghi e, intorno al 1522, venne convocato dal Cancelliere della Diocesi di Worcester in quanto accusato di eresia di stampo ariano, poich\u00e9 dal suo studio filologico emergeva che Ges\u00f9 di Nazaret non fosse il Dio dell'Antico Testamento ma il suo angelo personale, chiamato nei testi greci con lo pseudonimo di Arcangelo Michele. Gi\u00e0 allora era determinato a tradurre la bibbia in inglese, essendo fermamente convinto che la strada per giungere a Dio fosse quella delle sue parole e che tale strada avrebbe dovuto essere disponibile anche per l'umile contadino che aveva maggiore familiarit\u00e0 con l'aratro che con i libri. Cos\u00ec lasci\u00f2 tutto per trasferirsi a Londra.\nA Londra Tyndale fu fermamente respinto dal vescovo Cuthbert Tunstall quando gli chiese un appoggio. Il cardinale, al pari di molti alti prelati, era molto a disagio al pensiero di una bibbia in vernacolo. Tyndale, con l'aiuto di un mercante, Humphrey Monmouth, fugg\u00ec dall'Inghilterra sotto pseudonimo e sbarc\u00f2 ad Amburgo nel 1524. Aveva gi\u00e0 iniziato la traduzione del nuovo Testamento, dopo una visita a Lutero a Wittenberg, l'anno seguente, termin\u00f2 la traduzione.\nIn seguito alla pubblicazione del nuovo testamento il cardinale Wolsey condann\u00f2 Tyndale come eretico e ne domand\u00f2 l'arresto.\nTyndale cerc\u00f2 di evitare l'arresto nascondendosi, probabilmente per un certo periodo di tempo ad Amburgo, e continuando la sua attivit\u00e0. Egli revision\u00f2 la sua versione del Nuovo Testamento ed inizi\u00f2 a tradurre il Vecchio Testamento, scrivendo anche diversi trattati. Nel 1530 scrisse \"The Practyse of Prelates\", che gli attir\u00f2 l'appoggio del fronte cattolico a causa della sua opposizione al divorzio di Enrico VIII d'Inghilterra. Ci\u00f2 per\u00f2 provoc\u00f2 l'ira del re contro di lui: Enrico infatti chiese formalmente all'imperatore Carlo V l'arresto di Tyndale ed il suo ritorno in Inghilterra.\nAlla fine fu denunciato alle autorit\u00e0. Fu arrestato ad Anversa nel 1535 e rinchiuso nel castello di Vilvoorde nei pressi di Bruxelles. Venne processato con l'accusa di eresia nel 1536 e condannato al rogo, nonostante il tentativo di Thomas Cromwell di intercedere in suo favore. Il 6 ottobre 1536 fu strangolato prima del rogo ed in seguito il suo corpo ormai senza vita venne bruciato. Si narra che le sue ultime parole furono: \u00abOh Signore, apri tu gli occhi al Re d'Inghilterra!\u00bb.\nL'eredit\u00e0 di Tyndale.\nTraducendo la Bibbia, Tyndale introdusse nella lingua inglese diversi nuovi termini:\nConi\u00f2 anche alcune note locuzioni come :\nQuasi tutte le analisi storiche ipotizzano che Tyndale abbia effettuato le sue traduzioni sulla base della Vulgata e delle opere di Martin Lutero. La Societ\u00e0 Tyndleiana esibisce per\u00f2 un considerevole numero di prove a sostegno della tesi che le sue traduzioni siano state invece eseguite direttamente dalle fonti originali ebraiche e greche, che egli aveva nella sua disponibilit\u00e0. Ad esempio, i Prolegomena all'opera di \"Mombert\" \"William Tyndale's Five Books of Moses\" suggeriscono che il Pentateuco di Tyndale sia una traduzione dall'originale ebraico.\nMyles Coverdale si serv\u00ec principalmente del lavoro di Tyndale per la sua versione completa della Bibbia in lingua inglese.\nMonumenti.\nNei giardini Victoria sul \"Thames Embankment\" a Londra, fu eretta nel 1884 una statua in bronzo, opera di Sir Joseph Boehm, che commemora la vita e l'opera di Tyndale. Rappresenta la mano destra del riformatore posata su una copia aperta della Bibbia che, a sua volta, poggia su di un'antica pressa da stampa.\nSulla collina che sovrasta il suo luogo di nascita, North Nibley, sorge una torre monumentale, il \"Tyndale monument\", costruita in suo onore nel 1866."}
{"id": "608748", "revid": "767487", "url": "https://it.wikipedia.org/wiki?curid=608748", "title": "Deossiribonucleotide", "text": "Un desossiribonucleotide \u00e8 il monomero (o singola unit\u00e0) di DNA.\nOgni desossiribonucleotide \u00e8 costituito da tre parti: una base azotata, un zucchero desossiribosio ed uno o pi\u00f9 gruppi fosfato.\nLa base azotata \u00e8 sempre legata al carbonio 1' del desossiribosio, che si distingue dal ribosio per la presenza di un protone sul carbonio 2' al posto di un gruppo \u2014OH.\nIl gruppo fosfato si trova legato al carbonio 5' del desossiribosio.\nQuando i desossiribonucleotidi si polimerizzano a formare il DNA, il gruppo fosfato di un nucleotide si lega al carbonio 3' del successivo nucleotide tramite un legame fosfodiestere.\nI nuovi nucleotidi vengono sempre aggiunti al carbonio 3' dell'ultimo nucleotide, quindi la sintesi procede dall'estremit\u00e0 5' alla 3'."}
{"id": "608749", "revid": "1149807", "url": "https://it.wikipedia.org/wiki?curid=608749", "title": "Tyco il terribile", "text": "Tyco il terribile (\"Life Is Ruff\") \u00e8 un film per la televisione del 2005 con la star di \"Raven\" e \"Cory alla Casa Bianca\" Kyle Massey, Kay Panabaker e Mitchel Musso.\nTrama.\nProtagonista del film \u00e8 Calvin Wheeler, un tredicenne che diventa pi\u00f9 responsabile grazie all'aiuto di Tyco, un adorabile e ingombrante randagio, Raymond Figg che \u00e8 diventato migliore amico di Calvin dopo che lui gli ha salvato la vita da un attacco d'asma, ed Emily Watson, collaboratrice del rifugio per animali.\nCalvin adotta Tyco, alle spalle dei genitori, per comprare un numero introvabile del suo fumetto preferito: \"Gotham Man\", ma ad ostacolarlo c'\u00e8 Preston Price, campione per due anni consecutivi alla gara canina della citt\u00e0 di Calvin.\nAlla fine Calvin decider\u00e0 di donare i soldi vinti con la gara canina al rifugio per animali che viene chiamato Gotham Man.\nColonna sonora.\nKyle Massey canta la canzone durante i titoli di coda."}
{"id": "608751", "revid": "169529", "url": "https://it.wikipedia.org/wiki?curid=608751", "title": "Giuseppe Palam\u00e0", "text": "Biografia.\nSi laure\u00f2 in ingegneria a Milano nel 1924. Insegn\u00f2 matematica presso il liceo Palmieri di Lecce dal 1927 alla morte. Viene ricordato come una persona riservata e di profonda umanit\u00e0.\nS'interess\u00f2 principalmente dei polinomi di Laguerre e di Hermite e di certe speciali formazioni algebriche (multi-grade).\nNel 1954 ottenne il premio dell'Accademia dei Lincei; consegu\u00ec anche un premio Mathesis.\nPubblic\u00f2 pi\u00f9 di cento articoli di matematica su riviste nazionali ed internazionali."}
{"id": "608752", "revid": "88967", "url": "https://it.wikipedia.org/wiki?curid=608752", "title": "Tyco, il terribile", "text": ""}
{"id": "608753", "revid": "64833", "url": "https://it.wikipedia.org/wiki?curid=608753", "title": "Desossiribonucleotide", "text": ""}
{"id": "608760", "revid": "30610", "url": "https://it.wikipedia.org/wiki?curid=608760", "title": "Ayi Kwei Armah", "text": "Viene considerato uno degli autori pi\u00f9 rappresentativi della letteratura africana in lingua inglese. Come Chinua Achebe e altri autori africani del periodo post-coloniale, Armah affronta nella propria opera la profonda crisi culturale e sociale dei paesi africani all'indomani dell'indipendenza."}
{"id": "608771", "revid": "169529", "url": "https://it.wikipedia.org/wiki?curid=608771", "title": "Cronaca dei re di Alba", "text": "La Cronaca dei re di Alba (o Cronaca scozzese) \u00e8 una breve cronaca dei sovrani di Alba (odierna Scozia), che copre il periodo compreso tra re Cin\u00e1ed I mac Ailp\u00edn (morto nell'858) e re Cin\u00e1ed II mac Ma\u00edl Coluim (971\u2013995). \nStoria.\nWilliam Forbes Skene chiam\u00f2 quest'opera Cronaca dei re degli scoti, mentre altri l'hanno definita Antica cronaca scozzese, ma alla fine tra gli studiosi ha prevalso il nome di \"Cronaca dei re di Alba\".\nL'unica versione superstite \u00e8 contenuta nel manoscritto Poppleton, conservato nella Biblioteca nazionale di Parigi. L'opera riveste una grande importanza per la conoscenza del periodo storico trattato e anche per alcuni aspetti linguistici di iberno-latino. Senza dubbio il testo originale fu scritto in Scozia, forse agli inizi dell'XI secolo, poco dopo il regno di Cin\u00e1ed II, l'ultimo sovrano menzionato nell'opera."}
{"id": "608773", "revid": "124257598", "url": "https://it.wikipedia.org/wiki?curid=608773", "title": "Nuovi media", "text": "I nuovi media, o media digitali, sono quei mezzi di comunicazione di massa sviluppati dopo la nascita dell'informatica e in correlazione ad essa. \u00c8 ormai radicato l'uso del termine latino \"media\" (plurale di \"medium\", significa stare nel mezzo tra colui che trasmette e colui che riceve) per indicare i mezzi di comunicazione di massa. I nuovi media sono quei nuovi canali della comunicazione creati e utilizzati di volta in volta man mano che il processo tecnologico avanza. \nL'interattivit\u00e0 offerta dalle applicazioni web consente una tipologia di comunicazione propria degli stessi nuovi media, e cio\u00e8 n\u00e9 univoca (\"one-to-one\") n\u00e9 molteplice (\"one-to-many\"), ma addirittura collettiva (\"many-to-many\"). Le tecnologie digitali permettono infatti una comunicazione personalizzata e multidirezionale che sfrutta il canale bidirezionale della Rete per indirizzare messaggi mirati e diversificati in base alle aspettative e alle preferenze dell'utente. Bolter e Grusin parlano della mediazione dei nuovi media come \"la rimediazione (remediation) della realt\u00e0 perch\u00e9 essi stessi sono reali e perch\u00e9 l'esperienza dei media \u00e8 il soggetto della rimediazione\". Con il termine \"remediari\", che in latino significa \"curare\", si vuole intendere che ogni nuovo medium \u00e8 stato creato per colmare un limite o correggere un errore compiuto da quello che l'ha preceduto, portando, quindi, a termine il lavoro che il medium precedente non ha svolto.\nDefinizione e caratteristiche dei nuovi media.\nI media digitali possono essere definiti come quei mezzi di comunicazione legati alle tecnologie e a Internet, che si differenziano dai media tradizionali (Stampa, Radio, Televisione) in particolar modo per le caratteristiche di multimedialit\u00e0 e interattivit\u00e0. Proprio per la stretta correlazione tra nuovi media e Internet, gli Osservatori Digital Innovation del Politecnico di Milano studiano il fenomeno all'interno del paradigma Internet Media, valutando il mercato pubblicitario e della vendita di contenuti legato a questi ultimi.\nCaratteristiche distintive e salienti dei nuovi media sono:\nUna delle caratteristiche che distinguono i nuovi media dai vecchi \u00e8 la variabilit\u00e0: un nuovo medium riproduce tante versioni diverse spesso assemblate da un computer.\nLa codifica numerica e la loro struttura modulare consentono l'automazione di diverse operazioni, quali manipolazione, creazione e accesso ai media. \nAltra caratteristica \u00e8 la transcodifica, ossia, la traduzione di un oggetto in un altro formato.\nLe tecnologie digitali hanno prodotto nella seconda met\u00e0 degli anni Novanta la convergenza di tre media precedentemente separati: il telefono, la televisione, il calcolatore elettronico. I nuovi media sono dunque convergenti: con la convergenza tra telefono e calcolatore, ad esempio, si pu\u00f2 accedere al Web. Altre caratteristiche dei nuovi media \u00e8 che sono personali e ipertestuali: personali perch\u00e9 in rete possono fornire agli utenti servizi su richiesta e gli utenti possono richiedere ci\u00f2 che cercano e che vogliono; sono ipertestuali perch\u00e9 permettono un'esplorazione non lineare attraverso una rete di nodi collegati da link. \"Con ipertesto si intende sia scrittura non sequenziale- testo che si dirama e consente al lettore di scegliere; qualcosa che si fruisce al meglio su uno schermo interattivo. Cos\u00ec come \u00e8 comunemente inteso, un ipertesto \u00e8 una serie di brani di testo tra cui sono definiti dei collegamenti che consentono al lettore differenti cammini\".\nI nuovi media permettono sia una comunicazione asincrona, in cui lo scambio comunicativo tra gli interlocutori avviene in tempi diversi, come avviene nei forum, che comunicazione sincrona, in cui due o pi\u00f9 utenti si scambiano messaggi che vengono fruiti immediatamente, come se gli utenti stessero conversando tra loro o parlando al telefono, ad es. la chat.\nI formati dei nuovi media.\nI nuovi media, a differenza di quelli analogici, sono discreti (discontinui). Sono composti da un codice digitale, sono quindi rappresentazioni numeriche aventi in comune l'uso del computer o di altri sistemi digitali.\nPermettono l'accesso casuale, sono interattivi e bidirezionali, si svincolano dai limiti di spazio e tempo, favorendo la partecipazione al processo della comunicazione. I messaggi sono da molti a molti e non vi \u00e8 pi\u00f9 un'unica direttrice centro-periferia o alto-basso. Sono multimediali; trasformando le informazioni in segnali digitali, \u00e8 possibile gestire i dati in modo pi\u00f9 semplice: con i bit, abbiamo un'omogeneit\u00e0 di diversi formati e possiamo rappresentare, in sequenze di zero e di uno, testi, suoni, immagini statiche e in movimento. I diversi formati divengono cos\u00ec compatibili e questo consente il processo di convergenza teorizzato da Nicholas Negroponte e da ricercatori del Media Lab alla met\u00e0 degli anni Ottanta, e che ha dato il via alla progettazione di dispositivi multimediali, cio\u00e8 in grado di trattare indifferentemente formati di tipo numerico, audiovisivo, sonoro.\nI nuovi media nella didattica.\nLa tecnologia sta acquistando importanza anche nella didattica, offrendo svariate modalit\u00e0 di apprendimento, non esenti da controversie . Gli ipertesti, la comunicazione virtuale, la ricerca di informazioni in internet, i blog, si sono diffusi sempre pi\u00f9 negli ultimi anni, inserendosi in ogni campo dell'educazione e dell'informazione. Molti docenti usano i blog come laboratori di ricerca e di scambio, ad esempio ricordiamo l'Educational Blogger Network, la rete delle reti dei blogger \nche ha la finalit\u00e0 di facilitare l'accesso alle nuove tecnologie per l'insegnamento di tutte le discipline. Il blog \u00e8 un website frequentemente sempre e in ogni luogo aggiornato e consiste in messaggi datati e ordinati cronologicamente. Per gli studenti, apprendere tramite l'utilizzo di tecnologie multimediali, . \nNell'ambito di quasi tutti i corsi di laurea in scienze della comunicazione sono presenti insegnamenti di \"teorie e tecniche dei nuovi media\", normalmente afferenti al settore scientifico-disciplinare della sociologia dei processi culturali e comunicativi. Oggetto di studio di tali insegnamenti \u00e8 essenzialmente l'impatto che i nuovi media hanno sulla vita quotidiana delle persone e quindi sul mutamento sociale, nonch\u00e9, viceversa, come la societ\u00e0 influenza i nuovi media.\nSi interessano ai nuovi media anche altre discipline, quali l'antropologia, l'informatica e le scienze cognitive (psicologia, percezione), nonch\u00e9 la psicologia sociale e l'epistemologia.\nAnalizzare i nuovi media.\nUna delle sfide pi\u00f9 interessanti, ma anche intimamente controverse, portate dai nuovi media \u00e8 senza dubbio quella di estrarre informazioni (si parla a questo proposito di Information Retrieval) da ampie moli di dati testuali (scritti, visivi, audio, multimediali, ecc.). Tipaldo scrive a questo proposito che \u00abInternet e, in modo particolare, le applicazioni basate sul World Wide Web (o Web-based Technologies) costituiscono senza ombra di dubbio il pi\u00f9 vasto, complesso, controverso e promettente campo di prova che l'analisi del contenuto ha oggi di fronte a s\u00e9\u00bb.\nUna propriet\u00e0 che emerge dai nuovi media \u00e8 il dialogismo e la dimensione di\n\u00abcommunity\u00bb che li accompagna: \"non solo i blog sono calati in una fitta trama\nipertestuale di collegamenti, ma stimolano esplicitamente questa dimensione\nsollecitando i commenti dei lettori e spesso linkandosi ad altri blog. Oggi,\nquasi tutti i sistemi di blog contengono la possibilit\u00e0 di accettare i commenti dei\nlettori sulle singole notizie pubblicate. In questo modo, i contenuti dei blog\nsono sempre aperti a forme di dialogo tra l\u2019autore delle annotazioni, i suoi\nlettori e, perch\u00e9 no, perfino le fonti\".\nMultitasking.\nL'uso di pi\u00f9 media digitali contemporaneamente da parte di un utente viene chiamato \"multitasking\" , modalit\u00e0 che viene agita soprattutto dai nativi digitali."}
{"id": "608777", "revid": "661526", "url": "https://it.wikipedia.org/wiki?curid=608777", "title": "Ignacio Matte Blanco", "text": "Partendo dalla dottrina psicodinamica, ha analizzato il dualismo conscio-inconscio mettendo in risalto le differenze tra i processi cognitivi. Il suo sguardo si focalizza sull'interazione tra pensiero logico aristotelico, proprio del conscio e caratterizzato dalle categorie di spazio e tempo e dal principio di non contraddizione, da lui definito \"pensiero asimmetrico\", e quello inconscio, definito \"simmetrico\", dove la logica tradizionale si scioglie per lasciare spazio a una modalit\u00e0 di pensiero \"intellettiva\" con potenza cardinale corrispondente all'infinito. \nSecondo Matte Blanco la tripartizione della psiche umana che Freud aveva tracciato nella sua II topica, descrivendo le istanze dell'Es, dell'Io e del Super-Io, non era in grado di tenere sufficientemente in considerazione le peculiarit\u00e0 dell'inconscio, anzi ridimensionava la portata della scoperta di quest'ultimo, relegandolo al semplice grado di attributo delle diverse strutture e non riconoscendolo pi\u00f9 quale \"luogo\" altro della mente. In base a questo posizionamento teorico lo psicanalista cileno riprese e rielabor\u00f2 la cosiddetta I topica freudiana, fondata sulla tripartizione conscio-inconscio-preconscio, giungendo a postulare l'esistenza di un sistema bi-logico.\nTra le sue pubblicazioni pi\u00f9 importanti si ricordano \"\", \"Metabolismo psichico e logica dell'inconscio\" e \"Pensare, sentire, essere: riflessioni cliniche sull'antinomia fondamentale dell'uomo e del mondo\".\nBiografia e carriera.\nUltimo nato di un'aristocratica famiglia cilena, frequent\u00f2 il ginnasio tedesco a Santiago, ed in seguito consegu\u00ec la laurea in Medicina nel 1930, alla Universit\u00e0 Cattolica di Santiago del Cile (fra i suoi compagni di studi vi era anche il futuro presidente cileno Salvador Allende).\nPresso il dipartimento di Fisiologia della stessa Universit\u00e0 svolse attivit\u00e0 come responsabile di laboratorio; si rec\u00f2 poi nel 1933 a Londra, per specializzarsi in Neuropsichiatria presso la \"Northumberland House\" e presso il \"Maudsley Hospital\".\nPrima di lasciare il Cile aveva gi\u00e0 cominciato a sviluppare l'interesse per la psicoanalisi, effettuando anche analisi didattiche sotto la guida del pioniere della pratica psicoanalitica cilena, Fernando Allende Navarro. Seguirono gli studi di psicoanalisi al \"British Psychoanalitical Institute\", in cui venne in contatto con le teorie di Melanie Klein, che ebbero un'influenza importante sulle successive teorie di Matte Blanco. Durante il suo apprendistato fu sottoposto ad analisi didattica da Walter Schmideberg, e segu\u00ec alcune analisi di controllo con Anna Freud, Melitta Schmideberg, Helen Sheehan-Dare e James Strachey.\nNel 1940 si trasfer\u00ec negli USA per lavorare al Johns Hopkins Hospital e, fra il 1941 e il 1943, divenne prima Lettore e poi Professore associato di Psichiatria alla Duke University.\nTornato in Cile nel 1943, contribu\u00ec a fondare nel 1946 il \"Centro Studi Psicoanalitici\", che in seguito divenne, nel 1949, la Societ\u00e0 Psicoanalitica Cilena.\nSi trasfer\u00ec definitivamente a Roma nel 1966, senza avere pi\u00f9 occasione di ritornare in Cile. Qui dal 1970 al 1974 insegn\u00f2 Psicopatologia alla Scuola di Specializzazione in Psichiatria e Neurologia presso l'Universit\u00e0 Cattolica del Sacro Cuore. Dal 1966 \u00e8 stato analista didatta della \"SPI\" (Societ\u00e0 Italiana di Psicoanalisi), e docente presso l'Istituto di Psicoanalisi di Roma."}
{"id": "608781", "revid": "1627355", "url": "https://it.wikipedia.org/wiki?curid=608781", "title": "Stefano Cerioni", "text": "Maestro di scherma, \u00e8 stato allenatore delle squadre di fioretto maschili e femminili prima dell'Italia e poi della Russia.\nDal 16 settembre 2021 \u00e8 tornato ad essere il responsabile tecnico della nazionale italiana di fioretto.\nBiografia.\nAllievo di Ezio Triccoli, fondatore della sala d'armi di Jesi, da cui provengono anche Giovanna Trillini e Valentina Vezzali, Elisa Di Francisca e Claudia Pigliapoco.\nAtleta.\nA 16 anni entra stabilmente nella nazionale under 20 e nel 1980 giunge al 2\u00ba posto nei campionati italiani assoluti, sconfitto in finale dal livornese Angelo Scuri, gi\u00e0 fiorettista affermato in quel periodo e componente della nazionale.\nNel 1982 arrivano i primi successi internazionali tra gli under 20: si aggiudica due prove della Coppa del Mondo di categoria, giungendo al 6\u00ba posto nei campionati mondiali \"giovani\" di Buenos Aires.\nL'anno successivo arriva la prima vittoria in una tappa di Coppa del Mondo assoluta, al \"Challenge Martin\u00ec\" di Parigi. A Budapest vince la medaglia d'argento nel campionato del mondo under 20, sconfitto in finale dal connazionale Luca Vitalesta.\nDopo un altro 2\u00ba posto ai campionati italiani assoluti, esordisce nella nazionale maggiore per i mondiali di Vienna, dove giunge al 4\u00ba posto nella gara individuale. Nello stesso anno raccoglie anche il 2\u00ba posto finale nella classifica di Coppa del Mondo.\nIl 1984 \u00e8 l'anno dell'esordio olimpico. La stagione inizia con la vittoria al trofeo Citt\u00e0 di Venezia, vince il suo primo titolo mondiale aggiudicandosi la gara iridata under 20 di Leningrado.\nAlle Olimpiadi di Los Angeles, nella gara individuale conquista la medaglia di bronzo, sconfiggendo il francese Pietruszka per 10-5; nella gara a squadre il primo successo olimpico con la medaglia d'oro.\nNel 1985, a Barcellona, arriva anche la conferma mondiale a squadre, presenti anche le nazionali dell'est che boicottarono le olimpiadi dell'anno precedente, tra cui la forte compagine sovietica. Nella gara individuale sfiora la medaglia, giungendo al 4\u00ba posto finale. Cerioni era un combattente di temperamento, che gli \u00e8 costato caro nel 1986. Dopo aver insultato i giudici ai Mondiali, \u00e8 stato sospeso dalle competizioni per un anno intero.\nTorna nel 1988, alle Olimpiadi di Seoul, ottiene la medaglia d'oro individuale nel fioretto.\nCerioni \u00e8 poi vincitore anche del Mondiale a squadre ad Atene nel 1994.\nAllenatore.\nHa quindi iniziato ad allenare i fiorettisti a Jesi, seguendo il maestro Ezio Triccoli. Allena poi la fiorettista Giovanna Trillini e la Elisa Di Francisca.\nNel 2005 la Federazione Italiana Scherma lo chiama come commissario tecnico del fioretto maschile italiano e dal 2008 anche delle donne, dove resta fino alle Olimpiadi di Londra del 2012.\nDa inizio 2013 al novembre 2016 allena la Nazionale russa di fioretto maschile e femminile.\n\u00c8 stato quindi coach di diversi atleti tra cui nel 2019 ancora Elisa Di Francisca e oggi il ceco Alexander Choupenitch.\nPalmar\u00e8s.\nIn carriera ha conseguito i seguenti risultati:"}
{"id": "608783", "revid": "1149807", "url": "https://it.wikipedia.org/wiki?curid=608783", "title": "A me gli occhi...", "text": "A me gli occhi... (\"Now You See It...\") \u00e8 un film per la televisione del 2005 diretto da Duwayne Dunham e interpretato da Johnny Pacar e Alyson Michalka. Il film \u00e8 prodotto per Disney Channel.\nTrama.\n\"A me gli occhi...\" narra la storia di ci\u00f2 che pu\u00f2 succedere quando un reality show scopre qualcosa che non pu\u00f2 essere visto in televisione. L'aspirante Allison Miller insieme al suo cameraman stanno facendo il giro dell'America per trovare il miglior giovane mago di tutti i tempi.\nDopo tanti provini andati male, Allison deve contare su Danny Sinclair che gli mostra un trucco di magia che alla fine gli permette di essere ammesso al reality show. Ma a quanto pare Danny non usa \"trucchi\" di magia..."}
{"id": "608786", "revid": "119829080", "url": "https://it.wikipedia.org/wiki?curid=608786", "title": "Temperatura equivalente di rumore", "text": "La temperatura equivalente di rumore \u00e8 una grandezza utilizzata in elettronica e nel campo delle telecomunicazioni assieme alla cifra di rumore per quantificare la rumorosit\u00e0 di un sistema (in genere un quadripolo).\nLa determinazione della rumorosit\u00e0 di un quadripolo viene effettuata mediante il confronto con la rumorosit\u00e0 introdotta da un sistema o elemento di riferimento, il quale \u00e8 in generale la resistenza che adatta in potenza la porta d'ingresso del quadripolo stesso e che si trova alla temperatura assoluta di 290 kelvin (17 \u00b0C, temperatura standard).\nNello schema dNi indica la potenza disponibile di rumore (in una banda di frequenze infinitesima) introdotta dal resistore posto all'ingresso del quadripolo mentre dNu indica la potenza disponibile di rumore misurata all'uscita. La potenza disponibile di rumore dNi \u00e8 data da:\nformula_1\nin cui k = 1.38 \u00d7 10\u221223 J / K \u00e8 la costante di Boltzmann e T \u00e8 la temperatura assoluta a cui si trova il resistore (per convenzione si pone T=290 kelvin ogniqualvolta non \u00e8 specificato).\nLa potenza disponibile di rumore dNu pu\u00f2 essere scomposta come la somma di due contributi:\nformula_2\nin cui il primo tiene conto della rumorosit\u00e0 dovuta al solo riferimento R (alla temperatura assoluta T) mentre il secondo termine tiene conto della rumorosit\u00e0 introdotta dal solo quadripolo, la quale non dipende dalla temperatura alla quale si trova il riferimento. Considerando il quadripolo ideale (e quindi non rumoroso) \u00e8 possibile determinare il valore della temperatura assoluta Tr alla quale dovrebbe trovarsi il riferimento R per poter misurare ai morsetti di uscita del quadripolo stesso la potenza dNa. Tr prende il nome di \"temperatura equivalente di rumore\". La potenza disponibile di rumore dNu \u00e8 quindi data da:\nformula_3\nIn altri termini, la temperatura equivalente di rumore \u00e8 la temperatura che si dovrebbe sommare alla temperatura T del riferimento R per poter misurare ai morsetti d'uscita del quadripolo, considerato ideale, la potenza disponibile di rumore dNu. \n\u00c8 importante sottolineare che la temperatura equivalente di rumore \"non\" \u00e8 la temperatura fisica alla quale si trova l'apparato; \u00e8 per sottolineare questa sostanziale differenza che si utilizza il termine \"equivalente\".\nLa temperatura equivalente di rumore e la cifra di rumore sono fra loro legate dalle seguenti relazioni, ottenibili confrontando le espressioni di dNu che si ottengono utilizzando F o Tr in riferimento allo stesso quadripolo:\nformula_4\n&lt;br&gt;\n&lt;br&gt;\nformula_5\nin cui T \u00e8 la temperatura assoluta del riferimento alla quale \u00e8 stata calcolata F (in genere 290 kelvin).\nLa temperatura equivalente di rumore \u00e8 in generale funzione della frequenza e del riferimento R ma non dipende dalla sua temperatura assoluta T.\nTemperatura equivalente di rumore di una cascata di quadripoli.\nConsideriamo la seguente cascata di due quadripoli qualsiasi in condizione di adattamento di potenza, ognuno caratterizzato dal proprio guadagno disponibile e dai propri parametri di rumore F e Tr:\n&lt;br&gt;\n&lt;br&gt;\nLa potenza disponibile di rumore dNu a valle della cascata \u00e8 data da:\n&lt;br&gt;&lt;br&gt;\nformula_6 \n&lt;br&gt;&lt;br&gt;\ncon:&lt;br&gt;&lt;br&gt;\nformula_7&lt;br&gt;&lt;br&gt;\nInoltre \u00e8 possibile scrivere:&lt;br&gt;&lt;br&gt;\nformula_8&lt;br&gt;&lt;br&gt;\ne quindi dall'uguaglianza:&lt;br&gt;&lt;br&gt;\nformula_9&lt;br&gt;&lt;br&gt;\nsi ottiene che:&lt;br&gt;&lt;br&gt;\nformula_10&lt;br&gt;&lt;br&gt;\nche nel caso di in cui la cascata fosse costituita da \"n\" quadripoli diventa:&lt;br&gt;&lt;br&gt;\nformula_11\n&lt;br&gt;&lt;br&gt;\nIl risultato ottenuto mette in evidenza che la rumorosit\u00e0 di una cascata di quadripoli dipende fortemente dai primi stadi; infatti il primo quadripolo contribuisce alla rumorosit\u00e0 totale con il proprio contributo inattenuato mentre il generico quadripolo n-esimo (con n &gt; 1) contribuisce con la propria rumorosit\u00e0 divisa per il prodotto degli n-1 guadagni disponibili dei quadripoli che si trovano immediatamente prima. Questa considerazione risulta importante soprattutto nella progettazione del lato di ricezione di un sistema di telecomunicazione in quanto si ha praticamente sempre a che fare con segnali ricevuti a bassissima potenza che quindi impongono di avere una ancor pi\u00f9 bassa rumorosit\u00e0 per garantire un adeguato rapporto segnale-rumore."}
{"id": "608791", "revid": "339392", "url": "https://it.wikipedia.org/wiki?curid=608791", "title": "San Matteo Evangelista", "text": ""}
{"id": "608800", "revid": "37401", "url": "https://it.wikipedia.org/wiki?curid=608800", "title": "Sergent Pepper", "text": ""}
{"id": "608802", "revid": "287204", "url": "https://it.wikipedia.org/wiki?curid=608802", "title": "Timidina", "text": "La timidina, chiamata anche deossitimidina, ribosiltimidina o timina deossiriboside, \u00e8 un nucleoside formato dal 2-desossi-D-ribosio (uno zucchero pentoso) e dalla timina, una base azotata pirimidinica.\nStruttura e propriet\u00e0.\nLa timidina, composta da una molecola deossiribosio legata alla timina, \u00e8 molto simile alla citidina e all'uridina (presente nell'RNA).\nLa timidina pu\u00f2 essere fosforilata con uno, due o tre gruppi fosfato, originando rispettivamente TMP, TDP o TTP (timidina mono-, di- o trifosfato).\n\u00c8 presente in forma solida in piccoli cristalli oppure come polvere bianca cristallina.\nLa stabilit\u00e0 della timidina in condizioni di temperatura e pressione standard \u00e8 molto alta.\nLa timidina \u00e8 un composto presente in tutti gli organismi viventi: costituisce il 25% circa del DNA. Nell'RNA, generalmente, non \u00e8 presente la timidina, al cui posto si trova l'uridina."}
{"id": "608803", "revid": "36426", "url": "https://it.wikipedia.org/wiki?curid=608803", "title": "Naviglio di Bereguardo", "text": "Il Naviglio di Bereguardo (in lombardo \"Navili de Bereguard\") \u00e8 uno dei canali artificiali, destinati originariamente alla navigazione interna, che sono stati scavati tra il tardo Medioevo e il XIX secolo nel Milanese.\nStoria.\nIn particolare, il naviglio di Bereguardo, iniziato gi\u00e0 nel 1420, fu realizzato in gran parte tra il 1457 e il 1470 per volont\u00e0 di Francesco I Sforza duca di Milano. Si stacca dal Naviglio Grande a Castelletto di Abbiategrasso, e si dirige verso sud, raggiungendo il Ticino, nel quale sfocia al ponte di Bereguardo, dopo circa 19 km. Ha una caduta di circa 24 metri, che viene superata con 12 conche. Sostitu\u00ec il canale voluto da Gian Galeazzo Visconti e fino al 1819 rest\u00f2 l'unica via di collegamento tra Milano e il mare, fondamentale soprattutto per il trasporto del sale.\nLe merci che dal Po, risalendo il Ticino nel suo primo tratto, erano destinate a Milano, dovevano essere trasbordate via terra su questo canale, attraverso il quale raggiungevano il Naviglio Grande e quindi la citt\u00e0. A volte erano le imbarcazioni stesse a essere trainate, con tutto il loro carico, per essere immesse nel naviglio da Bereguardo.\nIl canale decadde all'inizio del XIX secolo, quando fu completato con il Naviglio Pavese il collegamento diretto di Milano con il Ticino, a breve distanza dalla sua confluenza nel Po. Barcaioli, mulattieri e trafficanti abbandonarono rapidamente quella scomoda situazione per trasferirsi a Pavia.\nOggi, un canale irriguo.\nPrivo di traffico, il naviglio fu declassato e ancora oggi funge da canale di irrigazione. Delle vecchie conche sopravvivono, in ottime condizioni, le parti in muratura e le pavimentazioni del fondo, a testimonianza della grande perizia degli ingegneri e delle maestranze che, tre secoli e mezzo fa, realizzarono l'opera. \nA Cascina Conca, tra Morimondo e Motta Visconti, la conca conserva addirittura la porta a valle, usata nel tempo come chiusa per la regolamentazione del flusso delle acque.\nIl percorso, dopo l'ansa di Castelletto di Abbiategrasso, \u00e8 praticamente rettilineo in direzione sud e si mantiene distante da strade di grande comunicazione, attraversando un paesaggio agricolo straordinariamente ubertoso, accompagnato da una comoda pista ciclabile, tutta asfaltata e priva di difficolt\u00e0 se non l'assenza di ripari tra la carreggiata e l'acqua. \nL'intero tracciato \u00e8 ricompreso nel Parco del Ticino e non \u00e8 percorribile da mezzi motorizzati, se non per un brevissimo tratto intermedio."}
{"id": "608804", "revid": "125791850", "url": "https://it.wikipedia.org/wiki?curid=608804", "title": "Himiko", "text": "Tracce sull'esistenza di questa regina si trovano nel Wei Chih (Storia di Wei), una storia cinese dove facendo riferimento al pi\u00f9 forte dei cento regni della Terra di Wa (l'attuale Giappone) si parla di questa regina sciamana nubile. La sua figura \u00e8 attorniata dal mistero e nel Wei Chih si afferma che si occupava di magia e stregoneria e che dopo anni di guerre era riuscita ad ottenere il potere. Era sorvegliata da cento uomini e servita da mille donne e da un solo uomo, grazie al quale comunicava con il mondo esterno.\nHimiko nel 238 mand\u00f2 un tributo all'imperatore cinese e cos\u00ec ottenne il riconoscimento ufficiale dell'Impero cinese.\nFonti storiche.\nIl Regno Yamatai (Yamataikoku) era uno dei regni in cui era suddiviso il Giappone tra il 550 a.C. ed il 750, durante il tardo periodo J\u014dmon e il periodo Yayoi. Erano tutti regni tribali (uji) tributari direttamente o indirettamente dell'impero cinese. Il Regno Yamatai era sito nella parte settentrionale dell'attuale isola di Kyushu, si era ingrandito soggiogando i regni vicini e alleandosi con i regni pi\u00f9 potenti. Oltre che con la Cina, il regno era in contatto diplomatico con la Corea.\nUna cronaca cinese del II secolo (redatta, secondo alcuni studiosi nel 297), \"Nella terra dei Wa\", dipinge la situazione del Giappone in quel periodo e lo dice suddiviso in un centinaio di stati in perenne lotta per la supremazia. Una successiva cronaca cinese (del 445 circa), la \"Cronaca dei Wei\" (in cinese, \"Wei Zhi\"), ci informa che molti di questi staterelli feudali giapponesi erano tributari della Cina, e tra essi spiccava il Regno Yamatai perch\u00e9 era riuscito a soggiogare una trentina di regni limitrofi, assurgendo al ruolo di potenza locale. A capo di questo regno era la regina - sacerdotessa Himiko (in italiano \"Figlia del sole\"), e la societ\u00e0 aveva connotati di stampo matriarcale. Il regno era tributario e alleato dell'impero cinese nel periodo denominato dei \"Tre Regni\", dal 220 al 280. Nel 238 la regina ricevette un'ambasciata cinese e alla sua morte venne innalzato un tumulo funerario dal diametro maggiore di cento passi. Venne sepolta con un ricco corredo funerario e cento servitori maschi e cento ancelle femmine furono sepolti assieme a lei. A quel tempo la scrittura cinese non era ancora stata importata in Giappone, per cui mancano testimonianze storiche scritte indigene. Gli ideogrammi cinesi (kanji) vennero adottati in Giappone solo nel tardo periodo Yamato (\u5927\u548c) o \"Kofun\", che va dal 300 al 532.\nModerne interpretazioni.\nLa cronaca cinese del 445 afferma testualmente che \"Himiko, non essendo sposata, si occup\u00f2 di magia e di stregoneria ed incant\u00f2 il popolo. Per questo motivo fu messa sul trono ed ebbe mille ancelle, ma pochi ebbero il privilegio di poterla vedere. Un solo uomo s'incaricava del suo guardaroba ed agiva in suo nome come intermediario. Essa risiedeva in un palazzo circondato da torri e da uno steccato, ed era protetta da guardie armate. Le leggi ed i costumi erano rigidi ed austeri\". Himiko era probabilmente una sacerdotessa del culto del Sole ed il suo regno era - quasi sicuramente - gi\u00e0 potente al momento della sua ascesa al trono. I regni in cui era suddiviso il Giappone di allora non dovevano esser molto potenti, visto che i Cinesi chiamavano il Giappone \"Wa\", in italiano \"Il piccolo popolo\". Solo attorno al 690 il nome del paese venne mutato in \"Nihon\" (in italiano \"Paese del sol levante\").\nIn veste di sacerdotessa, Himiko teneva, assai probabilmente, il popolo soggiogato, in ci\u00f2 aiutata da una guardia pretoriana che la proteggeva e faceva rispettare le leggi in modo perentorio. Lo stesso Regno Yamatai non \u00e8 certo possa identificarsi con la regione di Yamato, sita nella parte settentrionale dell'isola di Kyushu. Un'ipotesi alternativa colloca il regno d'Himiko nelle attuali prefetture di Osaka, Ky\u014dto e Nara. Un antico libro di cronache giapponesi, il Nihonshoki, compilato tra il 720 ed il 751, identifica Himiko con l'imperatrice Jing\u016b Kogo (circa 215 - 270), madre dell'imperatore \u014cjin (circa 235 - 310), sebbene molti studiosi siano tiepidi di fronte a questa interpretazione. Il Nihonshoki (in italiano \"Annali del Giappone\"), per\u00f2, \u00e8 un'opera che fonde mito e storia, non sempre, quindi attendibile. Al pari dell'altro testo canonico, il Kojiki (\"Descrizione degli antichi eventi\", 712 d.C.), anche il Nihonshoki risulta non sempre attendibile. Il nome \"Hi - miko\", in italiano \"Figlia (inteso come \"sacerdotessa\") del sole\" \u00e8 un soprannome molto utilizzato fin dal III secolo a.C. Esso, derivando dal cinese, \"Himemiko\", non identifica, pertanto, una persona certa, bens\u00ec la casta sacerdotale. La societ\u00e0 matriarcale era comune nel tardo periodo Jomon, tra il 400 a.C. ed il 320 a.C. \u00c8 probabile - quindi - che diverse siano le \"Himiko\" storicamente accertate. Ad esempio, una cronaca coreana, il Samguk Sagi, in italiano \"La Storia dei Tre Regni\", redatta attorno al 1145 cita una principessa nipponica di nome Himiko che quasi mille anni prima, nel maggio del 172, sped\u00ec una delegazione per intrattenere rapporti commerciali con re Adalla del regno coreano di Silla (che le fonti cinesi, solitamente ben attendibili, per\u00f2, dicono sorto nel 356, due secoli dopo, quindi, rispetto alla presunta ambasceria di Himiko). Nelle cronache cinesi, invece, si cita un'Himiko che assunse al trono nel 188 e mor\u00ec nel 248. Un'Himiko, quindi, che visse in un'epoca differente da quella di cui parlano le fonti cinesi, salvo che tutte queste cronache, essendo pi\u00f9 tardive dei fatti storici realmente accaduti, non confondano le date reali. Cos\u00ec come non certa appare la spedizione militare dell'imperatore Shujin (9 - 97) contro Himiko od il di lei successore, o - quanto meno - quell'Himiko di cui parlano le fonti cinesi."}
{"id": "608806", "revid": "34392", "url": "https://it.wikipedia.org/wiki?curid=608806", "title": "New media", "text": ""}
{"id": "608807", "revid": "729019", "url": "https://it.wikipedia.org/wiki?curid=608807", "title": "Tana del Lupo", "text": "La Tana del Lupo (in tedesco: \"Wolfsschanze\", tradotto anche come Trincea del Lupo) \u00e8 stato uno dei quartieri generali del F\u00fchrer, vicino all'attuale cittadina di K\u0119trzyn, in Polonia, all'epoca Prussia Orientale, base per Adolf Hitler sul fronte orientale durante la seconda guerra mondiale, dal 24 giugno 1941, due giorni dopo l'aggressione all'Unione Sovietica, fino al 20 novembre 1944.\nEra nota anche come il Quartier generale di Rastenburg, dal nome in tedesco della cittadina di K\u0119trzyn.\nGeografia.\nLa \"Wolfsschanze\" si trova precisamente nei pressi di Gier\u0142o\u017c (in tedesco: \"G\u00f6rlitz\", come l'omonima cittadina sassone), frazione del comune rurale di K\u0119trzyn, non lontano dall'omonima cittadina allora chiamata Rastenburg. \u00c8 situato nel distretto di K\u0119trzyn, nel Voivodato della Varmia-Masuria, non lontano dal confine fra la Polonia e l'enclave russa dell'Oblast' di Kaliningrad.\nNome.\n\"Wolfsschanze\" deriva dalla parola \"lupo\", un soprannome che Hitler si attribu\u00ec da solo. Inizi\u00f2 a usarlo negli anni trenta ed era spesso utilizzato dal suo seguito quando gli si rivolgeva parola. Tale soprannome fu usato come nome di diversi quartieri generali durante l'occupazione di territori europei, nella seconda guerra mondiale, come per esempio il \"Wolfsschlucht\" I e II in Belgio e il \"Werwolf\" in Ucraina.\nCaratteristiche.\nLa Tana del Lupo, sita nel mezzo di una buia e umida foresta di conifere della Prussia Orientale, era caratterizzata da un'atmosfera tetra e monotona, al punto che alcuni osservatori l'hanno definita una via di mezzo tra un monastero e un campo di concentramento. La costruzione del complesso fu iniziata nel 1940 in previsione di un attacco all'Unione Sovietica.\nLa scelta cadde su questo luogo perch\u00e9 si trovava relativamente vicino ai confini sovietici e perch\u00e9, immerso nella foresta di Gier\u0142o\u017c e circondato da laghi Masuri e dalle paludi, era difficilmente accessibile e di conseguenza facilmente difendibile.\nRoutine quotidiana di Hitler.\nQuando Hitler frequentava il complesso, iniziava il proprio giorno passeggiando da solo con il proprio cane dalle 9 alle 10 di mattina, alle 10:30 controllava la posta che gli veniva recapitata per mezzo di treni postali o per via aerea. Per mezzogiorno si teneva una riunione militare nel bunker di Keitel o in quello di Jodl, che normalmente aveva una durata di due ore. A ci\u00f2 seguiva il pranzo, alle 14, nel salone. Hitler si sedeva regolarmente nello stesso posto: tra Jodl e Otto Dietrich, avendo di fronte a s\u00e9 Keitel, Bormann e Karl Bodenschatz, l'aiutante di G\u00f6ring.\nDopo pranzo e per il resto del pomeriggio, Hitler si intratteneva con argomenti non militari. Gli veniva servito il caff\u00e8 attorno alle 17, a cui faceva seguito una seconda riunione militare da Jodl alle 18. La cena, che poteva durare fino a due ore, iniziava intorno alle 19:30, e dopo di essa, si spostava nel cinema dove venivano proiettati diversi film. Poi Hitler si ritirava nei propri appartamenti, nei quali si esibiva in monologhi a cui assisteva tutto il suo seguito, che includeva due segretarie, le quali lo accompagnavano nella Tana del Lupo. Occasionalmente, Hitler e il suo seguito ascoltavano il grammofono, in genere sinfonie di Beethoven, selezioni di Wagner o altre opere, o \"lieder\" tedeschi.\nL'attentato a Hitler.\nIl quartier generale, che in apparenza sembrava formato da piccoli edifici in legno, era in realt\u00e0 un sistema di ottanta bunker messi in comunicazione da diverse gallerie e protetto da campi minati, filo spinato e postazioni di artiglieria contraerea. Inoltre erano presenti una stazione ferroviaria, un piccolo aeroporto per permettere i collegamenti con la madrepatria e un collegamento telefonico diretto con Berlino.\nLe costruzioni erano mimetizzate da una fitta vegetazione e il luogo era costantemente avvolto dalla penombra. I bunker pi\u00f9 grandi avevano la caratteristica forma a tronco di piramide con il lato e l'altezza di diverse decine di metri ed erano attraversati, alla base, da tunnel che collegavano l'esterno con un angusto locale posto al centro della piramide. Date le loro dimensioni, al termine delle ostilit\u00e0, fu possibile farli saltare in aria solo con imponenti cariche di esplosivo, poich\u00e9 i bombardamenti aerei non riuscivano a provocare seri danni alle strutture.\nFu proprio a Rastenburg e precisamente nella sala riunioni, la \"Lagebaracke\", che, il 20 luglio 1944, il F\u00fchrer sfugg\u00ec miracolosamente a un attentato organizzato dal colonnello Claus Schenk von Stauffenberg, poich\u00e9 la bomba utilizzata non era adatta per un edificio di legno, ma per un vero e proprio bunker.\nIl quartier generale di Rastenburg fu abbandonato verso la fine del 1944, dinnanzi all'inesorabile avanzata dell'Armata Rossa. Oggigiorno \u00e8 divenuto un'attrazione turistica.\nDismissione.\nNell'ottobre 1944 l'Armata Rossa raggiunse i confini della Prussia orientale durante l'offensiva del Baltico. Hitler part\u00ec dalla Tana del Lupo per l'ultima volta il 20 novembre quando l'avanzata sovietica raggiunse Angerburg (ora W\u0119gorzewo), a soli 15 chilometri di distanza. Due giorni dopo fu dato l'ordine di distruggere il complesso. Tuttavia la vera demolizione non venne effettuata fino alla notte del 24-25 gennaio 1945, dieci giorni dopo l'inizio dell'offensiva Vistola-Oder. Nonostante l'uso di tonnellate di esplosivo (un bunker richiedeva circa 8.000 chilogrammi di TNT) la maggior parte degli edifici furono solo parzialmente distrutti a causa delle loro strutture rinforzate e delle loro enormi dimensioni.\nL'Armata Rossa cattur\u00f2 le rovine della Tana del Lupo il 27 gennaio senza sparare un colpo, lo stesso giorno in cui fu liberata Auschwitz. Solo nel 1955 l'area che circondava l'installazione fu completamente sminata (furono rimosse circa 54.000 mine).\nSito storico.\nSebbene l'area fosse stata bonificata da tutti gli armamenti abbandonati, specialmente mine, l'intero sito fu lasciato in stato di abbandono dal governo comunista polacco. Tuttavia, dalla fine del comunismo negli anni novanta, la Tana del Lupo fu trasformata in un'attrazione turistica. I visitatori possono effettuare gite partendo da Varsavia o da Danzica. Hotel e ristoranti hanno aperto nell'area del sito. Sono stati proposti diversi progetti per restaurare l'area e per tenere mostre storiche."}
{"id": "608813", "revid": "767487", "url": "https://it.wikipedia.org/wiki?curid=608813", "title": "Currency board", "text": "Il termine inglese currency board, traducibile con comitato valutario (ma solitamente viene usata l'espressione inglese anche in italiano), designa:\nTale regime vincola la politica monetaria poich\u00e9 la quantit\u00e0 di moneta che circola in una economia dipende dalle riserve dell'altra moneta. L'operato della banca centrale del paese che adotta il currency board \u00e8 legato alla condotta della banca centrale del paese verso cui il tasso \u00e8 stato fissato (con conseguente perdita di autonomia della politica monetaria).\nLe barriere all'uscita da tale regime di cambio sono molto elevate.\nL'aggancio valutario \u00e8 adottato da alcuni paesi quali: Hong Kong vs Dollaro USA (dal 1983); Argentina vs Dollaro USA (1992-2002); Estonia vs Marco tedesco (1992- 2010); Bulgaria vs Euro. Prima della decolonizzazione era stato adottato in molti possedimenti coloniali, soprattutto britannici."}
{"id": "608819", "revid": "3732", "url": "https://it.wikipedia.org/wiki?curid=608819", "title": "Stati Generali dell'Editoria", "text": ""}
{"id": "608821", "revid": "29238", "url": "https://it.wikipedia.org/wiki?curid=608821", "title": "Spencer F. Baird", "text": ""}
{"id": "608822", "revid": "123445954", "url": "https://it.wikipedia.org/wiki?curid=608822", "title": "Paolo Bonomi", "text": " Ha fondato e presieduto per anni la Coldiretti.\nBiografia.\nPaolo Bonomi nasce a Romentino (Novara) il 6 giugno 1910 da una famiglia di agricoltori. Laureato in scienze economiche e commerciali, manifesta sin da giovane interesse e passione per le problematiche sociali.\nSi accosta al settore organizzativo dei contadini nel settembre del 1943, quando viene nominato Commissario della Federazione Coltivatori Diretti, che nel ventennio fascista era stata una delle branche della Confederazione dell\u2019Agricoltura. Grazie alla sua intelligenza e alla capacit\u00e0 di impegno, gli viene anche affidato, nell\u2019ambito dell\u2019Azione Cattolica, l\u2019incarico di occuparsi, a livello nazionale, della giovent\u00f9 rurale. Entrato in politica e fondata, il 30 ottobre 1944, la Coldiretti, fa parte, designato dalle Associazioni agricole, della Consulta nazionale durante il Governo provvisorio dello Stato e il 2 giugno 1946 viene eletto deputato della Costituente nelle file della Democrazia Cristiana. Sar\u00e0 rieletto nella prima legislatura del nuovo Parlamento Repubblicano e riconfermato sempre con larghi consensi del mondo contadino sino al 1985 (per otto legislature) , anno della morte.\nLa sua scomparsa suscit\u00f2 vivo cordoglio nei coltivatori e nell\u2019Organizzazione che egli aveva creato dal nulla e che aveva sapientemente presieduto per ben quaranta anni, facendone una protagonista dello sviluppo economico e sociale dell\u2019Italia. Presidente della Coldiretti sin dalla sua fondazione, pass\u00f2 il testimone nel 1980, divenendone il Presidente onorario.\nColdiretti.\nUn percorso iniziato nell'ottobre del 1944, quando Bonomi d\u00e0 vita alla Federazione nazionale coltivatori diretti. L\u2019obiettivo \u00e8 offrire ai piccoli e medi imprenditori agricoli, stretti tra il bracciantato e un latifondo improduttivo, uno strumento di rappresentanza destinato a non conoscere declino, creando una forza sociale collocata all\u2019interno della dottrina sociale della chiesa e caratterizzata dai principi sociali del solidarismo. Questa forza \u2013 sottolinea la Coldiretti \u2013 sar\u00e0 capace di farsi carico del compito di assicurare il pane agli italiani in un Paese devastato con oltre 700.000 ettari di seminativi danneggiati dal conflitto, la produzione agricola ridotta di oltre il 40% rispetto al 1938 e una conseguente enorme difficolt\u00e0 di approvvigionamento.\nIl 13,14 e 15 novembre del 1946 Coldiretti tiene il suo primo Congresso Nazionale. Parte da l\u00ec una fase alta della rappresentanza che da il via alla definitiva approvazione della riforma agraria, la nascita dei Movimenti giovanile e femminile, la conquista della pensione di invalidit\u00e0 e vecchiaia e l\u2019assistenza per la malattia. Molte altre seguiranno in un processo al termine del quale la \u2018gente dei campi\u2019, come la defin\u00ec Papa Giovanni XXIII, trover\u00e0 la dignit\u00e0 e la consapevolezza di essere cittadini al pari di tutti gli altri, dentro la dimensione dell\u2019impegno civile, della partecipazione e quindi dell\u2019emancipazione sociale.\nMa negli anni, oltre a far crescere una classe imprenditoriale che ha reso l\u2019agricoltura italiana la migliore del mondo, Coldiretti ha anche sostenuto i principi della democrazia in un\u2019Europa dilaniata dalle insurrezioni in Polonia, Ungheria e Cecoslovacchia, anche attraverso azioni di solidariet\u00e0 internazionale, come nel caso del sostegno a Solidarnosc.\nAldo Moro lo sottolineer\u00e0 con la consueta straordinaria lucidit\u00e0: \u201cLa vita democratica del nostro paese sarebbe stata drammaticamente diversa ai fini della difesa delle istituzioni e dell\u2019affermazione della libert\u00e0 in Italia se i coltivatori diretti non avessero garantito il loro apporto insostituibile dei loro voti e del loro consenso\u201d."}
{"id": "608829", "revid": "22356", "url": "https://it.wikipedia.org/wiki?curid=608829", "title": "Alocodon", "text": ""}
{"id": "608830", "revid": "287204", "url": "https://it.wikipedia.org/wiki?curid=608830", "title": "Hollywood (brano musicale)", "text": ""}
{"id": "608833", "revid": "1543377", "url": "https://it.wikipedia.org/wiki?curid=608833", "title": "Hebeloma sinapizans", "text": "\"Hebeloma sinapizans\" (Fr.) Sacc., Sylloge fungorum omnium husque cognitorum (Abellini) 5: 799 (1887).\nL'Hebeloma sinapizans \u00e8 una specie appartenente alla famiglia delle Bolbitiaceae non molto semplice da determinare in quanto confondibile con altre specie congeneri ed alcuni Cortinarius.\nUn sistema per determinarlo con certezza quasi assoluta consiste nel sezionarlo longitudinalmente: in coincidenza dell'attaccatura del gambo all'imenio \u00e8 ben visibile una sorta di \"linguetta\" a forma di triangolo isoscele rovesciato; trattasi di un prolungamento della carne del cappello che pu\u00f2 essere facilmente asportata facendo leva con un coltello.\nDescrizione della specie.\nCappello.\nAmpio fino a circa 12\u00a0cm, dapprima emisferico, poi convesso, spesso presenta umbone ottuso; di colore giallastro o giallo ruggine, a volte bianco-sporco; margine leggermente involuto.\nLamelle.\nPiuttosto fitte, adnate; di colore nocciola che diventano ocracee col tempo per via della sporata.\nGambo.\nFino a 10-12 x 3\u00a0cm; di colore bianco oppure bianco-sporco; raramente presenta deboli tracce di velo a met\u00e0 altezza.\nCarne.\nSoda, bianco-sporca.\nHabitat.\nTarda estate, autunno. Nei boschi umidi di latifoglie oppure di conifere.\nCommestibilit\u00e0.\nVelenoso.\nProvoca diarrea e vomito persistenti.\nEtimologia.\nDal latino \"sinapizans\" = \"di senape\", per via del colore."}
{"id": "608842", "revid": "767487", "url": "https://it.wikipedia.org/wiki?curid=608842", "title": "Darryl McDaniels", "text": "Fu membro del leggendario gruppo hip hop dei Run DMC. Andava alla \"St. John's University\" di New York, come afferma orgogliosamente in \"Sucker MC's\".\nMcDaniels era uno degli \"MC\" del gruppo, insieme al cofondatore e amico Joseph \"Run\" Simmons. Il lavoro della band \u00e8 considerato da molti inventivo ed originale, usando numerosi stili rivoluzionari, inclusa l'opera del DJ Jam Master Jay.\nBiografia.\nGli inizi.\nDarryl inizi\u00f2 ad interessarsi della musica hip-hop dopo aver ascoltato le registrazioni di Grandmaster Flash &amp; the Furious Five. Nel 1978, McDaniels impar\u00f2 da solo l'arte del \"DJing\" nel seminterrato in casa dei suoi genitori, usando i piatti e il mixer prestatogli dal fratello maggiore, Alford. In quegli anni adott\u00f2 lo pseudonimo di \"Grandmaster Get High\".\nNascono i Run DMC.\nUn anno dopo, McDaniels vendette i suoi strumenti da DJ, dopo che il suo amico Joseph \"Run\" Simmons ne compr\u00f2 di nuovi. Dopo che Jason Mizell, \"a.k.a.\" Jam Master Jay, il migliore DJ di quegli anni dalle parti di Hollis Queens, si un\u00ec al gruppo , Run lo spron\u00f2 a fare l'MC piuttosto che il DJ. Con il passare del tempo, Darryl inizi\u00f2 a preferire il rapping, e adott\u00f2 il soprannome di \"Easy D\". Nel 1981, lasci\u00f2 il nome di \"Easy D\" a favore di \"DMcD\", la sigla che usava per firmare i lavori a scuola, e pi\u00f9 avanti il pi\u00f9 breve \"DMC\". D.M.C. sta per \"Devastating Mic Controller\", oppure deriva dal nomignolo d'infanzia, \"Darryl Mac\".\n1997: l'inizio della crisi.\nNel 1997, DMC inizi\u00f2 a scivolare in uno stato di profonda depressione. Cominci\u00f2 ad essere molto scontento della vita da palcoscenico. Odiava stare lontano dalla moglie e dal figlio nato da poco. Per alleviare il dolore, beveva a dismisura ed inizi\u00f2 a fare uso di droghe. McDaniels si era gi\u00e0 fatto una reputazione come alcolista. Venne arrestato due volte per atti osceni in luogo pubblico e guida in stato di ebbrezza. Durante il tour, McDaniels not\u00f2 che la sua voce stava cedendo. Questo sintomo venne poi diagnosticato come disfonia spasmodica, una malattia vocale che provoca spasmi involontari dei muscoli della laringe. Crede che questo sia causato dall'eccessivo vigore con cui DMC si esibiva, aggiunto ai suoi problemi di alcolismo.\nIntanto, Darryl inizi\u00f2 ad essere in contrasto con i compagni. Grande fan di artisti come The Beatles, Bob Dylan, Elton John e Harry Chapin, voleva rendere pi\u00f9 lento e \"soft\" il \"sound\" dei Run DMC, per adattarsi ai suoi problemi di voce. Run, al contrario, volle continuare con i suoni hard rock e aggressivi per i quali la band era famosa. Questi disaccordi fecero stare DMC in disparte durante le registrazioni di \"Crown Royal\" (infatti appare in sole tre canzoni).\nDopo aver superato depressione e istinti suicidi, McDaniels scrisse la sua autobiografia. Intanto la madre, Bannah, rivel\u00f2 che Darryl venne adottato quando aveva tre mesi. Secondo Bannah, la sua vera madre era una donna di origini della Repubblica Dominicana di nome Bernada Lovelace. Rivel\u00f2 anche che DMC nacque ad Harlem (Manhattan) e non Hollis (Queens). La sua autobiografia, \"King of Rock: Respect, Responsibility, and My Life with Run-DMC\" (\"Re del Rock: Rispetto, Responsabilit\u00e0 e la mia Vita con i Run DMC\"), usc\u00ec nel gennaio 2001.\nDebutto da solista.\nNel marzo del 2006, McDaniels pubblic\u00f2 il suo album di debutto da solista, \"Checks Thugs and Rock N Roll\". Il primo singolo, \"Just Like Me\", contiene un estratto dalla canzone di Harry Chapin \"Cat's in the Cradle\", eseguito dalla salvatrice di Darryl, Sarah McLachlan.\nNel settembre del 2017 esce il settimo album del rapper italiano Caparezza, Prisoner 709, in cui McDaniels collabora nella quarta traccia, \"Forever Jung\"."}
{"id": "608843", "revid": "124775219", "url": "https://it.wikipedia.org/wiki?curid=608843", "title": "Loperamide", "text": "La loperamide, commercialmente disponibile come cloridrato, \u00e8 un farmaco con spiccata attivit\u00e0 antidiarroica, in particolar modo si tratta di un antipropulsivo e antiperistaltico. In Italia \u00e8 disponibile con il nome commerciale di Imodium, Lopemid, Dissenten e sono inoltre disponibili numerosi generici.\nMeccanismo d'azione.\nLa loperamide si lega ai recettori oppioidi della sottofamiglia \u03bc,\u03ba e \u03b4, esclusivamente a quelli del plesso mioenterico, provocando una riduzione del rilascio di acetilcolina e prostaglandine. L'attivazione di questi recettori, soprattutto il recettore \u03bc, genera una riduzione della motilit\u00e0 e della peristalsi gastrointestinale, oltre ad una riduzione delle secrezioni e a un aumento dell'assorbimento di acqua.\nLa molecola inoltre induce contrazione degli sfinteri, riducendo lo stimolo e la frequenza delle evacuazioni.\nEffetti.\nIl legame del farmaco con i recettori \u03bc mioenterici provoca diminuzione della contrattilit\u00e0 della muscolatura liscia intestinale; ci\u00f2 rallenta il transito intestinale consentendo un maggiore assorbimento d'acqua, diminuendo la frequenza delle scariche e aumentando la consistenza delle feci; inoltre diminuisce i movimenti del colon sopprimendo il riflesso gastrocolico.\nControindicazioni.\nLa loperamide non va utilizzata per trattare diarree di tipo infettivo poich\u00e9 pu\u00f2 avere l'effetto indesiderato di rafforzare i batteri enteropatogeni causando un peggioramento della gi\u00e0 delicata situazione intestinale.\nNon va usata in caso di ostruzioni intestinali.\nSovradosaggio.\nIl sovradosaggio pu\u00f2 essere assoluto o relativo, ma pu\u00f2 avere effetti anche gravi sul SNC:\nIn tal senso, possono comunque essere a rischio i bambini, che sono pi\u00f9 sensibili degli adulti. Non \u00e8 dunque difficile un sovradosaggio da loperamide in bambini, specie nei piccoli al di sotto dei quattro anni.\nLa sintomatologia del sovradosaggio \u00e8 prevalentemente legata alla depressione del sistema nervoso centrale con sonnolenza e rallentamento del respiro (raramente si arriva all'arresto respiratorio), e stipsi. La dose massima accettabile per un adulto in buone condizioni di salute \u00e8 di 16\u00a0mg.\nTrattamento del sovradosaggio.\nGeneralmente \u00e8 indicato il naloxone: \u00e8 necessario che il soggetto affetto dai segni di un sovradosaggio di loperamide sia trattato in ambito ospedaliero, possibilmente in \"osservazione breve\" per monitorare l'evoluzione delle condizioni del sistema nervoso centrale.\nPoich\u00e9 la loperamide ha una durata d'azione superiore a quella del proprio antagonista, il naloxone, potrebbero essere necessarie somministrazione ripetute di naloxone.\nEffetti sulla capacit\u00e0 di guidare veicoli e sull'uso di macchine.\nLa loperamide pu\u00f2 causare stordimento o sonnolenza, soprattutto ad alte dosi; pertanto, nelle indicazioni in scheda tecnica vengono riportate limitazioni per la guida degli autoveicoli."}
{"id": "608844", "revid": "124562335", "url": "https://it.wikipedia.org/wiki?curid=608844", "title": "Rajiformes", "text": "I raiformi (Rajiformes), detti comunemente razze, sono un ordine della classe dei pesci cartilaginei.\nIdentificazione e classificazione delle razze.\nFra i pesci cartilaginei, i raiformi sono i pi\u00f9 singolari, ma la loro classificazione risulta difficoltosa ed \u00e8 oggetto di un dibattito scientifico.\nLa loro conformazione \u00e8 profondamente modificata, dando luogo a evidenti forme di specializzazione. Sono pesci dal corpo depresso, con le pinne pettorali unite al tronco in una singolare struttura che prende il nome di \"disco\", sviluppata in larghezza e di forma che pu\u00f2 essere a cuneo, ovale, circolare o triangolare. I caratteri generali delle principali famiglie sono facili da distinguere ma le singole specie sono spesso estremamente simili e difficili da riconoscere.\nCaratteristiche tipiche e differenze.\nAlcuni gruppi di squali, in particolare gli Squatinidi, presentano anch'essi ampie pinne pettorali che ricordano il disco tipico delle razze ma si distinguono da esse per la presenza di fessure branchiali ai lati del capo.Nelle razze, le cinque o sei paia di branchie sono situate invece in posizione ventrale. In molte specie il capo fa parte del disco, mentre in altre la testa \u00e8 distinta e le pinne pettorali vi si raccodano.\nNelle razze bentoniche, cio\u00e8 diffuse sui fondali, gli occhi e gli spiracoli sono solitamente disposti sulla sommit\u00e0 del capo. In alcune specie abissali di Torpedinoidei, gli occhi sono coperti da uno strato cutaneo e si distinguono a malapena.\nCaratteristiche utili all'identificazione delle diverse razze sono il prolungamento del muso a sega, la presenza di organi elettrici, pinne pelviche allargate e unite in forma di disco, protuberanze lobate o la presenza di un corno sul muso. I sessi sono distinguibili in modo precoce.\nGli pterigopodi maschili sono importanti ai fini dell'identificazione in quanto variano non solo tra le famiglie ma anche da specie a specie e sono utilizzati per distinguere specie simili e valutare i rapporti filogenetici tra generi e specie. La cute, che in molte razze \u00e8 spessa, si presenta liscia e rivestita da un muco scivoloso oppure protetta da robusti tubercoli ossei o spine, la cui dimensione, forma e posizione \u00e8 un altro metodo per distinguere famiglie e specie.\nL'importanza delle dimensioni.\nCon oltre met\u00e0 delle specie di lunghezza superiore a 50\u00a0cm le razze sono tra i pesci di maggiori dimensione. La coda, che spesso \u00e8 danneggiata, varia di lunghezza anche tra individui conspecifici e gli studiosi preferiscono esprimere le dimensioni in larghezza.\nAgli estremi abbiamo le mante giganti, che toccano e superano la larghezza di 6,7-7,2 metri e i Narkidi, di lunghezza inferiore ai 10 cm e del peso inferiore ai 500 g. I pesci sega variano da 1,4 a 7,6 m di lunghezza e i Rajidi (280 specie circa) variano da 20 a 2,5\u00a0cm di lunghezza.\nLe conoscenze sulla tassonomia delle razze progrediscono con lentezza. Nelle profondit\u00e0 oceaniche, in particolare nell'Indopacifico, si celano molte specie sconosciute: negli ultimi 20 anni ne sono state scoperte 72.\nLe razze che vivono presso le coste vengono spesso identificate in modo erroneo e devono essere studiate pi\u00f9 a fondo. Gli adulti sono sovente troppo voluminosi e pesanti per esser raccolti, conservati e trasportati in modo adeguato e richiedono enormi spazi nei musei. Nel XIX secolo, quando furono descritte molte di queste specie, gli scienziati ricorrevano all'imbalsamazione o conservavano solo pelle e coda dei grandi esemplari, molti dei quali sono andati perduti o sono in pessimo stato di conservazione.\nLa raccolta degli indizi.\nMaschi, femmine e giovani differiscono nella forma e nel colore. Per identificare le caratteristiche distintive delle diverse specie i tassonomi devono quindi esaminare esemplari diversi per sesso e per et\u00e0, cosa che per molte specie non \u00e8 stato ancora possibile.\nVolendo identificare una razza, \u00e8 importante osservarne le caratteristiche esterne: dimensioni del disco in rapporto alla coda, capo distinto o meno dal disco, coda ampia e muscolosa oppure lunga ed esile, eventuale presenza e posizione delle pinne dorsali e caudali. Questi elementi sono fondamentali per risalire alla famiglia di appartenenza.\nArrivati a questo punto, l'identificazione diventa molto pi\u00f9 difficoltosa e richiede una buona conoscenza delle specie presenti localmente. Ogni regione ha una tipica fauna di razze, perch\u00e9 molte specie hanno un areale limitato.\nSapendo dove l'esemplare \u00e8 stato raccolto si pu\u00f2 ridurre il numero delle possibilit\u00e0. Elementi preziosi sono colorazione e posizione di spine e dentelli.\nEvoluzione e differenziazione.\nLe razze si sono evolute dagli squali, anche se non si sa ancora quali siano i gruppi pi\u00f9 antichi.\nAppartengono al gruppo dei Condritti. Le razze pi\u00f9 antiche erano forse simili agli Squali sega e si differenziarono nel Cretacico superiore, periodo Campaniano.\nSi ritiene che i pesci chitarra siano il gruppo pi\u00f9 antico, mentre i Rajidi avrebbero dato origini al pi\u00f9 recente gruppo delle torpedini. Alcuni ittiologi sostengono che queste si siano differenziati prima dei pesci sega, mentre una teoria pi\u00f9 accreditata sostiene che discendano da un pesce chitarra.\nTestimonianze fossili.\nI pi\u00f9 antichi esemplari fossili di razza risalgono al Giurassico (oltre 180 milioni di anni fa), e appartengono al genere \"Spathobatis\". Gran parte delle specie \u00e8 nota solo attraverso reperti di denti, dentelli dermici e spine, ma sono stati ritrovati anche corpi interi e ben conservati di pesci chitarra che mostrano come questi pesci abbiano subito pochi mutamenti nel tempo (ad esempio \"Asterodermus platypterus\" e \"Belemnobatis\"). Per molti gruppi le testimonianze fossili sono incomplete, primi fra tutti le razze d'acqua dolce di origine assai recente (4-5 milioni di anni fa). Confrontando la distribuzione delle razze odierne con la storia geologica della Terra si deduce che alcuni gruppi di razze esistevano da tempi pi\u00f9 remoti di quelli indicati dai fossili rinvenuti. Le razze fossili del Cretacico inferiore sono relativamente rare, molto pi\u00f9 comuni quelle del Terziario (65-25 milioni di anni fa), in particolare dell'Eocene. Si tratta soprattutto di denti, ma nelli scisti della formazione Green River (Wyoming, USA) sono stati trovati molti corpi interi di Heliobatis, rimasti intrappolati nei laghi costieri in seguito all'abbassamento del livello di mari e oceani\nI primi fossili di Rajidi sono stati trovati nel Mediterraneo (risalgono a 70 milioni di anni fa) ma questo gruppo di razze colonizz\u00f2 soprattutto Atlantico e Pacifico, sfruttando l'antico passaggio del Mare della Tetide. Ma \u00e8 anche possibile che gli antenati dei Rajidi vivessero nel mare che circondava il supercontinente di Gondwana. Questo gruppo, che annovera Raja nasuta, \u00e8 ancora rappresentato nei mari di Sud America e Oceania. Queste regioni erano un tempo unite (anche con l'Antartide, a formare Gondwana), ma si separarono. Dal momento che i Rajidi non migrano attraverso l'oceano, dovevano essere presenti l\u00ec prima della divisione di Gondwana (80 milioni di anni fa). I primi fossili antartici risalgono a 50 milioni di anni fa\nAnatomia e biologia delle razze.\nDisponiamo di conoscenze piuttosto complete sull'ecologia e sulla biologia delle razze. Sappiamo, ad esempio, che quasi tutte vivono e si nutrono sul fondo o presso questo, ma in quanto agli aspetti pi\u00f9 reconditi della loro vita, le informazioni ottenute dagli scienziati sono scarse. Tramite le caratteristiche anatomiche, si pu\u00f2 tracciare un profilo generale delle loro abitudini.\nMorfologia.\nPer la grande variet\u00e0 che si riscontra nella forma del loro corpo, le razze sono soggetti ideali per gli studi ecomorfologici.\nHanno il disco adatto a condurre una vita sul fondo e a spostarsi ininterrottamente al di sopra di esso. Il grado di depressione del disco, il tipo di muscolatura e la conformazione generale riflettono le abitudini di vita dell'animale. La coda, che \u00e8 separata dal disco, presenta vari gradi di sviluppo. Nei pesci chitarra la coda \u00e8 ampia, muscolosa e potente, mentre in molte specie la coda, lunga e affusolata, misura anche diversi metri. Variano tra le specie anche la conformazione, le dimensioni e la posizione delle pinne dorsali e di quella caudale. In alcuni pesci sega e chitarra sono difatti ampie ed erette come negli squali, mentre in gran parte delle altre specie sono piccole o anche assenti. Molte pastinache possiedono da uno a quattro aculei velenosi sulla coda.\nStrategie alimentari.\nPer le abitudini bentoniche, quasi tutte le razze hanno la bocca in posizione ventrale e si nutrono immobilizzando la preda sul fondo con il disco. Sempre con movimenti del disco o dei margini di questo, lo convogliano verso la bocca. Possono essere molto selettive e la variet\u00e0 di forme riscontrate nella bocca e nei denti riflette le loro preferenze alimentari.\nIl pesce chitarra, ad esempio, ha la bocca orlata da una fitta serie di dentelli piatti con i quali frantuma i gusci di piccoli invertebrati. Aquile di mare e Rinopteridi possiedono una serie di piastre dentali che, piuttosto simili a un becco, triturano granchi e molluschi. Le torpedini hanno la mascella inferiore molto arcuata e armata di piccoli denti sottili e appuntiti, che pu\u00f2 essere spinta esternamente per risucchiare i piccoli pesci del substrato\nL'enorme bocca della manta, che si nutre di plancton, \u00e8 situata sulla parte frontale del muso e i denti sono minuti e rivestiti di pelle sulla mascella.\nI Rajidi sono quasi tutti provvisti di file compatte di robusti denti acuminati, per meglio trattenere i pesci, i crostacei e i molluschi che cacciano. L'apparato sensoriale \u00e8 altamente sviluppato. I pesci sega hanno narici sensibili anche a odori lievissimi, mentre in altre razze le narici sono parzialmente coperte da un ampio lobo carnoso denominato valva internasale e rivestito da pori sensoriali, che raggiunge solitamente la bocca del pesce. I pori fanno parte del sistema delle ampolle di Lorenzini, un apparato elettrorecettore che viene utilizzato per rilevare i deboli campi elettrici prodotti dai muscoli di altri animali. I principali predatori delle razze sono gli squali martello, le foche, ma anche le razze pi\u00f9 grandi.\nGli habitat delle razze.\nLe razze vivono in acque marine, ma alcune di esse trascorrono buona parte della vita in delta o estuari, con acque salmastre. Vi \u00e8 poi un numero limitato di specie che ha addirittura colonizzato le acque dolci per vivere in fiumi situati a migliaia di chilometri dalle coste. Le razze sono un elemento importante delle comunit\u00e0 marine e costituiscono un anello fondamentale nel ciclo vitale degli oceani. La comune convinzione che tutti i batoidei si equivalgano \u00e8 del tutto errata. La vita delle razze degli estuari \u00e8 ad esempio del tutto diversa da quelle che vivono presso la costa. Un motivo di uguaglianza \u00e8 il fatto che le razze si nutrono praticamente degli stessi cibi, ma anche specie che convivono in un habitat possono avere diverse strategie riproduttive. Molte sono cos\u00ec specializzate che localmente hanno perfino estromesso pesci ossei bentonici come le sogliole. Le razze sono diffuse dal livello del mare fino a 3000 m di profondit\u00e0. Le razze che vivono negli estuari sono le meglio adattate, perch\u00e9 riescono a far fronte agli stress ionici dovuti alla variazione del tasso di salinit\u00e0, fatali per molti pesci.\nCiclo riproduttivo.\nMetodi di riproduzione.\nLe razze hanno due diverse strategie riproduttive:\nCome negli squali, in tutte le specie la fecondazione \u00e8 interna e avviene attraverso gli pterigopodi, estremit\u00e0 modificate delle pinne pelviche. Alla nascita gli pterigopodi sono gi\u00e0 presenti nel maschio e hanno l'aspetto di due piccoli lobi in prossimit\u00e0 della cloaca.\nSi espandono notevolmente verso la fine dell'adolescenza e sviluppano un sostegno cartilagineo interno quando il maschio raggiunge la maturit\u00e0 sessuale.\nCorteggiamento e sviluppo.\nL'accoppiamento pu\u00f2 sovente apparire violento e ha luogo secondo modalit\u00e0 diverse: ventre contro ventre oppure dorso contro ventre con gli pterigopodi ripiegati. Inizialmente il maschio segue la femmina tenendo il muso sensibile in prossimit\u00e0 della sua cloaca per percepirne i segnali chimici. Vi sono anche contatti fisici con morsi pi\u00f9 o meno delicati al disco.\nNei Rajidi i denti del maschio maturo sono generalmente pi\u00f9 affilati di quelli della femmina e servono forse per afferrare questa durante la copula. I Rajidi sono le uniche razze ovipare. Depongono uova provviste di forma rettangolare e con un guscio robusto munito agli angoli di appendici filiformi che possono ancorarsi al fondo. Solitamente una parte di guscio presenta una superficie vischiosa alla quale aderiscono frammenti di conchiglia e sabbia che fungono da zavorra. Poich\u00e9 gli embrioni impiegano fino a sei mesi per raggiungere il pieno sviluppo, il guscio deve essere resistente per non essere scalfito da invertebrati e pesci che, ironia della sorte, potrebbero diventare prede della stessa razza. Vi sono lumache marine che con la lingua ruvida aprono il guscio e succhiano il contenuto.\nNelle razze ovovivipare l'embrione si nutre di secrezioni prodotte dall'utero materno o di altre sostanze. Non ci sono casi di cannibalismo come tra gli embrioni dello squalo leuca. Al momento del parto, la madre deve evitare che i piccoli la pungano con spine e simili.\nMovimento e propulsione.\nLa conformazione del corpo e delle pinne delle razze presenta spiccate forme di adattamento alla vita pelagica o, pi\u00f9 tipicamente, bentonica, con metodi di propulsione differenti a seconda del caso.\nPotenza e grazia.\nPer comprendere quale ruolo svolgono le pinne nel movimento si potrebbe paragonare una razza ad un aliante. Le pinne pettorali e quelli pelviche sono l'equivalente delle ali, degli equilibratori e degli alettoni che controllano la stabilit\u00e0 orizzontale e i movimenti verso l'alto e il basso. Le pinne dorsali e caudali equivalgono invece a deriva e timoni di direzione e controllano la stabilit\u00e0 verticale, i movimenti laterali e la virata.\nL'azione propulsiva \u00e8 prodotta principalmente dalle pinne pettorali, mediante movimenti verticali. Pesci chitarra e pesci sega, dotati di una costituzione robusta, possiedono code potenti e pinne pettorali relativamente piccole rispetto agli altri raiformi. Le razze pi\u00f9 adatte a nuotare in mare aperto sono le mante, le razze aquile di mare e i Rinopteridi.\nBattere in ritirata.\nLe razze sono abilissime nel ritirarsi rapidamente dalla posizione di riposo nel substrato quando vengono insidiate da un predatore. Possono voltarsi velocemente e accelerare con prontezza a 90 gradi rispetto alla posizione originaria. I pesci chitarra e le aquile di mare si alzano sulle pinne per avere lo slancio.\nComportamento.\nFinora non sono stati pienamente compresi il ruolo ecologico e la complessit\u00e0 del comportamento delle razze. Con la loro temibile reputazione, gli squali sono da sempre studiati, rispettati e temuti, molto pi\u00f9 di animali considerati \"semplici\" quali le razze. Oggi invece si sa che i Raiformi sono animali complessi, con un'elevata massa cerebrale e sensi sviluppati. Tuttavia, le conoscenze sul loro comportamento si basano su fotografie di sub e osservazioni sugli animali alloggiati negli acquari pubblici.\nLa socialit\u00e0.\nLe razze sono animali sociali che non di rado si riuniscono in grandi banchi con centinaia o persino migliaia di individui. I branchi di aquile di mare spesso recano anche un grande danno alle coltivazioni di ostriche e cozze, tanto che gli acquacoltori tentano di premunirsi usando reti metalliche per bloccarle. La loro pelle \u00e8 sensibile al tatto: se accarezzate, entrano in uno stato di torpore. Nelle barriere coralline (ma anche, seppur in misura minore, nei mari temperati), non \u00e8 raro sorprendere razze solitarie presso vere e proprie \"stazioni di pulizia\": volteggiano lente poco sopra il fondo mentre piccoli pulitori (labridi) mangiano residui di cibo e parassiti fastidiosi.\n\u00c8 un ottimo esempio di simbiosi: la razza viene ripulita, e il labride ci guadagna un pasto. Altri pesci ossei accompagnano le razze, tra cui le remore e i pesci pilota, che approfittano degli avanzi di cibo del pesce o dalle piccole prede che porta allo scoperto muovendosi nel fondo.\nImpieghi delle razze.\nNelle varie epoche le razze sono state sfruttate dall'uomo per fini diversi. I samurai giapponesi rivestivano l'elsa delle spade con la pelle ruvida delle razze per avere una presa sicura.\nDalla coda si ricavavano mazze e collane, dagli aculei punte di lancia, dalla pelle cuoio e la carne veniva cucinata come prelibatezza locale.\nAncora oggigiorno le razze vengono pescate in tutto il globo in enormi quantit\u00e0, senza alcun riguardo per le popolazioni di Batoidei locali.\nLa razza \u00e8 molto apprezzata in cucina\nLe catture sono controllate in poche regioni e la loro sopravvivenza potrebbe diventare un problema importante secondo l'IUCN, il WWF e altre organizzazioni.\nLe razze sono inoltre utilizzate dall'industria della moda e del lusso. Data la loro dimensione contenuta (rispetto ad altri pellami quali vitello, struzzo, etc.), il loro utilizzo \u00e8 limitato ad oggetti di piccole dimensioni, come ad esempio cover di cellulari, portachiavi, scarpe, pochette da sera."}
{"id": "608848", "revid": "339392", "url": "https://it.wikipedia.org/wiki?curid=608848", "title": "Vegetto", "text": ""}
{"id": "608854", "revid": "647919", "url": "https://it.wikipedia.org/wiki?curid=608854", "title": "Beauceron", "text": ""}
{"id": "608857", "revid": "1534511", "url": "https://it.wikipedia.org/wiki?curid=608857", "title": "Filosofia della fisica", "text": "La filosofia della fisica \u00e8 una branca della filosofia della scienza che studia gli aspetti filosofici (logici, ontologici, metafisici e epistemologici) delle teorie fisiche, in particolare di concetti quali materia, energia, spazio e tempo. Classicamente alcune di queste problematiche venivano studiate all'interno della metafisica o dell'ontologia.\nLa \"filosofia della fisica\" \u00e8 interessata anche alle previsioni della relativit\u00e0 e della cosmologia, ai risultati e alle interpretazioni della meccanica quantistica, ai fondamenti della meccanica statistica, e alle questioni concernenti causalit\u00e0, determinismo, natura delle leggi fisiche. Pur essendo una sotto-disciplina filosofica (pu\u00f2 essere considerata una sotto-branca della pi\u00f9 generale filosofia della scienza), la filosofia della fisica \u00e8 contigua allo studio scientifico dei fondamenti della fisica e per alcuni aspetti non \u00e8 distinguibile da esso.\nFilosofia della fisica classica.\nAnticamente lo studio della disciplina oggi denominata \u00abfisica\u00bb coincideva con la filosofia della natura, che per secoli costitu\u00ec l'avanguardia dell'indagine scientifica, coniugando l'osservazione sperimentale con la riflessione filosofica.\nEssa tramont\u00f2 per vari motivi tra la fine del XVIII e l'inizio del XIX secolo, quando Kant, tra gli altri, introdusse una distinzione tra la \u00abfilosofia naturale\u00bb, che si occupa dei principi \"a priori\" fondanti la conoscenza della natura, e la \u00abfisica\u00bb che si limita invece ad applicare quei principi.\nDeterminismo.\nDopo la rivoluzione scientifica ed i progressi avvenuti nel XVIII secolo, sulla scia delle scoperte di Isaac Newton divenne prevalente tra la maggior parte degli scienziati il presupposto che l'universo fosse governato da leggi naturali regolate da un rigoroso principio di causa-effetto, le quali potevano essere scoperte e formalizzate tramite osservazione scientifica ed esperimenti. Questa posizione \u00e8 nota come determinismo. Tuttavia il determinismo, esteso all'ambito strettamente filosofico e teologica, sembra precludere il libero arbitrio: infatti se l'universo e quindi ogni persona in esso, \u00e8 strettamente governato da leggi universali, ci\u00f2 significa che anche il comportamento di una persona pu\u00f2 essere determinato in linea di principio avendo una conoscenza dettagliata delle circostanze precedenti il suo comportamento. Tuttavia l'esistenza del caos preclude la predicibilit\u00e0, dunque anche l'assenza del libero arbitrio, anche in un contesto di leggi deterministiche, sia pur non in senso assoluto (vedi caos deterministico). Dunque il libero arbitrio in senso assoluto \u00e8 in realt\u00e0 escluso automaticamente dal concetto stesso di legge fisica e dal fatto che l'uomo, come tutti i sistemi dell'universo, \u00e8 soggetto alle leggi di natura.\nFilosofia della fisica moderna.\nLa meccanica quantistica caus\u00f2 numerose controversie riguardanti la sua interpretazione filosofica. Fin dai primi sviluppi le sue teorie contraddicevano molte filosofie accettate. Tuttavia le sue predizioni matematiche corrispondono alle osservazioni.\nIn particolare viene messo in discussione il metodo scientifico sperimentale a partire dalla meccanica quantistica: il dualismo onda-particella e il principio di indeterminazione di Heisenberg mettono infatti in crisi il concetto di \"misura\" in senso assoluto introducendo il concetto di \"incertezza\" e sancendo il fallimento o crollo del determinismo laplaciano e la nascita del probabilismo/indeterminismo in senso assoluto, caratteristico della fisica moderna e che si ritrova in parte anche nell'epistemologia della complessit\u00e0; inoltre la misura stessa \u00e8 automaticamente \"corrotta\" dalla misurazione giacch\u00e9 misurare le propriet\u00e0 di un sistema microscopico vuol dire inevitabilmente \"perturbarlo\": gli atomi dunque non sono direttamente osservabili, ma di fatto inosservabili nel loro stato originario, anche con l'uso del microscopio elettronico, dunque di fatto scientificamente \"teorizzati\". Anche il concetto/principio di causalit\u00e0 viene rivisto in maniera meno forte rispetto a tutta la fisica classica. Anche i teoremi di incompletezza di G\u00f6del possono essere intesi a supporto del concetto di \"incertezza\".\nIndeterminismo e probabilismo.\nContro i sostenitori del determinismo, come Einstein e Max Planck, l'indeterminismo \u2014capeggiato dall'astronomo inglese Arthur Eddington \u2014 sostiene che un ente fisico ha una componente ontologicamente indeterminata che non \u00e8 dovuta alle limitazioni epistemologiche dello studioso. Il principio di indeterminazione allora, non \u00e8 causato da variabili nascoste, ma da un indeterminismo intrinseco nella natura stessa.\nAltri sostenitori dell'indeterminismo furono Heisenberg, Bohr, Jeans, Weyl, Compton, Thomson, Jordan, Millikan, Lema\u00eetre e Reichenbach.\nIn particolare viene messo in discussione il metodo scientifico sperimentale a partire dalla meccanica quantistica: il dualismo onda-particella e il principio di indeterminazione di Heisenberg mettono infatti in crisi il concetto di \"misura\" in senso assoluto introducendo il concetto di \"incertezza\" e sancendo il fallimento del determinismo laplaciano e la nascita dell'indeterminismo in senso assoluto, caratteristico di tutta la fisica moderna; inoltre la misura stessa \u00e8 automaticamente \"corrotta\" dalla misurazione giacch\u00e9 misurare le propriet\u00e0 di un sistema microscopico vuol dire inevitabilmente \"perturbarlo\": gli atomi dunque non sono direttamente osservabili, ma di fatto inosservabili nel loro stato originario, anche con l'uso del microscopio elettronico, dunque di fatto \"teorizzati\".\nTeoria del tutto.\nSecondo alcuni l'obiettivo ultimo della fisica moderna e della fisica teorica sarebbe la creazione di una teoria del tutto volta all'unificazione di tutte le interazioni fondamentali ed in ci\u00f2 effettivamente convergono \"asintoticamente\" tutte teorie proposte e validate; secondo altri l'impresa potrebbe essere utopica in virt\u00f9 dei noti teoremi di incompletezza di G\u00f6del e considererebbero la fisica un percorso di conoscenza senza fine.\nFilosofia del tempo.\nIl tempo \u00e8 una delle grandezze fondamentali della fisica. Nella filosofia il tempo \u00e8 la dimensione nella quale si concepisce e si misura il trascorrere degli eventi.\nVi sono molte domande filosofiche sul tempo, a cui finora si \u00e8 riusciti a rispondere solo con altre domande. Queste sono le principali:\nTempo e entropia.\nUn aspetto molto importante del tempo in fisica \u00e8 che le leggi della meccanica classica sono indifferenti rispetto alla direzione del tempo, non esiste una direzione privilegiata (dal passato verso il futuro) in tali leggi. Richard Feynman faceva notare (in \"La legge fisica\") come la natura preferenziale della freccia temporale compaia solo nella termodinamica, con l'introduzione della entropia, la quale indica una direzione irreversibile nell'evoluzione dell'universo.\nFilosofia dello spazio.\nLo spazio fisico in cui ci muoviamo, e in cui interagiamo col mondo oggettivo, \u00e8 un concetto primitivo? La nozione di spazio in fisica non \u00e8 facile da descrivere. Alcune questioni filosofiche riguardanti lo spazio comprendono:\nMolti scienziati hanno preso parte a questo dibattito, tra i quali Isaac Newton (lo spazio \u00e8 assoluto), Gottfried Leibniz (lo spazio \u00e8 relazionale) e Henri Poincar\u00e9 (la geometria spaziale \u00e8 una convenzione).\nFilosofia dello spazio-tempo.\nUn grande progresso del pensiero \u00e8 stato la formulazione della teoria della relativit\u00e0 (\"ristretta\" nel 1905 e \"generale\" nel 1916) di Einstein, secondo la quale il tempo non \u00e8 assoluto, ma dipende dalla velocit\u00e0 (quella della luce \u00e8 una costante universale: c = circa 299.792,458 km al secondo) e dal riferimento spaziale che si prende in considerazione. Secondo Einstein \u00e8 pi\u00f9 corretto parlare di spaziotempo, perch\u00e9 i due aspetti (cronologico e spaziale) sono inscindibilmente correlati tra loro; esso viene modificato dai campi gravitazionali, che sono capaci di deflettere la luce e di rallentare il tempo (teoria della relativit\u00e0 generale). Quindi da Einstein in poi i due enti che sembravano primitivi diventano intrinsecamente legati.\nAspetti recenti.\nRecentemente \u00e8 emersa anche la questione, sollevata dalle teorie della gravitazione quantistica, se lo spazio-tempo sia continuo (relativit\u00e0 generale) o quantizzato (gravit\u00e0 quantistica a loop)."}
{"id": "608861", "revid": "43211", "url": "https://it.wikipedia.org/wiki?curid=608861", "title": "X-Division", "text": ""}
{"id": "608862", "revid": "339392", "url": "https://it.wikipedia.org/wiki?curid=608862", "title": "Classe Blucher", "text": ""}
{"id": "608863", "revid": "124861589", "url": "https://it.wikipedia.org/wiki?curid=608863", "title": "Gregory David Roberts", "text": "Biografia.\nDopo una militanza giovanile nel movimento studentesco, durante la quale profess\u00f2 idee politiche molto radicali, si avvi\u00f2 a una vita borghese. In seguito al fallimento del matrimonio e al conseguente distacco dalla figlia, cadde nella tossicodipendenza. Il bisogno di denaro per procurarsi l'eroina lo indusse a intraprendere la strada delle rapine a mano armata.\nArrestato nel febbraio 1978 e processato, fu condannato a 23 anni di detenzione e inviato nel penitenziario di Pentridge. La condanna fu ridotta in appello ma evase in compagnia di un altro recluso. Raggiunta casualmente Bombay si trattenne nella citt\u00e0 indiana per otto anni, durante i quali visse in uno slum prestando assistenza sanitaria, in un'infermeria improvvisata, agli abitanti della baraccopoli, grazie all'esperienza di primo soccorso maturata negli anni della tossicodipendenza soccorrendo compagni di sventura in overdose e approfondita durante gli anni di reclusione.\nIn seguito a contatti con la mafia di Bombay intraprese la carriera di contrabbandiere di valuta, oro e passaporti per poi partire per la guerra in Afghanistan al fianco dei mujaheddin contro le truppe sovietiche. Arrestato per puro caso in Germania decise di rientrare in Australia per scontare la pena rimanente.\n\u00c8 arrivato alla notoriet\u00e0 con il romanzo \"Shantaram\" (\"Uomo della pace di Dio\"), che pur essendo, come dichiarato dall'autore stesso, un romanzo di fantasia, attinge largamente a fatti e luoghi reali delle sue avventurose vicende, prima in India e in seguito in Afghanistan. Anche se i personaggi sono inventati vengono resi in modo molto realistico anche grazie al fatto che sono ispirati da personaggi incontrati nella vita quotidiana.\nIl libro, di cospicua mole, quasi 1200 pagine, ebbe tormentate vicende in quanto il manoscritto fu perduto e riscritto per ben due volte. Come lui stesso racconta, conserva le poche pagine che non sono andate perse della prima stesura, scritte in carcere e macchiate del suo sangue, nella sua cassaforte. La terza stesura fu quella che finalmente fu data alle stampe divenendo un grande successo editoriale. L'attore di Hollywood Johnny Depp ne ha acquistato i diritti cinematografici.\nNell'ottobre 2015 \u00e8 stato pubblicato per la casa editrice Grove Atlantic il suo secondo romanzo: \"The Mountain Shadow\" (considerato il seguito di \"Shantaram\"), uscito in Italia il 3 dicembre dello stesso anno con il titolo \"L'ombra della montagna\"."}
{"id": "608867", "revid": "380654", "url": "https://it.wikipedia.org/wiki?curid=608867", "title": "X Division", "text": "Nel mondo del wrestling con l'espressione X Division si indica uno stile di lotta rapido e ad alto rischio che prevede l'utilizzo di molte tecniche aeree visto inizialmente nella Total Nonstop Action Wrestling e da allora anche nelle varie promotion del circuito NWA. Lo slogan identificativo \u00e8 stato per molti anni:\nCon il termine X Division si indica anche la \"divisione\" o \"categoria\" della Total Nonstop Action in qualche modo riconducibile alla tipica divisione dei pesi leggeri per lo stile di lotta, ma non per la classe di peso. Se nelle classiche divisioni dei pesi leggeri lottano wrestler dal peso inferiore ai 100\u00a0kg, nella X Division pu\u00f2 accadere che a lottare siano anche i pesi massimi.\nLa X Division ha un suo titolo, il TNA X Division Championship, ed un suo roster di atleti che hanno in comune non la stazza ma la tecnica di lotta. Inoltre esiste una tipologia di match propria della X Division, chiamata Ultimate X.\nStoria.\nLo stile ad alto rischio, rapido e pieno di tecniche aeree da sempre utilizzate nella lucha libre, era divenuto una delle attrazioni anche nel pro wrestling USA nella World Championship Wrestling e nella Extreme Championship Wrestling alla fine degli anni novanta. Piuttosto che enfatizzare il fatto che la maggior parte di lottatori che utilizzava questo stile erano sotto le 220\u00a0lb (100\u00a0kg) chiamandola una divisione di cruiserweight, la TNA decise di enfatizzare la natura ad alto rischio delle mosse che i lottatori compievano solamente in TNA, su cui non era posta nessuna limitazione.\nCome riporta Bob Ryder in \"The History of TNA: Year 1\", chiamarono cos\u00ec la divisione dopo gli X Games.\nFino al 2011, non c'era un limite di peso massimo nella X Division o per il suo titolo, anche se in pratica la maggior parte dei lottatori in questa divisione erano cruiserweights, con Sonny Siaki, Samoa Joe, Kurt Angle, ed Abyss uniche eccezioni notabili. Per enfatizzare questo punto, il motto pubblicitario usato per descrivere la divisione era: \"It's not about weight limits, it's about no limits\".\nL'11 agosto 2011, nell'edizione di Impact Wrestling, Eric Bischoff, figura di autorit\u00e0 nella TNA, ha annunciato che da quel punto in avanti la X Division avrebbe avuto un limite di peso di 225 lb (102\u00a0kg). Dopo l'ufficializzazione del limite di peso lo stesso \u00e8 stato per\u00f2 prevalicato per due volte quando a Samoa Joe (280 libbre, 130\u00a0kg) gli fu concesso un match per il titolo a Slammiversary 2012 e successivamente anche Rob Van Dam (237 libbre, 108\u00a0kg) per Bound For Glory 2012. \nAl marzo 2013 era stato introdotto un nuovo regolamento in cui si diceva che ogni match doveva essere disputato con la formula del triple threat ossia match a tre sfidanti e il nuovo limite di peso era stato fissato a 230 libbre. Non essendo Stato accolto dai favori del pubblico, questo regolamento \u00e8 stato annullato nell'agosto dello stesso anno; quindi attualmente non esistono limiti nuovamente di peso per la categoria.\nAnche se \u00e8 stata de-enfatizzata nel corso di alcune annate, la X Division \u00e8 generalmente considerata una delle attrazioni di punta della TNA; la X Division \u00e8 ci\u00f2 che ha reso la federazione differente dal resto del mainstream targato USA.\nAttualmente la categoria ha un due eventi esclusivi annuali: sono il One Nighy Only Xtravaganza e l'evento estivo Destination X proposto in un appuntamento settimanale e che una volta era proposto in ppv. \nLa X Division \u00e8 arrivata a ricoprire il main event di un ppv in un'occasione:\ncon il three-way match di Unbreakale 2005 tra Samoa Joe A.J. Styles e Christopher Daniels.\nQuesto match ha avuto il raro rating di 5 stelle dal Wrestling Observer.\nAppunto quest'ultimo match va inserito nel contesto di uno dei pi\u00f9 intensi feud nella storia della X Division. La storyline descrive l'inizio del feud quando Joe partecipa e vince la Super X Cup nel 2005, battendo AJ Styles in finale via submission;Joe non aveva ancora mai perso un incontro ed era cos\u00ec diventando uno dei migliori wrestlers nella divisione. \nIl campione inaugurale fu A.J. Styles che vinse sconfiggendo nel secondo ppv della federazione, in un four way double elimination match, Low Ki Psicosis e Jerry Lynn.\nAj Styles rimane il pi\u00f9 acclamato ed anche il primo storicamente che ha prevalicato i confini della categoria diventando TNA World Champion in svariate occasioni e rimanendo spesso nel corso degli anni main eventer. \nChris Sabin \u00e8 il lottatore ad aver vinto pi\u00f9 titoli con ben otto per la precisione. \nIl record di chi ha detenuto per pi\u00f9 tempo il titolo X Division appartiene ad Austin Aries, con 301 giorni da campione.\nJerry Lynn, Low Ki ed AJ Styles vengono definiti coloro che hanno costruito le peculiarit\u00e0 della categoria fin dalle origini.\nStraordinario il loro triple threat ladder match per il titolo.\nTornei.\nI lottatori della X Division sono gli unici lottatori della TNA che competono nei TNA X Cup Tournaments. Il primo torneo \u00e8 stato il TNA 2003 Super X Cup Tournament, che fu vinto da Chris Sabin. Grazie alla risposta positiva per quel torneo, esso \u00e8 stato riproposto pi\u00f9 volte.\nUltimate X Match.\nL'Ultimate X match \u00e8 un match tipico della X Division. \u00c8 molto simile a un ladder match, ad eccezione di due cavi che si incrociano sopra il ring, e un oggetto di valore \u00e8 appeso nell'intersezione tra i due. Il vincitore \u00e8 colui che prende l'oggetto posto al centro dei cavi e lo porta a terra sul ring.\nFu creato originalmente nell'agosto 2003 e vide contrapporsi Michael Shane, Frankie Kazarian e Chris Sabin. Da allora in poi, ventiquattro Ultimate X matches hanno avuto luogo, alcuni per il X Division championship, alcuni per il TNA World Tag Team Championship, e alcuni con una rossa e gigante X sospesa sopra il ring, a simboleggiare lo status di primo contendente."}
{"id": "608873", "revid": "1543377", "url": "https://it.wikipedia.org/wiki?curid=608873", "title": "Faete", "text": "Faete \u00e8 una frazione del comune di Arquata del Tronto, in Provincia di Ascoli Piceno \n\u00c8 un piccolo paese di poche anime, ben conservato, che gode del panorama sul capoluogo essendo alloggiato sull'altura che fronteggia la Rocca di Arquata del Tronto.&lt;br&gt;\nSi arriva al piccolo borgo lasciando la via Salaria a Trisungo e salendo per una stretta strada che conduce anche a Spelonga e a Colle.\nToponimo.\nIl toponimo deriva dalla forma sincopata della parola \"faggete\". Il luogo \u00e8 ricco di vegetazione boschiva ed il centro abitato \u00e8 quasi completamente immerso all'interno di una zona alberata.\nMonumenti e luoghi d'interesse.\nArchitetture religiose.\nChiesa della Madonna della Neve.\nCostruita in posizione panoramica, molto vicina al camposanto, appare piccola ed isolata in una radura, raggiungibile dopo un breve cammino su di una stradina all'interno di un bosco di castagni.\nPer antica tradizione, soprattutto nelle Marche, le chiese, le cappelle e le edicole votive dedicate alla Madonna della Neve erano costruite in luoghi detti neviere, posti di raccolta e conservazione della neve, realizzati con lo scopo di renderla fruibile ai diversi usi della comunit\u00e0, come ad esempio per evitare il deteriorarsi dei viveri.\nChiese con caratteristiche molto simili a questa sono state edificate anche in Abruzzo.\nL'edificio religioso ha una forma architettonica di essenziale semplicit\u00e0, realizzato in conci di pietra locale, presenta all'esterno un ampio portico, con colonne a base quadrata, che sostengono la copertura composto da capriate a vista. Sulla porzione di destra del tetto \u00e8 posizionato un piccolo campanile a vela che ospita una sola campana di modeste dimensioni: cm 27 in altezza e cm 38di diametro alla bocca. Sulla spalla \u00e8 impressa un'iscrizione delimitata, inferiormente e superiormente, da una linea di modanatura. La scritta in alfabeto gotico maiuscolo, ascrivibile al XV secolo, \u00e8 realizzata con lettere di cm 2,7 e reca le parole precedute da una croce: \u00ab\"+ Ave Mariia\"\u00bb.\nL'ambiente interno \u00e8 costituito da un'unica aula decorata con affreschi del XV secolo eseguiti secondo lo stile di Bernardino Campilio da Spoleto e di Pietro Alemanno.\nSulla parete di fondo, a sinistra, si trova raffigurata una rappresentazione dell'Annunciazione con l'Arcangelo Gabriele. L'arcangelo \u00e8 rappresentato vestito con una tunica chiara, una cintura rossa ed un mantello giallo arabescato fermato da una fibbia sul petto. Reca in mano un fiore gigliforme ed ha due ali, accuratamente definite, dipinte con i colori: rosa, blu, violetto e bianco. Il suo volto, incorniciato da lunghi capelli biondi ed un'aureola, mostra un'intensa espressivit\u00e0.\nAl centro della parete di fondo si scorge il ritratto un \"Padreterno Benedicente\".\nIn una grande nicchia \u00e8 presente l'affresco del \"Trionfo della Madonna con Bambino\", tra un volo di quattro angeli, composto con una precisa simmetria assiale bilaterale.\nDelicatissimo nei colori con prevalenza di celeste e blu indaco, usati anche per il cielo e per il manto, cui si aggiunge anche un tenue rosa.\nGli angeli sono rappresentati in abiti monocromi, ma diversi; giallo, quello di sinistra, e rosso, quello di destra.\nGli altri due, che compaiono sul fondo del dipinto, sono in abiti chiari. Con cromie simili a quelle dell'arcangelo sono dipinte le ali, ma con diversa distribuzione del colore.\nSulle pareti laterali dell'incavo, in cui \u00e8 ricavata la nicchia, ci sono le figure di san Sebastiano trafitto, a sinistra, e san Rocco, a destra. In alto un Agnus Dei.\nChiesa di San Matteo.\nNel paese di Faete si annovera anche l'edificio religioso dedicato a Matteo apostolo ed evangelista che ospita al suo interno una tavola del XV secolo con raffigurato sant'Antonio di Padova, pittura attribuita alla scuola umbro-marchigiana. Vi sono, inoltre, affreschi di Bernardino Campilio da Spoleto.\nLe epigrafi delle campane della Chiesa di San Matteo.\nNella sagrestia della chiesa si trovano custodite 2 piccole campane che recano iscrizioni.&lt;br&gt;\nLa prima mostra un'evidente frattura parallela alla bocca. Misura cm 43 di altezza e cm 41 di diametro all'apertura. Sulla sua spalla ci corre l'iscrizione in caratteri gotici maiuscoli trecenteschi, contenuta tra due linee di modanatura che recita:\n&lt;br&gt;\nLa seconda campana misura cm 43 in altezza e cm 37,5 alla bocca. L'iscrizione reca la data di fusione del manufatto, corrispondente all'anno 1493. \u00c8 visibile in prossimit\u00e0 dell'apertura della bocca contenuta tra due linee.\nArchitetture militari.\nNel paese vi era 1 delle torri di avvistamento della Rocca di Arquata."}
{"id": "608880", "revid": "339392", "url": "https://it.wikipedia.org/wiki?curid=608880", "title": "Classe Bl\u00fccher (incrociatore 1908)", "text": ""}
{"id": "608886", "revid": "438678", "url": "https://it.wikipedia.org/wiki?curid=608886", "title": "Grog (film)", "text": "Grog \u00e8 un film italiano del 1982 diretto da Francesco Laudadio.\nTrama.\nDue evasi durante una sommossa, con ostaggio un agente di custodia, taciturno fino al catatonismo, irrompono in una casa signorile sequestrando sette persone. Assediati dalle forze dell'ordine, il loro gesto viene ripreso in diretta da un network, con tanto di presentatore che ne assume la regia, in nome dello spettacolo, dell'ascolto e della commessa pubblicitaria."}
{"id": "608888", "revid": "6923", "url": "https://it.wikipedia.org/wiki?curid=608888", "title": "Theodor Schwann", "text": "Tra i suoi numerosi contributi per la biologia c'\u00e8 lo sviluppo della teoria cellulare, la scoperta delle cellule di Schwann nel sistema nervoso, la scoperta e lo studio della pepsina, la scoperta della natura organica del lievito e l'invenzione del termine \"metabolismo\".\nBiografia.\nTheodor Schwann nacque il 7 dicembre, 1810, a Neuss, in Prussia, Germania. Suo padre era un minatore, poi diventato un tipografo. Schwann studi\u00f2 al collegio dei Gesuiti di Colonia, e poi all'Universit\u00e0 di Bonn. A Bonn incontr\u00f2 Johannes Peter M\u00fcller.\nFu durante i quattro anni trascorsi sotto l'influenza di J. P. M\u00fcller a Berlino che Schwann comp\u00ec i suoi contributi pi\u00f9 importanti. A quel tempo M\u00fcller stava preparando il suo grande libro della fisiologia, e Schwann lo assist\u00e9 negli esperimenti richiesti. L'attenzione di Schwann era diretta ai tessuti muscolare e nervoso. Oltre a compiere scoperte istologiche come le guaine formate dalle fibre nervose che ora portano il suo nome, inizi\u00f2 quelle ricerche sulla contrattilit\u00e0 muscolare, sulle quali avevano lavorato in precedenza Du Bois-Reymond e altri. Schwann \u00e8 a volte menzionato come il \"padre della citologia\".\nSchwann fu inoltre il primo degli allievi di M\u00fcller a rompere con il tradizionale vitalismo e a muoversi verso una spiegazione psicochimica della vita. M\u00fcller indirizz\u00f2 anche l'attenzione di Schwann ai processi della digestione, che nel 1836 Schwann dimostr\u00f2 dipendere essenzialmente dalla presenza di un enzima che chiam\u00f2 pepsina. Schwann esamin\u00f2 anche la questione della generazione spontanea, che lo guid\u00f2 alla sua conseguente confutazione. Nel corso degli esperimenti, scopr\u00ec la natura organica del lievito. Infatti l'intera teoria germinale di Pasteur, come la tecnica antisettica di Lister, possono essere ricondotte all'influenza di Schwann.\nNel 1837, quando Schwann stava cenando col botanico Matthias Jacob Schleiden (che lo stesso anno aveva visto e constatato che le cellule delle nuove piante si formavano a partire dai nuclei delle vecchie piante) la conversazione cadde sui nuclei delle cellule animali e vegetali. Schwann si ricord\u00f2 di aver visto simili strutture nelle cellule della notocorda (come gli era stato mostrato da M\u00fcller) e subito si rese conto dell'importanza del collegamento tra i due fenomeni. La somiglianza fu confermata, e i risultati presto comparirono nella famosa opera di Schwann dpplll\"Mikroskopische Untersuchungen \u00fcber die \u00dcbereinstimmung in der Struktur und dem Wachstum der Tiere und Pflanzen\" (\"Investigazioni Microscopiche sulla Corrispondenza nelle Strutture e la Crescita di Piante e Animali\", Berlino, 1839; traduz. in lingua inglese Sydenham Society, 1847). Dunque fu stabilita la teoria cellulare. Nel corso delle sue verifiche su di essa, nelle quali attravers\u00f2 l'intero campo dell'istologia, Schwann prov\u00f2 l'origine cellulare e lo sviluppo dei pi\u00f9 differenziati tessuti, tra i quali lo smalto di denti e delle unghie.\nLa sua opera di generalizzazione \u00e8 diventata il fondamento della moderna istologia, e nelle mani di Rudolf Virchow (la cui patologia cellulare fu una inevitabile deduzione da Schwann) port\u00f2 la patologia a fondarsi su reali basi scientifiche."}
{"id": "608890", "revid": "1745361", "url": "https://it.wikipedia.org/wiki?curid=608890", "title": "Nentres", "text": "Nentres, sovrano di Garlot, \u00e8 meglio conosciuto come marito della principessa Elaine di Tintagel, sorellastra di re Art\u00f9. I due\nallevarono la sorella minore della moglie, Morgana la Fata, e poi i loro figli, Galeschin e Elaine la Giovane. Nentres fu tra i sovrani che misero in discussione il diritto a regnare di Art\u00f9, ribellandosi contro di lui quando sal\u00ec sul trono. Combatt\u00e9 valorosamente nella battaglia di Bedegraine.\nQuando i re ribelli dovettero rinviare la loro rivolta per opporsi agli attacchi dei sassoni, Nentres ebbe il comando della citt\u00e0 di Wyndesan (forse Windsor). La moglie Elaine fu rapita dai sassoni e fu poi liberata da sir Gawain. Alla fine Nentres fece pace con Art\u00f9. Aiut\u00f2 a sconfiggere i loro nemici nella battaglia di Clarence e segu\u00ec il cognato nelle sue campagne militari in Europa. Divenne anche un cavaliere della Tavola rotonda.\nIl nome di Nentres potrebbe essere un'estrema corruzione di Emyr Llydaw (cio\u00e8 \"imperatore di Bretagna\"), titolo comunemente utilizzato per re Budic II di Bretagna, con cui Nentres \u00e8 spesso identificato. Il suo regno, Garlot, si trovava probabilmente tra Caer-Lot (\"fortezza di Lot\") ed \u00e8 realmente il territorio del cognato della regina Elaine, re Lot di Orkney."}
{"id": "608893", "revid": "48279", "url": "https://it.wikipedia.org/wiki?curid=608893", "title": "Serie C1 2006-2007", "text": "La Serie C1 2006-2007 \u00e8 stata la ventinovesima edizione del campionato di categoria.\nDopo le due stagioni sperimentali con una suddivisione diversa rispetto ai classici gironi si torna al criterio Nord-Sud.\nIl Campionato si \u00e8 disputato tra il 3 settembre 2006 e il 13 maggio 2007. Si \u00e8 concluso con la vittoria del nel girone A e del nel girone B.\nStagione.\nNovit\u00e0.\nA causa di problemi finanziari, la e il non si iscrivono al campionato. Aderendo al Lodo Petrucci si iscrivono in Serie C2. Anche il neo-retrocesso non si iscrive al campionato e riparte dalla Serie C2 grazie al lodo Petrucci.\nA completamento di organici vengono ripescate dalla Serie C1 la e la , mentre dalla Serie C2 viene ripescata l'.\nGirone A.\nIl girone A viene vinto dal che, per la prima volta, approda nel campionato cadetto dopo averlo perso la stagione precedente nella finale play-off contro il . I maremmani riuscirono a staccare il , trovando la promozione il 13 maggio 2007 nella gara dell'Euganeo contro il , vinta per 1-0 con gol di Carl Valeri. Ai play-off vittoria di un'altra toscana: il in semifinale batte il e trova in finale un che tenta disperatamente la promozione in B, dopo averla persa l'anno prima con il . I nerazzurri si vedono sconfitti per 1-0 al Brianteo, ma una prova di orgoglio al ritorno impedisce ai brianzoli di conquistare la B dopo 6 anni: il Pisa vince 2-0 e torna in B dopo 13 anni di assenza.\nRetrocessioni per il gi\u00e0 condannato , e (entrambe ai play-out contro e ).\nClassifica finale.\nLegenda:\nRegolamento:\nGirone B.\nIl girone B vede primeggiare il che ritorna in serie B dopo 6 anni:decisiva la gara di Teramo del 6 maggio 2007, pareggiando in casa degli abruzzesi per 0-0. I play-off vengono vinti dall' che semifinale riuscir\u00e0 a rimediare la brutta figura rimediata a Taranto dell'andata, vincendo al Partenio 1-0, in finale trover\u00e0 il , dove perde l'andata in Puglia, ma al ritorno sconfigge i \"satanelli\" rossoneri con un secco 3-0 ai supplementari, tornando in B dopo solo un anno.\nRetrocessioni per , e (entrambe ai Play-Out contro e ).\nClassifica finale.\nLegenda:\nRegolamento:\nNote:"}
{"id": "608894", "revid": "121559881", "url": "https://it.wikipedia.org/wiki?curid=608894", "title": "Sette divinit\u00e0 della fortuna", "text": "Le presenti nella mitologia e nel folclore giapponese sono un gruppo di divinit\u00e0 venerate per ricevere aiuto nella vita quotidiana e per ottenere benefici mondani.\nIl culto ebbe origine nel periodo Muromachi quale risultato dell'influenza del tema iconografico cinese dei \"Sette saggi della canna di bamboo\". In particolare, l'espressione shichifukujin sembra derivare da \"i sette problemi e le sette fortune\" menzionati nel sutra buddista \u201cNi\u014d gokoku hannya haramitsu-ky\u014d\u201d.\nVi fanno parte: , , , , , e .\nSolo una delle sette divinit\u00e0, Ebisu, \u00e8 di origine giapponese. Le altre provengono dalla Cina e dall'India: tre di loro fanno parte della tradizione taoista e le restanti tre affondano le loro radici nel Buddismo. Per molto tempo le sette divinit\u00e0 sono state adorate dai giapponesi singolarmente, per poi essere raccolte nel gruppo degli \"Shichifukujin,\" protettore delle arti e delle professioni, come quella dei mercanti, dei dottori, dei pescatori, degli intellettuali, e altre ancora.\nSecondo una delle tradizioni pi\u00f9 importanti legate a questo culto, durante i primi giorni del nuovo anno le sette divinit\u00e0 si trasformano in marinai e discendono dal paradiso a bordo della , dotata di poteri magici, per approdare nei porti del mondo terreno e portare agli uomini tesori e buona sorte.\nOrigine e storia.\nLe sette divinit\u00e0 della fortuna, inizialmente venerate singolarmente, sono tra le divinit\u00e0 non natie pi\u00f9 popolari tra i giapponesi. Le prime due divenute oggetto di culto come dispensatrici di fortuna furono Ebisu e Daikokuten, che acquistarono una crescente popolarit\u00e0 tra la classe dei mercanti (chonin), desiderosa di conseguire guadagni negli affari e di assicurarsi ricchezza e abbondanza.\nIl progressivo ricorso ad altre divinit\u00e0 rispose alle aspirazioni di gruppi sociali che cercavano tra la moltitudine di dei appartenenti alla tradizione delle figure che potessero venire incontro ai loro bisogni: i viandanti, i dottori e i missionari videro in Bishamonten una guida, mentre Benzaiten fu trasformata in una dea protettrice delle arti. Gli intellettuali iniziarono a rivolgere le loro preghiere a Fukurokuju e Jurojin; gli studiosi e letterati ad Hotei, nonostante non fosse una vera e propria divinit\u00e0, ma un saggio realmente esistito in Cina.\nLa ragione per cui queste divinit\u00e0 sono state riunite in un gruppo non \u00e8 chiara: un motivo pu\u00f2 risiedere nella predilezione nutrita dai giapponesi per i gruppi in generale, o nell'importanza rivestita dal numero sette nella tradizione.\nPer quanto riguarda l'epoca in cui il gruppo degli \"Shichifukujin\" fece la sua comparsa, essa si colloca generalmente nel XV secolo. La prima traccia risalirebbe al 1420, quando nella citt\u00e0 di Fushimi venne svolta una manifestazione denominata processione delle sette divinit\u00e0 della fortuna, che voleva emulare quella del Daimyo. Da questo momento in poi diversi altri episodi confermano la diffusione del culto degli \"Shichifukujin\": tra questi, nel 1469-86, il mascheramento da parte di alcuni criminali nelle fattezze delle sette divinit\u00e0 per compiere rapine, giocando sulle credenze religiose della popolazione.\nL'istituzionalizzazione di questo culto viene attribuita al monaco buddista Tenkei. Secondo la tradizione, nel 1623, dopo aver discusso con lo shogun Iemitsu Tokugawa sulle virt\u00f9 che un dio dovrebbe possedere, egli sarebbe stato incaricato dallo stesso shogun di selezionare le divinit\u00e0 che potevano rappresentarle al meglio, e di creare per loro un culto formale. Le sette divinit\u00e0 della fortuna, su richiesta di Tenkei, sarebbero state poi dipinte tutte insieme per la prima volta da un artista di nome Kano, il pi\u00f9 conosciuto del tempo. Dal periodo Edo in poi gli \"Shichifukujin\" acquistarono una fama sempre maggiore.\nDalla met\u00e0 degli Settanta del Novecento in poi \u00e8 cresciuto in tutto il Giappone il numero di pellegrinaggi e di tour dedicati ai templi e ai santuari delle varie divinit\u00e0 dei \"Shichifukujin\". Negli anni Dieci del XXI secolo le sette divinit\u00e0 della fortuna sono particolarmente celebrate durante il Capodanno, periodo nel quale nei templi e santuari legati agli dei della fortuna vengono venduti come simbolo di buona fortuna per il nuovo anno dipinti, figurine o statuette che li rappresentano mentre portano ricchezze sulla loro Nave del Tesoro.\nDescrizione dei membri delle sette divinit\u00e0 della fortuna.\nEbisu (\u6075\u6bd4\u5bff).\nEbisu, la sola divinit\u00e0 del gruppo di origini autoctone, \u00e8 il dio dell'abbondanza e del cibo quotidiano. Nato inizialmente nella comunit\u00e0 dei pescatori e legato all'attivit\u00e0 della pesca, il culto si sarebbe poi esteso al commercio pi\u00f9 in generale, forse attraverso il ruolo svolto dai burattinai erranti, conosciuti come \"ebisu-kaki\" o \"ebisu-mawashi\". Patrono dei commercianti, pescatori e contadini, viene venerato dai mercanti perch\u00e9 fa parte delle divinit\u00e0 protettrici delle attivit\u00e0 legate al commercio e simboleggia l'onest\u00e0 e l'etica che le persone devono avere quando trattano degli affari.\nEbisu \u00e8 raffigurato nelle sembianze di un pescatore barbuto e grassoccio, sempre sorridente. Indossa abiti da corte formali o vestiti da campo o da pescatore, regge nella mano destra una canna da pesca e nella sinistra una grossa orata (tai) di colore rosso, simbolo di fortuna. In Giappone l'orata \u00e8 il pesce pi\u00f9 buono, e non deve mai mancare durante le manifestazioni e le feste.\nLe origini di Ebisu sono controverse: secondo alcune leggende egli sarebbe il primogenito di Izanagi e Izanami, chiamato Hiruko (\"bambino delle sanguisughe\") ; in altri racconti \u00e8 ritenuto figlio di Daikokuten, in altri ancora \u00e8 identificato come il terzo figlio di Izanagi-no-Mikoto e fratello della dea del sole Amaterasu. Alcune tradizioni raccontano che venne cacciato dai suoi avi e confinato a vivere nel mare come pescatore; altre lo identificano con Ebisu-no-kami, una divinit\u00e0 che viveva nell'Oceano e proteggeva i pescatori: per questo motivo i santuari Ebisu-jinja costruiti nell'antichit\u00e0 sarebbero sempre situati nelle vicinanze del mare.\nIntorno al XII secolo, i cambiamenti sociali determinarono una progressiva perdita di valore del mestiere di pescatore, ed Ebisu venne associato alle attivit\u00e0 commerciali e adorato come kami protettore dei mercati e delle fiere: cerimonie in suo onore si tenevano prima dell'apertura di nuovi negozi. Oggi i santuari dedicati a Ebisu sono visitati spesso da commercianti o da persone il cui lavoro \u00e8 associato alla negoziazione. La sua immagine \u00e8 presente in moltissimi negozi e luoghi commerciali.\nNell'iconografia, Ebisu \u00e8 spesso associato a Daikokuten. Le statue della coppia si possono trovare ovunque nel Giappone moderno e in particolare sono presenti in molte cucine, specie nelle comunit\u00e0 agricole. A seguito di tale fusione, tuttavia, Daikokuten, come gi\u00e0 Ebisu, continuer\u00e0 a essere oggetto di venerazione dei mercanti quale tutelare del successo commerciale, e degli agricoltori quale tutelare del riso. Insieme a Fukurokuju vengono spesso associati come i tre kami della fortuna. \nDaikokuten (\u5927\u9ed2\u5929).\nDaikokuten (dio dell'oscurit\u00e0), chiamato anche Daikoku-sama o Daikoku, proviene dall'India. Dio della ricchezza o della famiglia, \u00e8 una delle sette divinit\u00e0 pi\u00f9 popolari. Ha le sembianze di un uomo sorridente e robusto, che indossa un copricapo nero piatto. \u00c8 ritratto seduto o in piedi in prossimit\u00e0 di due balle di riso, con in una mano un martello di legno, portatore di ricchezze, e nell'altra un grosso sacco di grano. Spesso insieme a lui \u00e8 dipinto un topo. Il riso simboleggia l'abbondanza e la fertilit\u00e0, ed il topo richiama il compito di Daikokuten di difendere le scorte di grano della popolazione.\nDaikoku \u00e8 variamente considerato il dio della ricchezza, o della famiglia, in particolare della cucina. Trae origine dalla divinit\u00e0 ind\u00f9 Mah\u0101k\u0101la (\"Grande-Nero\"), una delle incarnazione di Shiva dio della guerra. In questa forma viene a volte rappresentato come una figura con tre volti accigliati e sei braccia. In alcuni templi buddisti in India venne venerato come dio della fortuna, posto all'interno delle cucine come simbolo di abbondanza e raffigurato con un sacco in spalla. Il fondatore della scuola buddista Tendai Saicho introdusse Daikoku in Giappone proprio in questa versione: egli divenne il nume tutelare nelle cucine dei templi tendai giapponesi.\nIl nome Mah\u0101k\u0101la che significa \"Grande Nero\" venne poi sostituito in Giappone dal nome sino-giapponese Da-hei-tian (pronunciato in giapponese Daikokuten) e in seguito si un\u00ec al kami \u014ckuninushi no Mikoto trasformandosi da un dio terrificante, a uno dal volto pi\u00f9 dolce e benevolo, come quello odierno.\nBenzaiten (\u5f01\u624d\u5929 o \u5f01\u8ca1\u5929).\nBenzaiten \u00e8 l'unica divinit\u00e0 femminile del gruppo delle sette divinit\u00e0 della fortuna. Trae origine dalla dea Sarasvat\u012b (sanscrito \u0938\u0930\u0938\u094d\u0935\u0924\u0940, \"colei che scorre\"), una delle principali dee dell'induismo, menzionata come divinit\u00e0 fluviale. Benzaiten, o pi\u00f9 comunemente Benten, \u00e8 una divinit\u00e0 dell'acqua ma anche di \"tutto ci\u00f2 che scorre\": acqua, tempo, parole, musica e, per estensione, conoscenza. Oggi \u00e8 conosciuta come dea della bellezza e dell'eloquenza, patrona degli artisti e della musica. Dal periodo Kamakura \u00e8 rappresentata come una suonatrice del biwa (liuto giapponese), e ritratta a volte completamente nuda, oppure vestita con abiti eleganti mentre sta seduta vicino a un fiume, sullo sfondo di un paesaggio montuoso.\nBenzaiten non ha sempre avuto questa rappresentazione iconografica; in un certo periodo in Giappone la sua immagine era quella di una divinit\u00e0 marziale a otto braccia, chiamata Happi (otto braccia). Verso la fine dell'XI-XII secolo venne associata alla divinit\u00e0 serpente Ugajin, dio del cibo, e comparve sotto la forma di Uga Benzaiten, una divinit\u00e0 composita dall'iconografia complessa: spesso sul copricapo della dea riposa un serpente bianco con il volto di un anziano umano.\nBishamonten (\u6bd8\u6c99\u9580\u5929).\nBishamonten, dal nome sanscrito Vai\u015brava\u1e47a, ossia \"Colui che ode distintamente\", \u00e8 la terza divinit\u00e0 del gruppo con origini induiste. Kubera, da cui trae origine, \u00e8 la divinit\u00e0 ind\u00f9 dell'abbondanza e della ricchezza. Nello Shintoismo Kubera \u00e8 entrato a far parte delle sette divinit\u00e0 della fortuna come dio della dignit\u00e0. Nel Buddismo \u00e8 diventato il guardiano dei guerrieri, della ricchezza, della buona sorte e della guarigione.\nViene rappresentato con un'armatura, e regge nella mano destra una lancia, e in quella sinistra una pagoda, che sta a indicare il potere del dio. I soldati giapponesi si rivolgono a lui con preghiere per farsi coraggio.\nCome componente del gruppo dei Quattro Re Celesti, posti agli angoli dell'altare maggiore nei templi buddisti, in corrispondenza dei quattro punti cardinali, Bishamonten prende il nome di Tamonten ed \u00e8 il guardiano del Nord, con il compito di difendere i luoghi sacri e gli insegnamenti del Buddismo.\nA volte Bishamonten viene fatto coincidere con Konpira, il dio di origine shintoista legato alle navi e ai marinai: in questa forma possiede la caratteristica di potersi trasformare in base alle esigenze che hanno le persone che lo pregano per ottenere dei favori.\nFukurokuju (\u798f\u7984\u5bff).\nFukurokuju, il dio della conoscenza e della lunga vita, ha origine dal taoismo cinese. La sua iconografia lo rappresenta come un uomo anziano che tiene in mano una lunga canna usata per sostenersi. Spesso \u00e8 ritratto in compagnia di una gru, di una tartaruga e o di un cervo. Il ventaglio che porta con s\u00e9 simboleggia il suo potere di scacciare la sfortuna, mentre il libro (makimona) ricorda la sua infinita saggezza. L'aspetto che lo caratterizza maggiormente \u00e8 la forma eccessivamente allungata della testa: secondo le leggende essa sarebbe la conseguenza dei numerosi anni di studio a cui si \u00e8 sottoposto in vita.\nFukurokuju nasce come incarnazione delle virt\u00f9 a cui il popolo cinese ha sempre ambito di pi\u00f9: la felicit\u00e0, la ricchezza e la vita eterna: da esse proviene il nome Fukurokuju, dove \"fuku\" significa fortuna, \"roku\" prosperit\u00e0 e \"ju\" longevit\u00e0.\nSecondo altri miti e leggende Fukurokuju sarebbe in realt\u00e0 Taizan Fukun, dio del Monte T'ai, un monte ritenuto sacro in Cina.\nJur\u014djin (\u5bff\u8001\u4eba).\nJur\u014djin viene venerato come il dio della longevit\u00e0; anch'esso deriva dalla tradizione taoista cinese. \u00c8 generalmente raffigurato come un anziano signore dalla barba bianca che indossa un cappello e cammina aiutandosi con un bastone. Gli animali che lo accompagnano sono di solito cervi, tartarughe o gru, simboli di lunga vita nella cultura cinese e giapponese.\nLe origini di Jur\u014djin vengono fatte risalire alla figura di un taoista cinese chiamato Zhang Guolao, detto Zhang Guo, realmente esistito durante il regno dell'imperatrice Wu (684-705) e dell'imperatore Xuanzong della Dinastia Tang (712-756). Alcuni scritti del tempo lo descrivono come un uomo solitario, che viveva sulle montagne cinesi. Secondo le leggende e i racconti, egli avrebbe raggiunto l'et\u00e0 di cento anni grazie a dei poteri segreti. Le figure di Zhang Guolao e del gruppo degli Otto immortali taoisti di cui fa parte si diffusero in Giappone durante il periodo Edo, diventando il tema delle opere di pittori e artisti giapponesi, grazie al crescente interesse per i miti della tradizione folkloristica cinese diffusi in quel periodo.\nTalvolta scambiato per Fukurokuju a causa dell'aspetto simile, Jur\u014djin si differenzia da questi per il capricapo che indossa. Un altro motivo di confusione fra i due risiede nella presenza del suono o del simbolo del \"cervo\", animale spesso associato alla divinit\u00e0: nell'iconografia di Jurojin il cervo, che pu\u00f2 essere indicato con il termine di \"roku\", \u00e8 omofono del secondo ideogramma, \"roku\" di Fukurokuju. Inoltre entrambi vengono spesso rappresentati mentre tengono in mano un ventaglio arrotondato (uchiwa), che rappresenta il potere del dio di spazzar via la malasorte.\nHotei (\u5e03\u888b).\nCome Fukurokuju e Jur\u014djin, anche Hotei fa parte della tradizione taoista cinese. Rappresentato come un uomo grassottello e ridente, \u00e8 la divinit\u00e0 della gioia e della felicit\u00e0 e comunemente definito come il protettore dei bambini. Il suo nome significa \"borsa di lino\" ed \u00e8 infatti ritratto con un sacco in spalla contenente regali che distribuisce ai bambini che lo circondano. Secondo altre interpretazioni, il suo sacco \u00e8 pieno di vestiti e oggetti di uso quotidiano che egli distribuisce ai poveri e ai bisognosi. L'immagine di Hotei non \u00e8 sempre stata rappresentata nello stesso modo; in diversi oggetti decorativi e ornamentali, anche usati negli spettacoli giapponesi, egli compare con altre sembianze.\nIn Occidente viene anche chiamato il \"Buddha sorridente\", per via della sua espressione sempre felice e il suo viso rotondo. Come Fukurokuju e Jurojin, anche lui possiede un ventaglio che porta al di sotto della sua grossa pancia, che i vestiti non riescono a coprire del tutto.\nHotei, Pu-Tai in cinese, \u00e8 stato collegato alla figura storica del Maestro Ch'i Tz'u, vissuto durante la Dinastia Tang (620-905), noto per i suoi poteri sovrannaturali e per la sua spiritualit\u00e0. Nella tradizione del Buddhismo Mah\u0101y\u0101na, viene ritenuto un bodhisattva, spesso identificato con Maitreya (Buddha del futuro), per la sua attitudine verso il prossimo, il suo atteggiamento caritatevole e altruista e la sua compassione e serenit\u00e0.\nKichij\u014dten (\u5409\u7965\u5929).\nKichij\u014dten (o Kissh\u014dten) \u00e8 la dea della fertilit\u00e0, della bellezza e della fortuna, ritratta con abiti di straordinario splendore. Nell'iconografia tiene in mano una pietra preziosa (b\u014dshu) dai poteri magici. Secondo la leggenda Kichij\u014dten ha il potere di assumere la forma di oggetti preziosi e di recare fortuna e ricchezze terrene a chi li possiede o li usa.\nNel passato ha ricoperto un ruolo centrale all'interno di alcune sette buddhiste; dal XV- XVI secolo i suoi attributi sono stati assunti dalla dea Benzaiten con la quale viene spesso confusa."}
{"id": "608896", "revid": "124674550", "url": "https://it.wikipedia.org/wiki?curid=608896", "title": "Serie C2 2006-2007", "text": "La Serie C2 2006-2007 \u00e8 stata la 29\u00aa edizione della Serie C2, quarto livello professionistico del campionato italiano di calcio. La stagione \u00e8 iniziata il 3 settembre 2006 ed \u00e8 terminata il 13 maggio 2007.\nStagione.\nNovit\u00e0.\nAl termine della stagione precedente, la viene esclusa dal campionato di C1 per gravi inadempienze finanziarie: pertanto viene costituita la nuova societ\u00e0 che prende il nome di \"Sassari Torres 1903 s.r.l.\" che si iscrive in Serie C2. Anche il viene escluso dalla C1 e ottiene l'iscrizione in Serie C2 con la denominazione di \"Gela Calcio S.p.A.\". Dalla Serie B invece arriva il , che si iscrive con la denominazione di \"Football Club Catanzaro S.p.A\". Tutte queste squadre aderirono al lodo Petrucci.\nIl torna ad assumere la denominazione \"Associazione Sportiva Viterbese Calcio s.r.l.\"\nLa neo-retrocessa viene estromessa per irregolarit\u00e0 finanziare e cancellata dai campionati professionistici, infine ammessa in Prima Categoria Marche 2006-2007. Anche e , retrocesse in Serie C2 la stagione precedente, vengono estromesse per irregolarit\u00e0 finanziare e cancellate dai campionati professionistici, ripartendo rispettivamente dalla Promozione Abruzzo e dalla Promozione Sicilia. Infine anche il viene escluso dal campionato per irregolarit\u00e0 di bilancio e riparte dalla Promozione Umbria.\nL' viene ammesso in Serie C1 su delibera della FIGC.\nLa squadra vincitrice del girone E della Serie D, la Fortis Spoleto, non viene ammessa al campionato. Al suo posto viene promosso il .\nA causa delle defezioni, viene ripescato il , mentre dalla Serie D vengono ammesse a completamento di organico il , il e la .\nFormula.\nPer la promozione, la squadra 1\u00aa classificata viene promossa direttamente, mentre le squadre dalla 2\u00aa alla 5\u00aa posizione si scontrano in due semifinali con partite di andata e ritorno. Le due squadre vincenti disputano una finale con partite di andata e ritorno dove la squadra vincente viene promossa nella categoria superiore.\nPer le retrocessioni, l'ultima classificata di ogni girone retrocede direttamente, mentre le squadre dalla 14\u00aa alla 17\u00aa posizione si scontrano in due semifinali con partite di andata e ritorno. Le due squadre perdenti retrocedono nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "608903", "revid": "1226", "url": "https://it.wikipedia.org/wiki?curid=608903", "title": "Morgana la Fata", "text": ""}
{"id": "608904", "revid": "729019", "url": "https://it.wikipedia.org/wiki?curid=608904", "title": "No Surrender (TNA)", "text": "No Surrender \u00e8 stato uno degli eventi in pay per view (PPV) della federazione di wrestling Total Nonstop Action. \nLa prima registrazione di questo evento avvenne mese di giugno 2005 ma in seguito ad alcuni cambiamenti dei nomi dei pay per view mensili nel 2006 lo stesso evento fu in seguito trasmesso nel mese di settembre fino al 2012.\nNegli anni seguenti \u00e8 diventato un evento trasmesso come puntata speciale di \"Impact Wrestling\" ed in formato 'free' dalle emittenti Spike TV (2013 e 2014) e \"Destination America\" (2015).\nL'evento del 2017 \u00e8 stato inserito nel PPV della serie One Night Only."}
{"id": "608906", "revid": "599013", "url": "https://it.wikipedia.org/wiki?curid=608906", "title": "Daniele Cavaliero", "text": "Alto 188 cm per 83 kg di peso, in campo viene impiegato come guardia.\nCarriera.\nCresciuto cestisticamente nella Pallacanestro Trieste dove gioca fino al 2004. Poi due anni all'Olimpia Milano dove matura come giocatore.\nNella stagione 2005-06 \u00e8 con il Roseto Basket ed, a seguito del fallimento della squadra abruzzese, passa, nella stagione 2006-07, alla Fortitudo Bologna. Il 20 novembre del 2007 \u00e8 stato acquistato dall'Air Avellino squadra con la quale ha conquistato nel 2008 la Coppa Italia e la qualificazione in Eurolega.\nNella stagione 2008-09 a Montegranaro colleziona 30 presenze in cui realizza 5 punti e 1,3 assist per partita mentre nella stagione successiva va a referto 31 volte realizzando 8,7 punti e 2,2 assist a partita.\nNella stagione 2009-10 sempre con la Sutor Montegranaro realizza 8,7 punti e 2,2 assist per partita risultando un valore aggiunto per i suoi compagni di squadra. Nei play-off scudetto con la sua Montegranaro perde nei quarti di finale dall'Olimpia Milano per 3-0.\nNell'estate del 2010 viene convocato nella Nazionale dal nuovo coach Simone Pianigiani.\nIl 13 marzo 2011 partecipa al All Star Game al Forum d'Assago di Milano.\nIl 30 giugno 2011 rescinde il contratto con la Sutor Basket Montegranaro dopo tre stagioni e 91 presenze nella massima serie.\nDal 20 luglio 2011 \u00e8 un giocatore della Victoria Libertas Pesaro con la quale firma un contratto di due anni.\nIl 9 settembre 2013 viene ufficializzato l'accordo con la Societ\u00e0 Sportiva Felice Scandone, venendo confermato per la stagione seguente.\nIl 20 luglio 2015 passa alla Pallacanestro Varese, con cui firma un biennale\nIl 25 aprile 2017, con ancora un anno di contratto, accetta l'offerta della squadra della sua citt\u00e0 Pallacanestro Trieste 2004 e, in accordo con i vertici della Pallacanestro Varese, rescinde con la societ\u00e0 lombarda e fa ritorno, dopo 13 anni, alla Pallacanestro Trieste 2004, squadra della sua citt\u00e0 natale, per disputare i play-off di Serie A2.\nIl 16 giugno 2018 con la Pallacanestro Trieste 2004 vince il campionato di serie A2 durante una tiratissima partita contro Casale Monferrato, guadagnando il titolo di MVP della decisiva gara-3 con ben 23 punti segnati.\nStatistiche.\nStatistiche nel campionato italiano.\n\"Dati aggiornati al 12 febbraio 2012\"\n! colspan=\"3\"|Totale Pallacanestro Trieste ||108|| 88 || || || || - || - || - || - || - || 435 \n! colspan=\"3\"|Totale Olimpia Milano ||80|| 66 || || || || - || - || - || - || - || 411\n! colspan=\"3\"|Totale Fortitudo Bologna ||44|| 43 || || || || - || - || - || - || - || 174 \n! colspan=\"3\"|Totale Felice Scandone Avellino ||29|| 29 || || || || - || - || - || - || - || 158 \n! colspan=\"3\"|Totale Societ\u00e0 Sportiva Sutor ||91|| 91 || || || || - || - || - || - || - || 678 \n! colspan=\"3\"|Totale Victoria Libertas Pesaro || || || || || || - || - || - || - || - || \n! colspan=\"3\"|Totale Societ\u00e0 Sportiva Felice Scandone || || || || || || - || - || - || - || - || "}
{"id": "608907", "revid": "339392", "url": "https://it.wikipedia.org/wiki?curid=608907", "title": "Ultimate X Match", "text": ""}
{"id": "608910", "revid": "339392", "url": "https://it.wikipedia.org/wiki?curid=608910", "title": "Ultimate X", "text": ""}
{"id": "608911", "revid": "486946", "url": "https://it.wikipedia.org/wiki?curid=608911", "title": "Shichifukujin", "text": ""}
{"id": "608915", "revid": "633110", "url": "https://it.wikipedia.org/wiki?curid=608915", "title": "Castigo (personaggio)", "text": ""}
{"id": "608916", "revid": "287204", "url": "https://it.wikipedia.org/wiki?curid=608916", "title": "Grotle", "text": ""}
{"id": "608921", "revid": "180559", "url": "https://it.wikipedia.org/wiki?curid=608921", "title": "Surveyor 3", "text": "Il Surveyor 3 fu il terzo lander lunare lanciato dagli Stati Uniti verso la Luna. Il suo scopo era raccogliere informazioni ambientali necessarie per le successive missioni Apollo.\nLa missione.\nIl Surveyor 3 fu lanciato il 17 aprile del 1967 alle 07:05:00 UTC tramite il razzo vettore Atlas-Centaur e venne immesso direttamente in una traiettoria di impatto con la Luna. Dopo un volo senza intoppi tocc\u00f2 la superficie della Luna il 20 aprile nel Mare Cognitium. Il suo allunaggio fu, in realt\u00e0, molto movimentato perch\u00e9 alcune rocce con un elevato potere riflettente confusero il radar di bordo e il razzo non venne spento all'altezza giusta. Di conseguenza la sonda rimbalz\u00f2 per ben due volte, raggiungendo i 10 metri di altezza con il primo rimbalzo e 3 metri con il secondo, successivamente tocc\u00f2 terra e si pos\u00f2.\nIl Surveyor 3 fu il primo lander statunitense ad avere a bordo un braccio meccanico che doveva scavare delle trincee nel suolo lunare allo scopo di fotografarlo e studiarne la consistenza e composizione. Tali trincee erano quattro, profonde 18\u00a0cm; il suolo prelevato da questi scavi fu portato vicino alla telecamera che invi\u00f2 a Terra le immagini. Quando giunse la notte lunare, il 3 maggio 1967, la sonda fu spenta per preservare la carica delle batterie; tuttavia, alla successiva alba lunare, dopo 14 giorni terrestri, la sonda non si riattiv\u00f2 pi\u00f9.\nIl sito dove rimaneva il Surveyor 3 fu visitato in seguito dagli astronauti dell'Apollo 12, i quali raccolsero alcuni strumenti dalla sonda (fra cui la telecamera) e li riportarono a Terra.\nBatteri nella sonda.\nPrima del lancio la videocamera della sonda fu accidentalmente contaminata dal batterio Streptococcus mitis, il quale sopravvisse sulla Luna per ben 2 anni e mezzo prima che l'equipaggio dell'Apollo 12 smontasse la camera e la riportasse a Terra. La scoperta del batterio infiamm\u00f2 subito i sostenitori della panspermia, ma ebbe come conseguenza solo l'adozione di misure pi\u00f9 drastiche da parte della NASA per impedire contaminazioni di altri corpi celesti.\nStrumenti scientifici.\nTelecamera.\nLa telecamera, uguale a quella montata nel Surveyor 1, consisteva in un tubo vidicon di 25 e di focale montata fissa con un'inclinazione di 16 gradi. Uno specchio, montato vicino all'obiettivo, poteva essere mosso in modo da riprendere la zona d'atterraggio. I comandi venivano inviati dal centro di controllo. Le immagini potevano avere 200 o 600 linee di definizione; le prime furono inviate tramite l'antenna omnidirezionale, mentre le seconde tramite l'antenna direzionata verso la Terra. Il segnale video usato per l'invio a terra era quello utilizzato normalmente dai circuiti televisivi pubblici, non criptato. Furono trasmesse in totale 6\u00a0315 immagini tra il 20 aprile e il 3 maggio 1967: tra queste alcune panoramiche, viste della sonda, foto del terreno smosso dalla sonda e una foto effettuata durante una eclissi solare. Furono tutte registrate su nastro magnetico a terra.\nBraccio meccanico scavatore.\nIl braccio scavatore fu progettato per scavare e raschiare il suolo lunare e successivamente portarlo vicino all'obiettivo della telecamera. Il braccio era montato sotto la videocamera e consisteva in una specie di paletta affilata, apribile e richiudibile tramite un motore elettrico, il sistema era simile ad un pantografo e poteva essere esteso per . Fu utilizzato per eseguire quattro trincee e 13 test di impatto, per un tempo totale di lavoro di 18 ore e 22 minuti in 10 sessioni diverse."}
{"id": "608925", "revid": "22475", "url": "https://it.wikipedia.org/wiki?curid=608925", "title": "Christopher Rush", "text": "Biografia.\nHa in particolare illustrato le carte per ; in totale, ha illustrato esattamente 120 carte del gioco. Gran parte del suo lavoro per la Wizards of the Coast \u00e8 stato svolto per l'uscita dei primi set base, periodo durante il quale inoltre ha svolto compiti di design e di marketing per la societ\u00e0. \u00c8 l'illustratore della pi\u00f9 nota (e costosa) carta mai stampata tra le Magic, il Black Lotus.\nRush ha inoltre illustrato una carta Promo per il GCC Pok\u00e9mon, sempre prodotto dalla Wizards. La carta raffigura il pok\u00e9mon Mewtwo, ed \u00e8 stata inclusa nel numero di aprile 2000 della rivista Nintendo Power. Casualmente Rush \u00e8 stato il primo artista non giapponese a illustrare una carta Pok\u00e9mon, e a tuttora rimane uno dei pochi.\nRush ha continuato a lavorare freelance per vari giochi cartacei, elettronici e per la televisione fino al giorno della sua morte avvenuta il 10 febbraio 2016."}
{"id": "608927", "revid": "287204", "url": "https://it.wikipedia.org/wiki?curid=608927", "title": "Monferno", "text": ""}
{"id": "608929", "revid": "22356", "url": "https://it.wikipedia.org/wiki?curid=608929", "title": "Neimongosaurus yangi", "text": "Il Neimongosauro (\"Neimongosaurus yangi\") \u00e8 un dinosauro carnivoro vissuto nel Cretaceo superiore in Cina.\nUn collo lunghissimo e artigli enormi.\nIl nome di questo strano dinosauro significa \"lucertola della Mongolia Interna\", dal posto in cui sono stati ritrovati i suoi resti. Il neimongosauro sembrerebbe essere stato un rappresentante dei segnosauri, ovvero quegli stranissimi dinosauri teropodi dalle caratteristiche paragonabili a quelle degli ornitischi. Questo dinosauro, in particolare, era dotato di un collo estremamente allungato, sormontato da un cranio piccolo e con denti piccoli e deboli. Come in tutti i segnosauri, gli arti anteriori erano dotati di lunghissimi artigli, dalla funzione ancora sconosciuta, e la coda era stranamente corta. Le dimensioni dell'animale dovevano aggirarsi sui 4-5 metri."}
{"id": "608931", "revid": "6923", "url": "https://it.wikipedia.org/wiki?curid=608931", "title": "Embraer", "text": "Embraer S.A. (Portoghese: [\u1ebdmb\u027ea\u025b\u027e]) \u00e8 un'azienda brasiliana che produce aerei civili, militari, esecutivi e agricoli e fornisce servizi aeronautici. Ha sede a S\u00e3o Jos\u00e9 dos Campos, a San Paolo.\n\u00c8 il terzo produttore di aerei civili su scala mondiale, dopo Airbus e Boeing.\nStoria.\nCercando di sviluppare un'industria aeronautica nazionale, negli anni 40 e 50 il governo brasiliano effettu\u00f2 numerosi investimenti in questo settore, finch\u00e9, nel 1969 non venne creata la \"Empresa Brasileira de Aeron\u00e1utica\" (Embraer), una societ\u00e0 di propriet\u00e0 del governo. Il suo primo presidente, Ozires Silva, diede inizio alla produzione del primo aereo dell'azienda, l'Embraer EMB 110 Bandeirante.\nPrimi sviluppi.\nIl governo brasiliano contribu\u00ec alla crescita iniziale di Embraer fornendo i primi contratti di produzione. Fino al 1975 la societ\u00e0 vendette solo sul mercato brasiliano.\nMentre gli aerei militari costituivano la maggior parte dei prodotti di Embraer negli anni 70, tra cui l'Embraer AT-26 Xavante e l'Embraer EMB 312 Tucano, nel 1985 usc\u00ec il primo aereo di linea, l'Embraer EMB 120 Brasilia. Rivolto al mercato internazionale, questo aereo \u00e8 stato il primo che port\u00f2 al grande successo di Embraer.\nPeriodo Piper.\nNel 1974, l'azienda inizi\u00f2 a produrre aerei da turismo per la Piper Aircraft sotto licenza. Piper inizi\u00f2 a produrre i \"knock-down kit\" per Embraer che avrebbe successivamente completato l'assemblaggio finale, vendendo cos\u00ec in Brasile e in America Latina. Tra il 1974 e il 2000, circa 2.500 aerei Piper vennero prodotti da Embraer.\nAcquisizione di Aerotec.\nAerotec era un'azienda brasiliana che produceva aeromobili e componentistica, fondata nel 1962. Era di propriet\u00e0 del Comando generale di tecnologia aerospaziale, un centro di ricerche aeronautiche situato a S\u00e3o Jos\u00e9 dos Campos.\nNel 1980, la principale attivit\u00e0 di Aerotec era la produzione di componentistica per Embraer. Fu cos\u00ec che nel 1987 la societ\u00e0 venne acquistata da Embraer.\nPrivatizzazione.\nEmbraer inizi\u00f2 un processo di privatizzazione durante il governo di Itamar Franco. Questo fu un periodo di privatizzazione per molte societ\u00e0 controllate dal governo brasiliano. Embraer venne venduta il 7 dicembre 1994, il che contribu\u00ec ad evitare una bancarotta incombente.\nOfferta pubbliche iniziali.\nNel 2000, Embraer fece simultaneamente offerte pubbliche iniziali sulle borse valori di NYSE e BM&amp;F Bovespa. Nel 2008 le sue azioni quotate al NYSE erano di propriet\u00e0 di: Bozano Group 11,10%, Previ 16,40%, Sistel 7,40%, Dassault Aviation 2,1%, EADS 2,1%, Thales 2,1%, Safran 1,1%, Governo del Brasile 0,3%; il resto \u00e8 quotato in borsa.\nAl 31 dicembre 2014 gli azionisti con oltre il 5% del capitale della societ\u00e0 erano:\nJoint venture Boeing-Embraer.\nIl 16 ottobre 2017, Airbus ha acquisito la maggioranza delle azioni di Bombardier, azienda concorrente ad Embraer. Come reazione, il 5 luglio del 2018 \u00e8 stata annunciata una joint venture con Boeing.\nFine Joint venture Boeing-Embraer.\nAd aprile 2020, in seguito alla crisi del settore aereo a causa del Corona virus, e in seguito ai problemi di Boeing per i danni dalla messa a terra del 737 Max per problemi tecnici dopo 2 incidenti aerei, la societ\u00e0 americana interrompe la joint venture con prospettive di fusione con Embraer.\nNuove soluzioni.\nNegli anni 90 la compagnia inizi\u00f2 a focalizzarsi su piccoli aerei di linea piuttosto che occuparsi di aerei militari, come aveva invece fatto per la maggior parte del periodo produttivo. Ben presto inizi\u00f2 a coprire il segmento degli aerei regionali, con 70-110 posti a sedere e il mercato dei business jet.\nBusiness jet.\nFarnborough Airshow dell'anno 2000, Embraer lanci\u00f2 il Legacy 600, una variante executive dell'ERJ. Nel 2002, \u00e8 stata creata una divisione aziendale chiamata \"Embraer Executive Jets\" dedicata al segmento executive. Nel 2005 venne proposto il Phenom 100, concepito come un aerotaxi, in competizione con Cessna e Beechcraft. \u00c8 stato introdotto nel 2008 ed \u00e8 la base del Phenom 300, pi\u00f9 grande. I Legacy 450 e Legacy 500 sono stati sviluppati da zero mentre il Lineage 1000 \u00e8 una versione VIP dell'E190. Nel 2016, Embraer ha consegnato il suo millesimo business jet ed ha una quota di mercato pari al 17%. Nell'ottobre 2018 Embraer ha annunciato due nuovi business jet - il Praetor 500 e il Praetor 600, entrambi di medie dimensioni.\nTrasporto militare.\nIl 19 aprile 2007, Embraer ha annunciato che stava prendendo in considerazione la produzione di un aereo da trasporto militare, l'Embraer KC-390. La progettazione \u00e8 iniziata nel maggio del 2009 con un finanziamento da parte dell'Aeronautica militare brasiliana. Correios, il servizio postale brasiliano, ha anch'esso mostrato interesse per questo velivolo. L'Argentina ha ordinato sei esemplari e molte altre nazioni sudamericane hanno mostrato interesse."}
{"id": "608933", "revid": "1659677", "url": "https://it.wikipedia.org/wiki?curid=608933", "title": "Brigitta Bulgari", "text": "Nel 2004 \u00e8 stata eletta Playmate dell'anno dell'edizione ungherese di \"Playboy\" e Penthouse Pet del mese di maggio dell'edizione statunitense della rivista. Dal 2010 svolge l'attivit\u00e0 di disc jockey.\nBiografia.\nNata in Ungheria nel 1982 da padre ungherese e madre svedese, parla anche italiano e inglese. Durante il primo anno di college nel suo paese d'origine, dove stava studiando per diventare avvocata, ha iniziato a fare la modella. Tre anni prima della laurea ha ricevuto un'offerta da un'agenzia di modelle di Milano; ha quindi deciso di abbandonare gli studi universitari e di trasferirsi in Italia.\nAttivit\u00e0 come attrice pornografica.\nSi \u00e8 avvicinata al mondo del porno ricevendo un'offerta per partecipare ad un film per adulti durante un servizio fotografico in una palestra. Nel 2003 ha quindi debuttato con lo pseudonimo di Brigitta Bulgari in \"Fashion\", film erotico diretto da Andrea Nobili e basato sulla sua vita reale come modella; la pellicola include anche la sua prima scena con una donna.\nNel 2004 \u00e8 stata eletta Playmate dell'anno dell'edizione ungherese di \"Playboy\" e Penthouse Pet del mese di maggio dell'edizione statunitense della rivista.\nNell'autunno 2005 ha vinto l'Eroticline Award come miglior esordiente internazionale ed \u00e8 stata protagonista di un video a luci rosse con Diego Conte, ex tronista di \"Uomini e Donne\" e che venne messo in vendita online. Secondo un comunicato stampa dell'epoca, i due consumarono un rapporto sessuale su un set fotografico a Budapest senza accorgersi di essere ripresi da una videocamera rimasta accesa e firmarono una liberatoria su tutto il girato. A seguito della diffusione del video, Conte annunci\u00f2 azioni legali e dichiar\u00f2 che la ripresa dell'amplesso fu premeditata ed avvenne a loro insaputa.\nTra il 2004 e il 2005 \u00e8 inoltre apparsa sulle cover di \"Max\", \"Maxim\" e \"Boss Magazine\" ed ha partecipato alla trasmissione televisiva \"Cronache marziane\" di Mediaset, abbinando alle apparizioni televisive spettacoli in club. \u00c8 stata sotto contratto per 4 anni con l'agenzia Pink'o e testimonial di marchi di abbigliamento e distributori automatici.\nNel 2007 partecipa ad una puntata della quinta edizione di \"Ciao Darwin\" e, a partire dallo stesso anno fino al 2011 ha posato per alcuni calendari.\nSi \u00e8 ritirata come attrice nel 2008; nel corso della sua carriera ha partecipato complessivamente a 29 film.\nAttivit\u00e0 come DJ.\nNell'agosto 2010 ha iniziato a dedicarsi al Dj set, prendendo lezioni da DJ Junior, un professionista ungherese. Nel settembre 2010 ha quindi debuttato ufficialmente come disc jockey utilizzando lo pseudonimo di \"Brigitta Koss\".\nControversie.\nLa denuncia per atti osceni in luogo pubblico (2004).\nDurante l'intervallo della partita calcistica di Serie B Piacenza-Catanzaro del 17 ottobre 2004 l'allora pornoattrice ha inscenato uno spogliarello sul terreno di gioco della citt\u00e0 emiliana; l'episodio le \u00e8 costato una denuncia per atti osceni in luogo pubblico.\nLa causa legale con Bulgari sullo pseudonimo (2005-2006).\nNel 2005 la societ\u00e0 italiana Bulgari ha ottenuto in via cautelare un provvedimento con il quale si impedisce l'uso del logo di sua propriet\u00e0 per il calendario dell'allora attrice. A settembre 2006 la Corte d'Appello di Milano si \u00e8 quindi pronunciata a favore della marca di alta moda, inibendo all'allora interprete hard e ai suoi produttori \u00ab\"l'utilizzo in qualsiasi forma dell'attivit\u00e0 economica\u00bb\" del logo Bulgari ed ordinando \"\u00abil ritiro dal commercio delle cose recanti i segni contraffattori\"\u00bb. A seguito di tale vicenda, l'allora pornostar torn\u00f2 ad utilizzare lo pseudonimo di Brigitta Bui.\nIl coinvolgimento nel caso Vallettopoli (2007-2009).\nNel 2007 il GIP di Milano Giulia Turri ha rinnovato l'arresto di Fabrizio Corona, titolare di un'agenzia fotografica con l'ipotesi di tentata estorsione in relazione a quattro episodi. Uno di questi vide protagonista l'allora pornostar in quanto il manager del campione di motociclismo Marco Melandri venne contattato da Corona prospettandogli l'acquisto di una serie di fotografie che ritraevano quest'ultimo insieme alla pornostar in un locale di Riccione al fine di evitarne la pubblicazione e la correlazione con i presunti insuccessi sportivi del pilota. La vicenda si concluse con \"\"lo scambio tra la registrazione della telefonata\" tra il manager e l'imprenditore \"con il file contenente il materiale fotografico\"\u201d.\nLe accuse di pornografia minorile e atti osceni (2010-2013).\nNel maggio 2010 \u00e8 stata arrestata dai carabinieri e tradotta nel carcere di Belluno al termine di una serata in una discoteca di Montebelluna con l'accusa di pornografia minorile e atti osceni in luogo pubblico. Secondo una denuncia presentata ai militari dell'Arma di Gubbio, a febbraio dello stesso anno l'allora pornostar si era esibita in un locale di Fossato di Vico davanti ad un pubblico composto anche da minori, dai quali si sarebbe fatta toccare anche nelle parti intime. A giugno dello stesso anno le sono stati concessi gli arresti domiciliari presso da una connazionale a Treviso.\nA ottobre 2011 viene prosciolta dal GUP di Perugia dalle accuse di pornografia minorile e atti osceni; il PM Giuliano Mignini aveva invece chiesto di rinviarla a giudizio. Contestualmente il suo legale annuncia di voler chiedere il risarcimento dei danni di immagine patiti dalla sua cliente. Nel 2013 viene quindi depositata alla Corte d'appello di Perugia una richiesta di risarcimento danni di 200.000 euro per gli 11 giorni trascorsi in detenzione nel 2011; nel 2014 i giudici le hanno riconosciuto un risarcimento di 18.000 euro, oltre alle spese legali, ridotto poi a 3.500 euro a seguito di un errore di trascrizione della data dell'arresto, che ha portato ad un errato calcolo dei giorni di pena scontati."}
{"id": "608934", "revid": "1844579", "url": "https://it.wikipedia.org/wiki?curid=608934", "title": "National Wrestling Alliance", "text": "La National Wrestling Alliance \u00e8 un gruppo statunitense di federazioni di wrestling indipendenti fondato nel 1948 da Paul George e con sede nella citt\u00e0 di Houston (Texas). Dal 2017 l'intero circuito della NWA \u00e8 presieduto del musicista Billy Corgan.\nTra gli anni cinquanta e ottanta ha rappresentato il marchio pi\u00f9 riconosciuto e il pi\u00f9 grande organo di governo nel wrestling professionistico. Sotto il controllo del proprio consiglio di amministrazione, composto da importanti promoter regionali, la NWA ha riconosciuto un campione del mondo, ha partecipato a scambi di atleti e ha collettivamente protetto l'integrit\u00e0 territoriale della disciplina.\nStoria.\nNel 1948 sei promotori di wrestling professionistico statunitensi si unirono per formare la NWA come organo governativo di una serie di federazioni di wrestling, che diventarono noti in seguito come territori NWA. Questi promotori (Pinkie George, Al Haft, Tony Stecher, Harry Light, Orville Brown e Sam Muchnick) formarono un consiglio di amministrazione decidendo di sostenere due campionati di wrestling che tutti i territori avrebbero riconosciuto, l'NWA World Heavyweight Championship ed il NWA World Tag Team Championship che, essendo controllati dal consiglio, sarebbero stati assegnati in base alle loro decisioni.\nFino agli inizi degli anni ottanta si \u00e8 posta come organo di governo del pro wrestling principalmente negli Stati Uniti d'America ma anche in Giappone formando (con un sistema simile all'attuale franchising), un insieme di federazioni ad essa affiliate e definite Territori, i quali spesso erano a carattere regionale e con un bacino di utenza molto ridotto. \nQuesti territori avevano la possibilit\u00e0 di mettere in palio titoli propri, ma avevano l'obbligo di riconoscere come titolo pi\u00f9 importante l'NWA World Heavyweight Championship ed ogni lottatore alle dipendenze di queste piccole realt\u00e0 poteva di fatto diventare campione NWA ma acquisiva l'obbligo di difenderne la cintura anche in territori differenti dal suo.\nIl \"sistema NWA\" prosper\u00f2 fino a quando molte delle sue dipendenze passarono alla World Wrestling Federation verso la fine degli anni ottanta e nel novembre del 1988 anche l'allora federazione pi\u00f9 importante del gruppo (la World Championship Wrestling che era posseduta dall'allora presidente Jim Crockett Jr.) si stacco dalla NWA per divenire una delle principali federazioni di wrestling degli anni 90.\nNel primo decennio del 2000 il marchio NWA venne associato alla Total Nonstop Action Wrestling che, creata da Jerry e Jerry Jarrett come affiliata alla NWA nel 2002 se ne dissoci\u00f2 nel 2004 negoziando un contratto decennale di licenza per l'uso esclusivo dei due titoli principali (NWA World Heavyweight Championship e NWA World Tag Team Championship) ed accordo che il 13 maggio 2007 fin\u00ec anticipatamente in quanto la NWA desiderava riavere il controllo delle proprie cinture.\nNWA riassegno il titolo NWA World Heavyweight Championship ad un proprio lottatore organizzando il torneo Reclaiming the Glory.\nL'NWA ha continuato ad essere un organo governativo del wrestling fino al 2012 quando lo stesso organismo di gestione a base di appartenenza \u00e8 stato assunto dalla International Wrestling Corp, LLC di propriet\u00e0 del promoter Bruce Tharpe ed in seguito la NWA \u00e8 divenuta un'organizzazione privata che concede in licenza il nome NWA alle federazioni interessate causando che molte federazioni affiliate (tra cui la Championship Wrestling from Hollywood) cessassero le relazioni con la NWA. \nLa CWH \u00e8 stata la federazione associata alle cui dipendenze lottavano entrambi i campioni di NWA Adam Pearce e Colt Cabana che di conseguenza hanno lasciato la NWA ed anche rendendo pubblicamente (Pearce) il titolo NWA World Exiting di cui era campione.\nNel settembre 2016, NWA ha firmato un accordo con la nuova giapponese Diamond Stars Wrestling per promuovere spettacoli in Giappone ed in altre parti dell'Asia e nell'ambito dell'operazione Jimmy Suzuki \u00e8 stato nominato consulente senior dell'NWA ed \u00e8 stato nominato Vice Presidente NWA della regione del Pacifico asiatico lo stesso presidente della DSW Hideo Shimada.\nIl 1 \u00b0 maggio 2017 viene comunicato che Billy Corgan ha acquistato l'NWA, inclusi il nome, diritti, marchi e le cinture dei campionati e la notizia \u00e8 stata confermata da Tharpe stesso stesso giorno e secondo molteplici fonti, Corgan inserir\u00e0 nome, diritti e marchi della NWA, insieme alla cintura del titolo NWA Championship e compresa la licenza della biblioteca di wrestling di Paul Boesch. Anche l'ex booker di WWE e TNA Dave Lagana sembra ora lavorare a stretto contatto con Corgan su questo progetto.\nCon Corgan la NWA trov\u00f2 nuova linfa vitale, vennero resi vacanti tutti i titoli tranne il World Championship, che da Nick Aldis passa di mano a Cody Rhodes all'evento \"All Inn\", salvo poi essere riconquistato da Aldis allo show per il settantesimo anniversario della NWA. Dopo un breve periodo di collaborazione con la Ring of Honor, durante il quale viene riesumata la Crockett Cup, la NWA si mise in proprio producendo due giorni di tapings ad Atlanta il 30 settembre e il 1\u00ba ottobre 2019, in uno show chiamato \"NWA Power\". Tuttavia la pandemia di COVID-19 ha messo a serio rischio la produzione di show NWA, portando all'annullamento della Crockett Cup, perci\u00f2 Billy Corgan, in collaborazione con Dave Marquez, ha lavorato alla produzione di PPV settimanali in collaborazione con la United Wrestling Network, Primetime Live, dove molti titoli NWA sono passati di mano anche per via della volont\u00e0 di alcuni wrestler di lasciare la compagnia (come Zicky Dice e James Storm). Il 24 novembre 2020 Corgan annuncia un nuovo show settimanale per la rediviva NWA chiamato \" Shockwave\", dove sono andati in onda i match che si sono svolti negli spettacoli dello United Wrestling Network.\nLa pandemia di COVID-19 ha interrotto per pi\u00f9 di un anno la programmazione NWA, che riprende a marzo 2021 con il ritorno di NWA Power e in PPV con\" Back for the Attack\".\nHall of Fame.\nLa NWA Hall of Fame \u00e8 stata istituita nel 2005 e comprende tutti quei lottatori che sono considerati come i migliori della storia da parte della NWA."}
{"id": "608938", "revid": "287204", "url": "https://it.wikipedia.org/wiki?curid=608938", "title": "Prinplup", "text": ""}
{"id": "608940", "revid": "43211", "url": "https://it.wikipedia.org/wiki?curid=608940", "title": "NWA (wrestling)", "text": ""}
{"id": "608947", "revid": "117872243", "url": "https://it.wikipedia.org/wiki?curid=608947", "title": "Eliot Ness", "text": "Come agente del Bureau of Investigation, attualmente conosciuto come FBI \u00e8 stato in servizio al Dipartimento del Tesoro degli Stati Uniti durante il periodo del proibizionismo.\n\u00c8 conosciuto per essere stato al comando della squadra di investigatori, nota come \"gli intoccabili\", che riusc\u00ec a trovare le prove per far condannare Al Capone per evasione fiscale. \u00c8 sepolto nel cimitero di Lake View a Cleveland, Ohio.\nBiografia.\nOrigini e formazione.\nEliot Ness nacque a Chicago, Illinois, il 19 aprile 1903. Era il pi\u00f9 giovane di cinque fratelli, figli degli immigrati norvegesi Peter ed Emma Ness. A Chicago frequent\u00f2 la \"Christian Fenger High School\" e l'universit\u00e0, ove entr\u00f2 a far parte della confraternita Sigma Alpha Epsilon, e complet\u00f2 gli studi laureandosi in economia. Inizi\u00f2 la carriera di investigatore per la \"Retail Credit Company\" di Atlanta (Georgia) e in seguito fu assegnato al territorio della sua citt\u00e0, dove svolse indagini relativamente ai crediti. Ritorn\u00f2 all'ateneo per frequentare un corso di criminologia, conseguendo al termine del corso un master universitario in questa materia.\nL'entrata nel BOI e la carriera.\nNel 1926 il cognato Alexander Jamie, un agente del Bureau of Investigation (che nel 1936 divenne l'attuale FBI) convinse Ness ad arruolarsi nel corpo investigativo. Nel 1927 entr\u00f2 a far parte del Dipartimento del Tesoro degli Stati Uniti e lavor\u00f2 con l'Ufficio del proibizionismo di Chicago.\nIn seguito all'elezione del Presidente Herbert Hoover, al Ministro del Tesoro Andrew Mellon fu specificamente richiesto di catturare Al Capone. Il governo federale affront\u00f2 il problema da due diverse direzioni: evasione fiscale e violazione del \"Volstead Act\". Ness fu scelto come capo delle operazioni per quest'ultimo aspetto, e doveva individuare le distillerie clandestine e le rotte di approvvigionamento di Capone.\nA causa dell'endemica corruzione del corpo di polizia di Chicago, Ness scandagli\u00f2 tutti gli archivi degli agenti per creare un team affidabile, prima di 50 agenti, poi di 15 e infine ridotti a 11, chiamati \"Gli intoccabili\". Le incursioni contro depositi e distillerie clandestine iniziarono immediatamente; entro 6 mesi Ness afferm\u00f2 di aver privato le distillerie di oltre un milione di dollari di guadagni. La fonte principale delle informazioni per le operazioni di polizia era un'estesa operazione di intercettazioni. Un tentativo di Capone di corrompere gli agenti di Ness fu colto al volo da Ness stesso per farsi pubblicit\u00e0, portando al soprannome \"Gli intoccabili\". Ci fu un certo numero di tentativi di assassinio di Ness, e uno dei suoi pi\u00f9 stretti amici fu ucciso.\nNella seconda met\u00e0 degli anni trenta, fu direttore della pubblica sicurezza di Cleveland e come tale sovrintendeva all'indagine ufficiale sugli efferati delitti seriali del \"macellaio di Cleveland\". In particolare i suoi sospetti, anche dopo l'esito di un pur rudimentale test poligrafico condotto dall'esperto Leonard Keeler, si puntarono contro il dottor Francis E. Sweeney, ma senza che Ness potesse concretizzarli anche a causa delle aderenze familiari e politiche di Sweeney, che era cugino di primo grado di uno degli avversari politici di Ness, il deputato Martin L. Sweeney; inoltre questi continu\u00f2 a deridere in pubblico Ness per la sua incapacit\u00e0 di arrestare il Macellaio, in pi\u00f9 giovandosi della propria parentela acquisita con il politicamente alleato sceriffo O'Donnell.\nGli ultimi anni e la morte.\nIn seguito Ness tent\u00f2 di intraprendere la carriera politica come sindaco di Cleveland, ma fall\u00ec. Deluso, invest\u00ec i suoi risparmi in attivit\u00e0 e affari poi rivelatisi errati. Rimasto solo e con una montagna di debiti, mor\u00ec a 54 anni di infarto dopo anni di alcolismo."}
{"id": "608950", "revid": "1305772", "url": "https://it.wikipedia.org/wiki?curid=608950", "title": "J1", "text": ""}
{"id": "608951", "revid": "1226", "url": "https://it.wikipedia.org/wiki?curid=608951", "title": "Jahannam", "text": ""}
{"id": "608953", "revid": "1305772", "url": "https://it.wikipedia.org/wiki?curid=608953", "title": "J2", "text": ""}
{"id": "608955", "revid": "1005847", "url": "https://it.wikipedia.org/wiki?curid=608955", "title": "Elezioni parlamentari in Austria del 1995", "text": "Le elezioni parlamentari in Austria del 1995 si tennero il 17 dicembre per il rinnovo del \"Nationalrat\", il Consiglio nazionale.\nIn seguito all'esito elettorale, Franz Vranitzky, esponente del Partito Socialdemocratico d'Austria, fu confermato Cancelliere; nel 1997 gli successe Viktor Klima, espressione dello stesso partito."}
{"id": "608956", "revid": "599013", "url": "https://it.wikipedia.org/wiki?curid=608956", "title": "J3", "text": ""}
{"id": "608958", "revid": "1305772", "url": "https://it.wikipedia.org/wiki?curid=608958", "title": "J4", "text": ""}
{"id": "608959", "revid": "339392", "url": "https://it.wikipedia.org/wiki?curid=608959", "title": "Gonartrosi", "text": ""}
{"id": "608961", "revid": "1305772", "url": "https://it.wikipedia.org/wiki?curid=608961", "title": "J5", "text": ""}
{"id": "608962", "revid": "599013", "url": "https://it.wikipedia.org/wiki?curid=608962", "title": "J6", "text": ""}
{"id": "608964", "revid": "110157", "url": "https://it.wikipedia.org/wiki?curid=608964", "title": "Ponte Rion Antirion", "text": "Il ponte Rion Antirion (in greco: \"\u0393\u03ad\u03c6\u03c5\u03c1\u03b1 \u03a1\u03af\u03bf\u03c5 \u0391\u03bd\u03c4\u03b9\u03c1\u03c1\u03af\u03bf\u03c5\", \"G\u00e9fyra R\u00edou Antirr\u00edou\"), chiamato anche \"ponte Charilaos Trikoupis\", attraversa il golfo di Corinto tra le citt\u00e0 di Rion, nel Peloponneso, e Antirion, nella Grecia continentale.\n\u00c8 stato soprannominato \"ponte di Poseidone\", ed \u00e8 con i suoi 2.883 metri il ponte strallato pi\u00f9 lungo del mondo. Domina il panorama della zona con i 164 metri di altezza dei piloni portanti. Il piano stradale attraversa il golfo di Corinto a 60 metri sopra il livello del mare.\nIl ponte si trova in una posizione strategica, situandosi all'intersezione di due arterie autostradali importanti. Grazie ai porti di Patrasso e d'Igoumenitsa (nel nord-ovest), facilita le comunicazioni fra Grecia e Italia. La sua costruzione ha ridotto a cinque minuti il tempo per passare da una riva all'altra contro i 45 impiegati con il traghetto.\n\u00c8 stato aperto al traffico il 12 agosto 2004. L'inaugurazione ufficiale \u00e8 avvenuta l'8 agosto, celebrata con il passaggio della fiamma olimpica sul ponte in occasione dei giochi olimpici di Atene 2004.\nStoria.\n. Il golfo di Corinto si trova in un'area altamente sismica, ha fondali melmosi e incoerenti ed \u00e8 spesso sottoposto a venti che superano i cento chilometri orari.\nDettagli costruttivi.\nI fondamenti tecnologici del ponte-viadotto di Rion-Antirion provengono da un progetto precedente (sempre ponte-viadotto) concorrente a quello per il tunnel sotto la Manica. Presentato una prima volta, senza successo, nel 1987, vinse il bando internazionale, il 3 gennaio 1996, con la societ\u00e0 Gefyra (filiale del gruppo Vinci), nel quadro di un contratto di concessione di 42 anni, per la costruzione, il finanziamento e lo sfruttamento del ponte (da qui il soprannome \u00abponte dei Francesi\u00bb da parte della popolazione greca).\n\u00c8 stato progettato dall'architetto Berdj Mika\u00eblianet, autore di numerosi altri ponti, e costruito dal gruppo di BTP francese Vinci, con un costo complessivo di 771 milioni di euro, coperti da una sovvenzione dello Stato greco (43 %), un prestito della Banca europea degli investimenti (47 %) e capitale da parte di Vinci (10 %). La prima pietra \u00e8 stata posata dal primo ministro Costas Simitis, il 19 luglio 1999.\n\u00c8 dimensionato per resistere a terremoti superiori a 7 gradi sulla scala Richter. Sarebbe secondo i costruttori \u00abil luogo pi\u00f9 sicuro in caso di sisma maggiore nella regione di Patrasso\u00bb. La struttura \u00e8 un misto di acciaio-cemento armato su quattro torri in cemento di 90 metri di larghezza, pesanti 150\u00a0000 tonnellate ciascuna. La piattaforma principale \u00e8 di 560 metri per una lunghezza totale di 2\u00a0880 metri, sospesa a 60 metri al di sopra del livello del mare.\nIl fondale del golfo di Corinto \u00e8 costituito da terreni non compatti (argilla, limo, sabbia fine); la roccia si trova a pi\u00f9 di 1\u00a0000 metri sotto. La profondit\u00e0 dell'acqua raggiunge i 65 metri. Le fondazioni di ognuna delle quattro enormi torri sono state costruite in bacino di carenaggio, e rimorchiate in galleggiamento prima di essere definitivamente immerse una volta che la loro costruzione ha raggiunto i 60 metri di altezza. Questa operazione di alta precisione tecnologica \u00e8 stata effettuata dalla ditta olandese Smit, specializzata nel trasferimento di piattaforme al largo.\nLe fondazioni del ponte sono poggiate su delle basi di ghiaione di grossa granulometria, al di sotto del quale \u00e8 presente il terreno argilloso precedentemente consolidato con centinaia di pali metallici con diametro di 2 metri. sotto le sollecitazioni di un eventuale sisma, e alle torri del ponte di traslare sullo strato di ghiaia artificiale senza trasmettere sollecitazioni all'intera struttura del ponte.\nLa piattaforma stradale (di 27,2\u00a0m di larghezza) \u00e8 provvista di un sistema di \"bracons\" (pezzo obliquo che riunisce altri due pezzi), situato al livello delle torri, che assicura la tenuta trasversale sia in condizioni normali che di vento estremo. Nel caso di sisma eccezionale, queste stampelle metalliche cedono, liberando la piattaforma che si trasforma cos\u00ec in una sorta di altalena gigante sospesa semplicemente attraverso 368 tiranti. In tale situazione i movimenti di oscillazione sono limitati attraverso dei giganteschi ammortizzatori (4 per torre) che consentono una corsa di soli 3 metri d'ampiezza, dissipando una quantit\u00e0 di energia pari a 5 megajoules, che corrisponde ad un decimo della produzione di una centrale da 120 MW."}
{"id": "608965", "revid": "599013", "url": "https://it.wikipedia.org/wiki?curid=608965", "title": "J7", "text": ""}
{"id": "608966", "revid": "599013", "url": "https://it.wikipedia.org/wiki?curid=608966", "title": "J8", "text": ""}
{"id": "608969", "revid": "1305772", "url": "https://it.wikipedia.org/wiki?curid=608969", "title": "J9", "text": ""}
{"id": "608972", "revid": "599013", "url": "https://it.wikipedia.org/wiki?curid=608972", "title": "Ja", "text": ""}
{"id": "608975", "revid": "599013", "url": "https://it.wikipedia.org/wiki?curid=608975", "title": "Jb", "text": ""}
{"id": "608978", "revid": "44939", "url": "https://it.wikipedia.org/wiki?curid=608978", "title": "Chetoglutarato", "text": ""}
{"id": "608981", "revid": "69794", "url": "https://it.wikipedia.org/wiki?curid=608981", "title": "Malato", "text": ""}
{"id": "608984", "revid": "599013", "url": "https://it.wikipedia.org/wiki?curid=608984", "title": "Jc", "text": ""}
{"id": "608992", "revid": "599013", "url": "https://it.wikipedia.org/wiki?curid=608992", "title": "Je", "text": ""}
{"id": "608995", "revid": "599013", "url": "https://it.wikipedia.org/wiki?curid=608995", "title": "Jf", "text": ""}
{"id": "609001", "revid": "287204", "url": "https://it.wikipedia.org/wiki?curid=609001", "title": "Herault", "text": ""}
{"id": "609004", "revid": "599013", "url": "https://it.wikipedia.org/wiki?curid=609004", "title": "Jg", "text": ""}
{"id": "609006", "revid": "123705186", "url": "https://it.wikipedia.org/wiki?curid=609006", "title": "Marte nella fantascienza", "text": "Marte nelle opere di fantascienza \u00e8 uno dei pianeti pi\u00f9 popolari, sia come ambientazione sia come luogo di provenienza di extraterrestri. Hanno contribuito a portarlo all'attenzione degli scrittori la sua vicinanza alla Terra, la somiglianza tra molte sue caratteristiche\u00a0\u2013 come il periodo di rotazione, l'inclinazione dell'asse di rotazione, le calotte polari \u2013 con quelle del nostro pianeta, il suo acceso colore rosso e la rete di canali scoperta da Schiaparelli alla fine del XIX secolo e pubblicizzata come opera di esseri non umani.\nLetteratura.\nPrima di Schiaparelli.\nUna delle pi\u00f9 antiche apparizioni di Marte nella letteratura fantastica avviene ne \"I viaggi di Gulliver\" di Jonathan Swift. In una descrizione di una societ\u00e0 di scienziati chiamata Laputa, si accenna alla loro scoperta di due satelliti di Marte invisibili agli astronomi del resto del mondo. Poich\u00e9 sono stati davvero scoperti due piccoli satelliti attorno a Marte oltre 150 anni dopo, nel 1877, in si \u00e8 immaginato che Swift fosse un preveggente o avesse ricevuto notizie dal futuro. All'ipotesi che Marte avesse due satelliti aveva fatto riferimento, 25 anni dopo Swift, anche Voltaire nel suo racconto filosofico \"Micromega\" (1752).\nDalla \"scoperta\" dei canali agli anni quaranta.\nNel 1877 l'astronomo italiano Giovanni Virginio Schiaparelli credette di scorgere una rete di canali sulla superficie di Marte. Nella traduzione in inglese e francese delle sue osservazioni la parola \"canali\" fu resa impropriamente come \"canals\" (che significa \"canali artificiali\"), invece che \"channels\", cos\u00ec che si diffuse l'idea che i canali fossero opere di ingegneria idraulica realizzate da una specie intelligente per sopravvivere in un mondo pi\u00f9 arido della Terra. L'astronomo statunitense Percival Lowell ebbe un ruolo di primo piano nella diffusione di queste idee, tanto che i canali divennero un elemento tipico delle descrizioni di fantasia del pianeta rosso.\nPer quanto gi\u00e0 all'inizio del Novecento si fosse dimostrato che i canali erano un'illusione ottica causata sia dal modesto diametro dei telescopi usati e sia dalle osservazioni compiute dalla superficie terrestre, l'ipotesi speculativa diede un grande impulso alle opere di fantascienza e per molto tempo ancora si immagin\u00f2 che gli extraterrestri sarebbero giunti da Marte.\nTra i primi esempi letterari di viaggio immaginario su Marte, negli Stati Uniti, vi \u00e8 \"Across the Zodiac\" (1880) di Percy Greg, in cui il protagonista raggiunge il pianeta rosso su un'astronave ad antigravit\u00e0, trovandovi una civilt\u00e0 dittatoriale basata sulla poligamia e sul commercio delle donne. In Inghilterra alla fine dell'Ottocento si possono citare il romanzo utopico \"A Plunge into Space\" (1890) dell'irlandese Robert Cromie, e \"Honeymoon in Space\" (1900) di George C. Griffith, una \"luna di miele nello spazio\" che conduce allo scontro con una societ\u00e0 che ha eliminato le emozioni. Nell'Europa continentale danno la propria versione immaginifica di Marte vari scrittori, tra cui i francesi Camille Flammarion, Gustave Le Rouge e J. H. Rosny a\u00een\u00e9 e il tedesco Kurd La\u00dfwitz.\nL'opera pi\u00f9 nota e significativa \u00e8 per\u00f2 considerata \"La guerra dei mondi\" di H.G.Wells, pubblicato a puntate nel 1897 e in volume nel 1898, uno dei primi e pi\u00f9 famosi esempi di invasione extraterrestre nella letteratura. Racconta la storia dell'invasione della Terra da parte di marziani crudeli e tecnologicamente avanzati che, invulnerabili alle armi terrestri, vengono infine uccisi dai batteri della nostra atmosfera. Il romanzo \u00e8 un'accusa al colonialismo dell'epoca, una descrizione di cosa si prova ad essere invasi da un popolo senza scrupoli e dalla tecnologia pi\u00f9 avanzata, che era quello che l'Europa stava facendo in Africa. La storia ebbe un enorme successo e diede il via a una tradizione letteraria di invasioni extraterrestri in cui era presente il sensazionalismo dell'opera di Wells, ma raramente il suo messaggio sociale.\nIl successo del romanzo dello scrittore britannico \u00e8 testimoniato dalle numerose imitazioni oltreoceano, tra cui edizioni pirata pubblicate a puntate nei quotidiani e un seguito non autorizzato (\"Edison's Conquest of Mars\", pubblicato da Garrett P. Serviss nel 1898) con lo scienziato Tom Edison come personaggio protagonista, il quale, dopo avere applicato l'ingegneria inversa sulla tecnologia marziana, contrattacca gli invasori sul loro stesso pianeta.\nUn altro vero inventore famoso apparso in una edisonata \u00e8 Nikola Tesla, in \"To Mars With Tesla; or, the Mystery of the Hidden World\" (1901) scritto da J. Weldon Cobb. Nel romanzo, Tesla \u00e8 assistito dal \"Giovane Edison\" (Young Edison), nipote del celebre collega (il quale, nella realt\u00e0, fu un acerrimo rivale di Tesla), nel tentativo di comunicare col pianeta Marte. Il romanzo riflette le reali idee che aveva Tesla sulla comunicazione tra pianeti.\nEmilio Salgari nel suo romanzo \"Le meraviglie del duemila\" del 1907 dedica un capitolo ai contatti che i terrestri dell'anno 2000 hanno regolarmente con i \"martiani\". La comunicazione avviene tramite la telegrafia senza fili utilizzando un'onda herziana lanciata da una torre alta 400 metri costruita nei pressi di New York.\nNel 1908 il sovietico Aleksandr Aleksandrovi\u010d Bogdanov pubblic\u00f2 il popolare romanzo \"La stella rossa\" (\"\u041a\u0440\u0430\u0441\u043d\u0430\u044f \u0437\u0432\u0435\u0437\u0434\u0430\" \"Krasnaja zvezda\"), che con il suo seguito, \"L'ingegner Menni\" (\"In\u017eener Menni\", 1912), sono ambientati in una utopica societ\u00e0 marziana socialista.\nA rendere popolare Marte agli albori del XX secolo contribu\u00ec la trilogia di romanzi di Edgar Rice Burroughs \"Sotto le lune di Marte\" o \"La principessa di Marte\" (\"A Princess of Mars\"), \"Gli dei di Marte\" (\"The Gods of Mars\") e \"Il signore della guerra di Marte\" (\"The Warlords of Mars\"), pubblicati tra il 1912 e il 1919. Il protagonista della serie \u00e8 John Carter, un ex ufficiale trasportato con mezzi misteriosi sul pianeta Marte\u00a0\u2013 chiamato \"Barsoom\" dai nativi\u00a0\u2013 che fa da sfondo esotico ad avventure di ogni genere, in trame ricche di azione e sangue, oltre ad un certo rude romanticismo. Barsoom \u00e8 un mondo morente, in cui i mari si stanno prosciugando e le antiche civilt\u00e0 sono decadute; i suoi abitanti sono divisi in etnie caratterizzate dal diverso colore della pelle, nemiche le une delle altre.\nNonostante la fama di questi romanzi sia sfumata nel corso del tempo, all'epoca ebbero un tale successo che Burroughs continu\u00f2 a scrivere seguiti fino agli anni quaranta, ebbe innumerevoli imitatori e si costru\u00ec un fedele nucleo di appassionati, influenzando tutti i successivi autori del filone del \"planetary romance\" e della fantascienza avventurosa in generale.\nUn precursore meno noto di John Carter era stato Gullivar Jones, personaggio ideato nel 1905 da Edwin Lester Arnold nel romanzo \"Lieutenant Gullivar Jones: His Vacation\". Jones \u00e8 - come Carter - un soldato sudista e finisce su Marte a bordo di un tappeto magico, dove \u00e8 protagonista di numerose avventure.\nHugo Gernsback tenta di conferire una consistenza scientifica al Pianeta Rosso in alcuni episodi della sua serie \"Baron M\u00fcnchhausen's Scientific Adventures\" (pubblicati nel 1915-1916 su riviste pulp, poi ristampati su \"Amazing Stories\" nel 1928), con estese disquisizioni su societ\u00e0 e tecnologia marziane, ma con scarsi risultati.\nNel romanzo \"Infinito\" (1930), di Olaf Stapledon, i marziani hanno la forma di nuvole capaci di comunicare telepaticamente e formano una coscienza collettiva sul loro pianeta. Marte prova ad invadere la Terra, ma i terrestri riescono a battere gli alieni, anche perch\u00e9 i marziani che arrivano sulla Terra fuoriescono dalla mente comune e iniziano a concepire pensieri propri. La vittoria \u00e8 per\u00f2 fatale ai terrestri, perch\u00e9 le molecole delle nubi marziani, che si disperdono sul loro pianeta, sono tossiche e causano il declino dell'umanit\u00e0. Nelle ere successive, molte specie animali - comprese nuove specie umane - si adattano alle nuove sostanze e le includono nel proprio corpo, assumendo a loro volta capacit\u00e0 telepatiche.\n\"Un'odissea marziana\" di Stanley G. Weinbaum, del 1934, ribalta gli stereotipi che circolavano da decenni nella fantascienza, in cui i marziani sono crudeli invasori o razze di guerrieri simili all'uomo. Il Marte descritto da Weinbaum \u00e8 abitato da creature pacifiche, spesso intelligenti quanto gli esseri umani ma con una psicologia del tutto diversa e incomprensibile. Mentre il protagonista della storia sta esplorando Marte, il suo veicolo si blocca e lui deve fare ritorno alla base a piedi. Lo accompagna un indigeno simile a uno struzzo, che gli dimostra comprensione e lealt\u00e0, anche se il terrestre non riesce a capire i suoi ragionamenti n\u00e9 a comunicare con lui. I due incontrano nel loro viaggio altri esseri incomprensibili, come una creatura quasi immortale a base di silicio che passa tutta la sua vita a costruire piramidi con i blocchi di silice che produce respirando; un predatore che attira le sue vittime creando allucinazioni piacevoli; una civilt\u00e0 sotterranea di esseri a forma di barile.\nSempre del 1934 \u00e8 \"Vecchio fedele\", racconto di Raymond Z. Gallun anch'esso tra i primi a ribaltare gli stereotipi sui marziani malvagi. In esso un marziano fugge dal governo dispotico del suo pianeta e, con l'aiuto di una cometa, raggiunge la Terra dove riesce ad incontrare i terrestri con cui era entrato in contatto radio, quindi muore perch\u00e9 l'atmosfera terrestre \u00e8 troppo densa per lui.\nNel 1937, con il romanzo \"Gli astrigeni\" (\"Star Begotten\"), H.G. Wells ritratta l'immagine dei marziani che aveva formato ne \"La guerra dei mondi\": i marziani - che non appaiono mai nella narrazione, ma le cui caratteristiche vengono dedotte dai personaggi con la logica - sono una sorta di fratelli maggiori e pi\u00f9 saggi dell'umanit\u00e0, che guidano l'evoluzione dell'intelletto umano con una dosata irradiazione di raggi cosmici.\nUn altro riferimento lo troviamo nella \"trilogia dello spazio\" di Clive Staples Lewis, in particolare nel primo romanzo \"Lontano dal pianeta silenzioso\" del 1938. Tre uomini, Weston, Devine e Ransom compiono un viaggio interplanetario dalla terra a Marte (chiamato \"Malacandra\" nel racconto). Ransom, il quale era stato portato con la forza da Weston e Devine sul pianeta rosso per essere da loro consegnato ai \"seroni\", riesce comunque a scappare al loro atterraggio, e cos\u00ec scopre la geologia, flora, fauna, e culture presenti su Malacandra e viene a conoscenza della relazione della Terra (chiamata \"Thulcandra\", \"il pianeta silenzioso\") con gli altri pianeti e forme di vita presenti nel sistema solare.\nDal secondo dopoguerra.\nDue delle pi\u00f9 celebri avventure del terrestre Eric John Stark - \"Il segreto di Sinharat\" (\"The Secret of Sinharat\", 1949) e il seguito \"Il popolo del talismano\" (\"People of the Talisman\", 1951) - scritte da Leigh Brackett, come pure la maggior parte della sua produzione, creata tra gli anni trenta e la met\u00e0 dei settanta, sono ambientate in un Marte inaridito e morente, cosparso di rovine di antiche citt\u00e0 misteriose solcate da rossi, cupi canali prosciugati e costituiscono un classico esempio del filone del \"planetary romance\".\nRobert A. Heinlein nel suo \"Il pianeta rosso\" (\"Red Planet\", 1949) descrive un pianeta abitato da un'antica civilt\u00e0 che ha costruito giganteschi canali e da coloni terrestri che si ribellano conto il loro pianeta d'origine.\n\"Cronache marziane\", scritto da Ray Bradbury nel 1950, \u00e8 una serie di racconti che narra della conquista di Marte da parte dei terrestri. Bradbury, pi\u00f9 che interessarsi all'aspetto scientifico della colonizzazione, fa notare la somiglianza tra questa e la conquista del Nuovo Mondo: gli umani si insediano sul suolo marziano senza considerazione per gli indigeni, che vengono uccisi dalle malattie portate dalla Terra, come accadde ai nativi americani. Per colmo di umiliazione, quando l'antica civilt\u00e0 marziana \u00e8 ormai distrutta i terrestri abbandonano Marte per combattere una guerra mondiale sul loro pianeta. Sia Bradbury, sia la Brackett ambientarono molti dei loro racconti in una versione romanticizzata e venata di nostalgia del pianeta rosso, pubblicati inizialmente sulla rivista pulp \"Planet Stories\".\nNel 1951 Arthur Clarke pubblica \"Le sabbie di Marte\", nel quale, pi\u00f9 ottimisticamente, immagina che il pianeta sia stato colonizzato da anni e che due piccole comunit\u00e0 di coloni vivano in due citt\u00e0 protette da una cupola. Il terrestre protagonista, unico passeggero del viaggio di collaudo del servizio di linea Terra-Marte, diventa testimone e partecipe agli eventi che portano i coloni a sviluppare una tecnica per dotare il pianeta di atmosfera ricca di ossigeno mediante alcune piante indigene modificate (in modo pi\u00f9 organizzato rispetto a quanto descritto in uno dei racconti di Bradbury), alla trasformazione di Fobos in un piccolo sole, oltre ad una vera e propria dichiarazione di autonomia della colonia rispetto al pianeta Terra. In pratica se \"Cronache marziane\" si rif\u00e0 all'arrivo degli europei sul continente americano, Clarke si ispira alla dichiarazione di indipendenza americana del 1776.\nNel 1952 Isaac Asimov ambienta su Marte \"Lucky Starr, il vagabondo dello spazio\", primo romanzo di una serie per ragazzi. Il pianeta \u00e8 rappresentato come un deserto rosso, colonizzato dai terrestri, dove il protagonista riesce a scovare una civilt\u00e0 autoctona, nascosta in immense caverne scavate sotto la superficie ed estremamente evoluta, al punto di essere costituita \"di puro pensiero\". Nello stesso anno Asimov pubblica anche una delle prime storie sull'esplorazione di un Marte in terraformazione, \"Maledetti marziani\" (\"The Martian Way\", 1952).\nSempre nel 1952, nel racconto \"Duello sulla Sirte\" (\"Duel on Syrtis\"), di Poul Anderson, uno spietato cacciatore umano caccia illegalmente prede marziane senzienti attraverso i deserti del pianeta rosso.\n\"Marziani, andate a casa!\" di Fredric Brown, del 1955, \u00e8 invece una satira dei racconti di invasioni aliene: sulla Terra appaiono istantaneamente milioni di omini verdi, che portano l'umanit\u00e0 vicino al collasso semplicemente con la maleducazione. I marziani (si presume siano tali) sono intangibili, quindi impossibili da scacciare. Le loro attivit\u00e0 preferite sono sbeffeggiare gli umani e rivelare informazioni che dovrebbero rimanere segrete\u00a0\u2013 dai documenti \"top secret\" ai tradimenti coniugali\u00a0\u2013 di cui vengono in possesso grazie alla loro capacit\u00e0 di vedere al buio e attraverso gli oggetti.\nIl romanzo \"I pionieri di Marte\" (\"Alien Dust\", 1955) di E.C. Tubb racconta i primi 35 anni di una colonia terrestre su Marte.\nIn \"Straniero in terra straniera\" (\"Stranger in a Strange Land\", 1961), di Robert A. Heinlein, il protagonista \u00e8 un essere umano allevato dai saggi Marziani, tornato sulla Terra al termine dell'adolescenza; la storia \u00e8 incentrata sulla sua interazione con la cultura terrestre a lui \"aliena\". La controcultura dei tardi anni sessanta fu influenzata da questo libro per i suoi temi libertari e di libert\u00e0 sessuale. Il testo di Heinlein viene citato in maniera implicita ed esplicita in \"Spin\" di Robert Charles Wilson. In quest\u2019ultimo, la figura classica del marziano e dei marziani viene, tuttavia, stravolta. I politici marziani divengono umani e corruttibili, come la stessa popolazione del pianeta finalmente terraformato.\nNel corso del Novecento l'accrescersi delle conoscenze scientifiche su Marte fece abbandonare le speranze sull'esistenza di vita marziana intelligente; l'atterraggio di sonde interplanetarie sul pianeta rosso a partire dal 1965 non conferm\u00f2 neanche l'esistenza di vita primitiva. Questo provoc\u00f2 una diminuzione\u00a0\u2013 ma non la scomparsa totale\u00a0\u2013 di storie su un Marte abitato, portando la fantascienza a considerare il pianeta soprattutto come base di future colonie terrestri.\nLa trilogia di Marte (\"Red Mars, Green Mars, Blue Mars\") scritta da Kim Stanley Robinson si concentra sul processo di terraformazione del pianeta, che dal suo stato iniziale (\"Marte rosso\") viene reso abitabile coltivandovi sopra della piante (\"Marte verde\") finch\u00e9 non diventa un pianeta simile alla Terra (\"Marte blu\").\nUn tema ricorrente, specialmente nella letteratura americana, \u00e8 divenuto la lotta per l'indipendenza della colonia marziana dalla Terra. Questo infatti \u00e8 l'elemento caratterizzante della trama di opere di Greg Bear e Kim Stanley Robinson, del film \"Atto di forza\" basato su una storia di Philip K. Dick e della serie televisiva \"Babylon 5\", come pure di diversi videogiochi tra quelli ambientati nel Pianeta Rosso.\nIl racconto \"Marte, un mondo perduto\" (\"Rainbow Mars\") di Larry Niven (compreso nell'antologia omonima del 1999) \u00e8 una storia (iniziata come collaborazione con Terry Pratchett) nostalgica del \"vecchio Marte\" in cui i visitatori terrestri trovano il Pianeta Rosso popolato dalle creazioni di Edgar Rice Burroughs, Ray Bradbury, C.S. Lewis, H.G. Wells e Stanley G. Weinbaum. Ci\u00f2 sta ad indicare che Marte \u00e8 abitato da numerose differenti specie intelligenti e culture."}
{"id": "609009", "revid": "1005847", "url": "https://it.wikipedia.org/wiki?curid=609009", "title": "Elezioni parlamentari in Austria del 1994", "text": "Le elezioni parlamentari in Austria del 1994 si tennero il 9 ottobre per il rinnovo del \"Nationalrat\", il Consiglio nazionale.\nIn seguito all'esito elettorale, Franz Vranitzky, esponente del Partito Socialdemocratico d'Austria, fu confermato Cancelliere, nell'ambito di un governo di grande coalizione col Partito Popolare Austriaco."}
{"id": "609011", "revid": "599013", "url": "https://it.wikipedia.org/wiki?curid=609011", "title": "Jh", "text": ""}
{"id": "609013", "revid": "1305772", "url": "https://it.wikipedia.org/wiki?curid=609013", "title": "JI", "text": ""}
{"id": "609015", "revid": "1646297", "url": "https://it.wikipedia.org/wiki?curid=609015", "title": "Enteogeno", "text": "Il termine enteogeno \u00e8 utilizzato generalmente per indicare particolari sostanze psicoattive, caratterizzate da un marcato effetto psichedelico o allucinogeno, che favoriscono esperienze mistiche e spirituali. Per questi motivi sono usate in tutti i continenti da millenni da numerosi popoli con tradizioni sciamaniche o da parte di religioni organizzate. Nelle societ\u00e0 del passato e in quelle che fino ad oggi adoperano questi composti essi rappresentano un importante mezzo per l'incontro con il proprio mondo spirituale, per creare maggiore connessione con gli altri, soprattutto per fini terapeutici di cura, per entrare in relazione con i propri dei e per raggiungere l'estasi religiosa.\nEtimologia.\nL'etimo \u00e8 un neologismo derivato dal greco antico e formato da \"\u1f14\u03bd\u03b8\u03b5\u03bf\u03c2\" (entheos) e \"\u03b3\u03b5\u03bd\u03ad\u03c3\u03b8\u03b1\u03b9\" (genesthai), che letteralmente significa \"che ha Dio al suo interno\", pi\u00f9 liberamente tradotto \"divinamente ispirato\". Il termine \u00e8 stato coniato nel 1979 da un gruppo di etnobotanici e studiosi di mitologia e religioni (Carl AP Ruck , Jeremy Bigwood , Danny Staples , Richard Evans Schultes , Jonathan Ott e R. Gordon Wasson); viene solitamente utilizzato in contrasto con un uso puramente ricreativo delle medesime sostanze. A differenza di quest'ultimo, si tratta di un uso della sostanza che mette il soggetto in una condizione psico-fisica tale da sentirsi improvvisamente ispirato o da percepire sensazioni di \"ispirazione divina\", spesso in una maniera riconducibile alla sfera religiosa o spirituale."}
{"id": "609016", "revid": "201394", "url": "https://it.wikipedia.org/wiki?curid=609016", "title": "Klasse Kriminale", "text": "I Klasse Kriminale sono un gruppo musicale italiano, formatosi a Savona nel 1985. La loro musica \u00e8 una miscela di sonorit\u00e0 Oi!, punk rock, ska e reggae. I loro testi trattano principalmente di lavoro, disoccupazione, droghe, societ\u00e0 dei media, vita di strada e divario generazionale.\nStoria dei Klasse Kriminale.\nI Klasse Kriminale fecero la loro prima apparizione live nel 1985 in Piazza Martinez a Genova., ma arrivarono al primo album sono nel 1988 con l'autoproduzione \"Odiati e fieri skinheads\". Nel 1989 dedicano il brano \"Noi non Moriremo Mai\" agli scioperi che seguirono alla decisione del Ministero della marina mercantile Giovanni Prandini di privatizzare i porti. Il brano fu incluso nell'album \"Ci incontreremo ancora un giorno\", co-prodotto dalla Havin' A Laugh Records e Rebelles Europ\u00e9ens nello stesso anno.\nDel 1990 fu il loro primo concerto fuori dal territorio nazionale, su invito di Laurent, batterista dei PKRK. Il concerto si svolse a Metz, in Francia. Di li a poco usci il loro album intitolato \"Faccia a faccia\", (Division Nada, 1991), mentre nel 1992 parteciparono con un concerto live a \"Shock Produzioni\" di Francesco D'Abramo, programma radiofonico in onda sulla milanese Radio Popolare. In seguito a questo evento, Panorama scrivsse di loro attribuendogli erroneamente ideologie di estrema destra e filo naziste e creandone un caso assieme ad altre testate che a questo articolo si accodarono.\nNel 1994 Videomusic li invita alla trasmissione Indie di Attilio Grilloni.\nNel 1996 il loro album dal vivo dal titolo \"Live/Vivo\" fu prodotto da Paul Chain, che ne cur\u00f2 la registrazione, come gi\u00e0 avvenne per l'EP \"Orgoglio per le tue passioni\" dell'anno precedente, dove figurava anche all'organo hammond.\nNel 1997 l'etichetta inglese Captain Oi! pubblica l'album raccolta \"The Best Of ...\", che di fatto \u00e8 unico gruppo non anglofono presente nel loro catalogo.\nNel 1998 dopo la pubblicazione del singolo \"Mind Invaders\" in cui un brano vede il testo di Luther Blissett, esce il loro \"Electric caravanas\" che vede la produzione artistica di Jimmy Pursey degli Sham 69.\nNel 2002 in seguito alle proteste contro il G8 a Genova esce il loro album Welcome to Genoa accompagnato da un video giudicato, per i suoi contenuti, inadatto alla trasmissione dalla maggior parte delle emittenti televisive.\nNel 2005 esce il 10\u00ba disco con il titolo \"Klasse Kriminale\". Il disco vede la partecipazione di Vic Ruggiero degli Slackers (anche collaboratore dei Rancid) all'organo Hammond ed alla chitarra, che ne curer\u00e0 anche la produzione."}
{"id": "609018", "revid": "110157", "url": "https://it.wikipedia.org/wiki?curid=609018", "title": "Cantone di Gignac", "text": "Il Cantone di Gignac \u00e8 una divisione amministrativa dell'Arrondissement di Lod\u00e8ve, all'interno del dipartimento dell'H\u00e9rault. \nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 28 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "609019", "revid": "124961487", "url": "https://it.wikipedia.org/wiki?curid=609019", "title": "Movimento antimafia", "text": "Con l'espressione movimento antimafia si indicano generalmente tutti i movimenti, associazioni o comitati, spontanei o organizzati, che osteggino o comunque avversino le mafie e le loro manifestazioni.\nNel mondo.\nItalia.\nLa maggior parte di queste associazioni nacquero in seguito agli efferati crimini compiuti sul territorio nazionale da parte delle organizzazioni criminali di tipo mafioso quali Cosa Nostra, Camorra, 'Ndrangheta, Sacra Corona Unita e Stidda.\nDi particolare importanza sono stati i movimenti spontanei contro la mafia nati in Sicilia in seguito alla strage di Capaci nella quale perse la vita il giudice Giovanni Falcone ed alla strage di via d'Amelio, nella quale fu ucciso il suo collega al pool antimafia di Palermo Paolo Borsellino. Dopo la loro morte testimone d'eccezione del movimento antimafia \u00e8 stato il giudice Antonino Caponnetto creatore del pool ed ideatore del maxiprocesso di Palermo che preso dal dolore inizi\u00f2 a girare per l'Italia per parlare agli studenti ed ai cittadini contro la mafia.\nSebbene alcuni movimenti abbiano cominciato a nascere nella seconda met\u00e0 del XX secolo (si pensi a Libera. Associazioni, nomi e numeri contro le mafie), dal 2000 in poi si \u00e8 assistito ad una certa proliferazione di tali movimenti: nel giugno 2003 infatti viene creata dalla moglie di Antonino Caponnetto, Elisabetta la Fondazione Antonino Caponnetto; nel 2004 nasce a Palermo il Comitato Addiopizzo con lo scopo di dare un aiuto ai commercianti che denunciano le estorsioni ed incitare i consumatori a preferire gli esercizi commerciali di questi ultimi nei loro acquisti. Specularmente all'esperienza palermitana il 2006 nasce nella provincia etnea l'associazione antiracket Addiopizzo Catania che si propone i medesimi obiettivi di Addiopizzo Palermo senza perdere di vista le numerose iniziative sociali delle quali si fa portavoce.\nNel 2005, dopo l'uccisione del Vicepresidente del Consiglio regionale della Calabria Francesco Fortugno, si registrarono manifestazioni spontanee che poi portarono alla formazione del movimento \"Ammazzateci tutti\".\nNel 2009 \u00e8 nato il \"movimento delle agende rosse\" per volont\u00e0 di Salvatore Borsellino. Il movimento prende nome dal colore dell'agenda del fratello, il magistrato Paolo Borsellino, sparita misteriosamente dopo la strage di via D'Amelio. Esso opera al fine di stabilire verit\u00e0 e giustizia per le stragi del 1992 e del 1993 e, insieme alla Scorta Civica e al Coordinamento Cittadinanza per la Magistratura vuole \"proteggere\" i magistrati che si occupano dei processi legati alle stragi dai ripetuti attacchi politici e giornalistici che vedono Giuliano Ferrara chiedere in prima serata su Raiuno l'arresto del pm Antonio Ingroia, allievo di Borsellino, e successivamente porge accuse anche al collega di Ingroia, il magistrato Nino Di Matteo. il quale \u00e8 stato oggetto di minacce nel 2013, da parte di cosa nostra perch\u00e9 impegnato nel processo sulla trattativa Stato-mafia.\nEventi ricorrenti.\nA Barcellona Pozzo di Gotto ogni 8 gennaio \u00e8 promossa l'iniziativa di commemorazione di Beppe Alfano, giornalista ucciso dalla mafia locale.\nL'iniziativa, promossa dall'Associazione Nazionale Familiari Vittime di Mafia e dalla figlia Sonia Alfano e a cui partecipano le organizzazioni citate tra le voci correlate, ancora oggi porta profonde reazioni nell'opinione pubblica locale."}
{"id": "609020", "revid": "1305772", "url": "https://it.wikipedia.org/wiki?curid=609020", "title": "JJ", "text": ""}
{"id": "609023", "revid": "33921", "url": "https://it.wikipedia.org/wiki?curid=609023", "title": "Jj", "text": ""}
{"id": "609024", "revid": "599013", "url": "https://it.wikipedia.org/wiki?curid=609024", "title": "Jk", "text": ""}
{"id": "609025", "revid": "61798", "url": "https://it.wikipedia.org/wiki?curid=609025", "title": "Saint Bauzille de la Sylve", "text": ""}
{"id": "609026", "revid": "228587", "url": "https://it.wikipedia.org/wiki?curid=609026", "title": "Centurion", "text": ""}
{"id": "609029", "revid": "599013", "url": "https://it.wikipedia.org/wiki?curid=609029", "title": "Jl", "text": ""}
{"id": "609033", "revid": "1877050", "url": "https://it.wikipedia.org/wiki?curid=609033", "title": "Televisione via cavo", "text": "La televisione via cavo (o TV via cavo) \u00e8 la televisione che giunge agli utenti utilizzando come mezzo trasmissivo un cavo per telecomunicazioni.\nUtilizza standard di segnale sia analogico e digitale e si diffuse soprattutto negli USA; al 1995 pi\u00f9 di 60 milioni di famiglie statunitensi (quasi il 65% delle case dotate di un televisore) ricevevano i programmi televisivi via cavo. Anche in Svizzera la TV via cavo copre quasi l'intero territorio nazionale.\nStoria.\nLa televisione via cavo \u00e8 uno strumento di trasmissione delle immagini televisive, che nasce negli Stati Uniti alla fine degli anni 1940, quando, in alcuni paesi che per ragioni geografiche non ricevevano bene i segnali televisivi, i commercianti di elettrodomestici si accorsero che potevano incrementare le vendite di ricevitori, installando una potente antenna ricevente sull'altura pi\u00f9 vicina e portando il segnale, fortemente amplificato, alle case poste nelle cosiddette zone d'ombra, tramite un cavo coassiale. Questa iniziativa diffuse la televisione in molti piccoli villaggi degli Stati Uniti che prima non potevano averla. Per buona parte degli anni cinquanta, perci\u00f2, la televisione via cavo fu un fatto marginale, un puro espediente tecnico per la ripetizione dei programmi emessi dai grandi network o dalle stazioni locali, nelle aree geograficamente isolate.\nIl grande \"boom\" della televisione via cavo si ha a partire dal 1957, quando negli Stati Uniti si incomincia a diffondere la televisione a colori. E la sinergia cavo-televisione a colori diventa molto importante perch\u00e9 quest'ultima riusciva ad arrivare nelle case con una maggior qualit\u00e0 se si usava il cavo. Soprattutto nelle grandi citt\u00e0, dove c'erano alti grattacieli che facevano da schermo a molte abitazioni e quindi impedivano che le trasmissioni a colori arrivassero in modo qualitativamente accettabile. Il cavo diventa dunque uno strumento molto adatto a diffondere rapidamente il colore nelle grandi citt\u00e0, a dispetto dei prezzi ancora molto elevati dei TV-color.\nDescrizione.\nTecnologia.\nViene diffusa agli utenti attraverso reti per telecomunicazioni che possono utilizzare metodi di trasmissione diversi in diversi tratti della rete. La tv via cavo funziona con tre elementi: il canale, la rete cablata e il televisore. Questo tipo di televisione usa il seguente sistema:\nSistemi di trasmissione e ricezione dei programmi.\nA monte della trasmissione dei programmi televisivi via cavo sta la diffusione via satellite, un sistema di distribuzione dei segnali televisivi che opera anche indipendentemente dal successivo trasferimento via cavo. I satelliti infatti possono anche inviare il segnale direttamente agli apparecchi riceventi: il sistema viene definito direct-to-home (DTH, che vuol dire direttamente a casa), o anche direct-broadcast satellite (DBS, ossia trasmissione diretta satellitare), e funziona mediante la cattura dei dati da parte di singole antenne paraboliche installate nelle abitazioni. Con il sistema DTH si possono tuttavia ricevere i canali trasmessi da un solo satellite, perch\u00e9 si dipende dal puntamento della propria parabola, mentre con il sistema via cavo si pu\u00f2 ricevere il segnale di pi\u00f9 satelliti. Poich\u00e9 sia il sistema DTH che il sistema via cavo (inteso come ridiffusione ADSL dei segnali satellitari) captano i canali da satelliti, si usa talvolta indifferentemente il termine \u201ctelevisione via satellite\u201d per designare entrambi i metodi di trasmissione.\nServizi offerti.\nLa digitalizzazione dei sistemi via cavo e la crescente diffusione dell'utilizzo delle fibre ottiche permetteranno in futuro di offrire servizi di diverso genere: \u201cpay-per-view\u201d, nei quali lo spettatore paga per il singolo programma che desidera vedere; \u201cvideo on demand\u201d, nel quale vengono offerti programmi a scelta dello spettatore, e un'ampia gamma di servizi interattivi, tra cui lo \u201chome banking\u201d (gestione da casa del proprio conto bancario), lo home shopping, e servizi similari.\nAnche il sistema DTH pu\u00f2 offrire alcuni di questi servizi, ma allo stato attuale esso non permette il \u201cvideo on demand\u201d e le forme pi\u00f9 sofisticate di interattivit\u00e0. \u00c8 probabile che, in un futuro assai prossimo, nelle aree in cui l'installazione di sistemi via cavo risulter\u00e0 essere troppo costosa, il DTH sar\u00e0 il mezzo principale per convogliare i segnali televisivi e interattivi; ma in altre zone, soprattutto nelle aree urbane, dove le reti gi\u00e0 installate potranno costituire l'infrastruttura che faciliter\u00e0 l'allacciamento capillare via cavo, sar\u00e0 quest'ultimo metodo di trasmissione a prevalere.\nStandard televisivi.\nIn base al metodo di trasmissione utilizzato nel tratto di rete che giunge all'utente la televisione si distingue infatti in:\nAnalogici.\nGli standard di televisione analogica via cavo sono:\nDigitali.\nGli standard di televisione digitale via cavo sono:\nLo standard DVB-C \u00e8 lo standard diffuso nel maggior numero di nazioni del mondo. Lo standard ATSC \u00e8 utilizzato solo in America del Nord. Lo standard ISDB-C \u00e8 invece utilizzato in Giappone.\nDiffusione nel mondo.\nSull'onda della televisione comunitaria canadese, anche in Europa si incomincia a scoprire la televisione via cavo come veicolo per creare televisioni locali regionali. Nel corso degli anni settanta approda in Europa: prima in Belgio, poi in Francia, in Regno Unito, in Germania, e infine in Italia. Nei Paesi Bassi, in Belgio e in Svizzera lo sviluppo della tv via cavo avviene pi\u00f9 rapidamente; in Inghilterra e in Francia si \u00e8 sviluppata con maggiori difficolt\u00e0. Il paese dove ha avuto pi\u00f9 successo \u00e8 la Germania, dove nel 2015 circa il 41% della popolazione \u00e8 allacciata ad una rete via cavo.\nLo sviluppo della tv via cavo ha svolto diverse funzioni: la prima, tecnologica, poi quella sociale e poi ancora la funzione di comunicazione a fianco della televisione tradizionale. L'Italia cominci\u00f2 tra gli anni ottanta e novanta a studiare gli aspetti della codifica del segnale video sulla rete SIP presso i laboratori CSELT dove Leonardo Chiariglione avvi\u00f2 il gruppo internazionale MPEG con l'obiettivo della standardizzazione della codifica del segnale audio-video.\nLo sviluppo maggiore si \u00e8 avuto tuttavia nell'area asiatica, dove Murdoch e gli operatori statunitensi stanno espandendo il mercato dei servizi DTH e il sistema di diffusione via cavo contemporaneamente. In Argentina la televisione via cavo arriv\u00f2 negli anni sessanta. Il Belgio \u00e8 il paese pi\u00f9 cablato d'Europa con il 99 per cento delle famiglie collegate a reti televisive via cavo. La Romania \u00e8 un esempio della forte penetrazione della televisione via cavo in Europa, con il 79 per cento delle famiglie collegate alla televisione via cavo. La Svizzera \u00e8 il terzo paese pi\u00f9 cablato in Europa.\nGermania.\nLa televisione via cavo \u00e8 cresciuta con pi\u00f9 facilit\u00e0 in Germania, dove il governo, in collaborazione con Deutsche Telekom, ha deciso di coprire con una rete di fibre ottiche gran parte del territorio nazionale. Alla fine del 1995, 15.800.000 case erano cablate, equivalenti al 42% dei possessori di un televisore. Questa scelta si spiega anche con il fatto che le dimensioni della Germania generano un mercato considerevolmente esteso, che pu\u00f2 soddisfare anche gli operatori del sistema DTH, che attualmente serve oltre 6.500.000 abbonati.\nItalia.\nCon l'inizio di un ciclo regolare di trasmissioni televisive, nel 1954, a cura della RAI, solo a partire dal 1970 si ebbe una certa diffusione a livello infrastrutturale, tuttavia nell'ottica di incrementarne la diffusione, la STET avvi\u00f2 nel 1995 il \"Progetto SOCRATE\", con il fine di stendere la fibra ottica lungo tutta la penisola italiana; l'iniziativa venne interrotta due anni dopo a seguito della ristrutturazione e fusione in Telecom Italia nel 1997.\nPaesi Bassi.\nI Paesi Bassi sono il secondo paese pi\u00f9 cablato d'Europa. La tecnologia via cavo venne introdotta negli anni sessanta collegando tutti i televisori di un comune, o di un distretto, ad un'unica antenna, poich\u00e9 troppe antenne non solo rovinavano l'estetica delle case, ma erano anche pericolose (soprattutto durante il maltempo). Alla fine degli anni settanta cominciarono a trasmettere via cavo le prime emittenti private locali; nacque anche una pay tv, \"FilmNet\". Nel corso degli anni novanta le emittenti via cavo sono aumentate notevolmente. Dalla fine degli anni novanta \u00e8 disponibile la televisione digitale via cavo.\nRegno Unito.\nMancando la concorrenza del DTH (che fu lanciato solo nel 1994), il cavo si svilupp\u00f2 rapidamente nel mondo. In Gran Bretagna la trasmissione via cavo, dopo un esordio poco promettente, inizi\u00f2 ad affermarsi nel 1983: tuttavia, i grossi investimenti nel settore partirono solo con i primi anni novanta, quando gli imprenditori vennero incentivati dalla possibilit\u00e0 di offrire, congiuntamente ai servizi televisivi, anche quelli telefonici.\nNel 1989 il cavo si trov\u00f2 a competere con il sistema DTH fornito da Rupert Murdoch, il quale era al tempo stesso il principale provider, ossia fornitore di programmi, e dunque occupava sul mercato una posizione di predominio. I lunghi tempi di costruzione dei sistemi via cavo e il prezzo pi\u00f9 alto della programmazione ridussero, alla fine del 1995, gli abbonati al sistema via cavo a meno di 1.300.000, mentre il British Sky Broadcasting (BSkyB), che trasmetteva in DTH, ne contava 3.600.000. Ciononostante, il successo della telefonia via cavo (il cui numero di abbonati \u00e8 di gran lunga superiore a quello della televisione via cavo), insieme alla speranza nei futuri servizi interattivi, hanno mantenuto in vita l'industria della televisione via cavo.\nStati Uniti d'America.\nSono 80 milioni le famiglie statunitensi che possiedono un contratto per vedere la tv via cavo, ovvero il 72% del totale delle famiglie statunitensi provviste di un apparecchio televisivo. La maggior parte delle reti via cavo viene trasmessa ora anche via satellite, ma il 90% delle prime 20 reti via cavo pu\u00f2 contare su un'audience potenziale di oltre 90 milioni di famiglie americane anche perch\u00e9 il 95% delle case \u00e8 cablata, pronta per ospitare le trasmissioni. Negli Stati Uniti vi sono pi\u00f9 di 300 canali via cavo attualmente disponibili sull'intero territorio nazionale. Le piattaforme televisive via cavo statunitensi hanno come unico introito gli abbonamenti pagati dalle famiglie che hanno un contratto per la visione dei canali. Tutte le piattaforme ogni mese pagano la rete televisiva per poterla distribuire ed averla nel proprio pacchetto, garantendole una percentuale delle revenue provenienti dalla raccolta degli abbonamenti.\nIl cable operator quindi raccoglie pi\u00f9 \"Cable Networks\" (ovvero i canali) e vende al consumatore un \u201cpacchetto mensile\u201d di canali, un bouquet. Restano esclusi dal free mensile alcune reti considerate \"premium\" che si devono pagare sempre a parte.\nIn genere il prezzo dei vari pacchetti \u00e8 molto basso poich\u00e9 gli abbonati alle varie piattaforme sono molti."}
{"id": "609034", "revid": "37401", "url": "https://it.wikipedia.org/wiki?curid=609034", "title": "D.P.R.", "text": ""}
{"id": "609036", "revid": "599013", "url": "https://it.wikipedia.org/wiki?curid=609036", "title": "Jm", "text": ""}
{"id": "609037", "revid": "599013", "url": "https://it.wikipedia.org/wiki?curid=609037", "title": "Pomodori verdi fritti", "text": "I pomodori verdi fritti (dall'inglese \"fried green tomatoes\") sono un piatto tradizionale del sud degli Stati Uniti che consiste in pomodori acerbi impanati, fritti nel grasso di pancetta e serviti bollenti.\nStoria.\nSebbene la primissima testimonianza di un pomodoro fritto provenga da un documento in Italia, la ricetta dei pomodori fritti apparve per la prima volta su \"Housekeeping in the Blue Grass: A New and Practical Cook Book\", pubblicato per la prima volta nel 1875 e riedito nel 1904 con un titolo diverso. Secondo \"The Best of America's Test Kitchen 2021: Best Recipes, Equipment Reviews, and Tastings\", i pomodori verdi fritti sono un ideale companatico nei panini con la pancetta e la lattuga."}
{"id": "609039", "revid": "94322", "url": "https://it.wikipedia.org/wiki?curid=609039", "title": "TV via cavo", "text": ""}
{"id": "609043", "revid": "599013", "url": "https://it.wikipedia.org/wiki?curid=609043", "title": "Jn", "text": ""}
{"id": "609044", "revid": "94322", "url": "https://it.wikipedia.org/wiki?curid=609044", "title": "Tv via cavo", "text": ""}
{"id": "609046", "revid": "599013", "url": "https://it.wikipedia.org/wiki?curid=609046", "title": "Jo", "text": ""}
{"id": "609051", "revid": "599013", "url": "https://it.wikipedia.org/wiki?curid=609051", "title": "Jq", "text": ""}
{"id": "609052", "revid": "484362", "url": "https://it.wikipedia.org/wiki?curid=609052", "title": "Futbol'nyj Klub \u010cornomorec'", "text": "Il \u010cornomorec' Odessa, ufficialmente Futbol'nyj Klub \u010cornomorec' (, traslitterazione anglosassone \"FC Chornomorets Odessa\", pr. it. \"Ciornomorez\"), \u00e8 una societ\u00e0 calcistica ucraina di Odessa. Milita nella Prem\"jer-liha, la prima divisione del campionato ucraino di calcio\nFondato nel 1936, i colori sociali sono il nero, il blu e il bianco. In passato gioc\u00f2 le partite sotto diversi nomi: \"Dynamo\" (in ucraino: \u0414\u0438\u043d\u0430\u043c\u043e, dal 1936 al 1939), \"Pi\u0161\u010devyk\" (in ucraino: \u041f\u0456\u0449\u0435\u0432\u0438\u043a, 1940, 1944\u20131950, 1955\u20131957), \"Spartak\" (in ucraino: \u0421\u043f\u0430\u0440\u0442\u0430\u043a nel 1941) e \"Metalurh\" (in ucraino: \u041c\u0435\u0442\u0430\u043b\u0443\u0440\u0433 dal 1955 al 1957). Dal 1958 il club si chiama \u010cornomorec' (in ucraino: \u0427\u043e\u0440\u043d\u043e\u043c\u043e\u0440\u0435\u0446\u044c), il nome attuale della societ\u00e0.\nDiversi anni il club ha avuto tra le file molti calciatori ucraini e sovietici famosi di quel tempo come: Ihor Bjelanov, Leonid Burjak, Ivan Hecko, Tymerlan Husejnov, Oleksandr Kosyrin, Valerij Lobanovs'kyj, Vasyl Moskalenko, Oleksandr e Jurij Nykyforov, Valerij Porkujan, Oleh Suslov, Il'ja Cymbalar'.\nStoria.\nIl FK \u010cornomorec' fece parte del campionato sovietico in cui gioc\u00f2 per 53 annate (26 stagioni in 1\u00aa divisione, 24 stagioni in 2\u00aa divisione e 3 stagioni in 3\u00aa divisione) e 45 gare in coppa URSS.\nDopo la dissoluzione dell'URSS, il club \u00e8 stato uno dei fondatori del campionato ucraino. Proprio in quegli anni il \u010cornomorec' vinse i suoi titoli pi\u00f9 importanti. Fino ad oggi la societ\u00e0 di Odessa ha partecipato a 22 campionati, 18 dei quali in Prem\"jer-Liha e 4 nella seconda divisione. In Prem'er-Liha il piazzamento migliore \u00e8 stato il secondo posto per 2 volte (1995 e 1996). Nel suo palmar\u00e8s conta 1 Coppa delle Federazioni sovietiche (nel 1990) e 2 vittorie di Coppa d'Ucraina (1992 e 1994) che di fatto rende il club calcistico come primo club ad aver vinto la prima Coppa d'Ucraina.\nNel campionato di massima divisione 2005-2006 il \u010cornomorec' si \u00e8 classificato al 3\u00ba posto, il miglior piazzamento dal 1996. La squadra ha partecipato alla Coppa UEFA 2006-2007.\nNella stagione 2010/2011 il club ritorna nella Prem\"jer-liha, la massima serie del calcio ucraino. Nella stagione 2013-2014 prende parte al girone B di UEFA Europa League, assieme a PSV, Dinamo Zagabria e Ludogorec. I Marinai qui ottengono, a sorpresa, 10 punti, eliminando cos\u00ec dalla competizione i pi\u00f9 quotati olandesi e croati; ai sedicesimi di finale il Lione viene fermato sullo 0-0 in Ucraina, mentre in Francia trionfa 1-0, buttando fuori dalla competizione il club di Odessa.\nStadio.\nLo Stadio \u010cornomorec' \u00e8 il principale impianto sportivo di Odessa. L'impianto ospita le partite casalinghe del \u010cornomorec', \u00e8 stato inaugurato il 19 novembre 2011, nel match contro il Karpaty terminato 2-2.\nLo stadio \u00e8 stato anche preso in considerazione, senza successo, per un'eventuale candidatura ad Euro 2012.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "609054", "revid": "486946", "url": "https://it.wikipedia.org/wiki?curid=609054", "title": "Cannone 47/32", "text": ""}
{"id": "609055", "revid": "599013", "url": "https://it.wikipedia.org/wiki?curid=609055", "title": "Jr", "text": ""}
{"id": "609058", "revid": "599013", "url": "https://it.wikipedia.org/wiki?curid=609058", "title": "Js", "text": ""}
{"id": "609063", "revid": "79703", "url": "https://it.wikipedia.org/wiki?curid=609063", "title": "JavaScript Object Notation", "text": "In informatica, nell'ambito della programmazione web, JSON (pronuncia: \u02c8d\u0292e\u026a.s\u0251n), acronimo di JavaScript Object Notation, \u00e8 un formato adatto all'interscambio di dati fra applicazioni client/server.\n\u00c8 basato sul linguaggio JavaScript Standard ECMA-262 3\u00aa edizione (dicembre 1999), ma ne \u00e8 indipendente. Viene usato in AJAX come alternativa a XML/XSLT.\nCaratteristiche.\nLa semplicit\u00e0 di JSON ne ha decretato un rapido utilizzo specialmente nella programmazione in AJAX. Il suo uso tramite JavaScript \u00e8 particolarmente semplice, infatti l'interprete \u00e8 in grado di eseguirne il parsing tramite la funzione codice_1. Questo lo ha reso velocemente molto popolare a causa della diffusione della programmazione in JavaScript nel mondo del Web.\nI tipi di dati supportati da questo formato sono:\nLa maggior parte dei linguaggi di programmazione possiede un typesystem molto simile a quello definito da JSON per cui sono nati molti progetti che permettono l'utilizzo di JSON con altri linguaggi quali, per esempio: ActionScript, C, C#, Adobe ColdFusion, Common LISP, Delphi, E, Erlang, Java, JavaScript, Lua, ML, Objective Caml, Perl, PHP, Python, REBOL, Ruby e Rust.\nUno stream JSON dovrebbe avere un'intestazione HTTP codice_7.\nFra i primi utilizzatori di JSON si trova Yahoo!, dal 2005.\nRelazione con altri linguaggi di markup.\nIl JSON \u00e8 un formato di interscambio di dati, ed \u00e8 spesso comparato con l'XML che per\u00f2 \u00e8 un linguaggio di markup. Entrambi non hanno un sistema di rappresentazione dei dati binari, per cui \u00e8 compito del programmatore adottare convenzioni appropriate (es. Base64) per convertire i dati binari in forma testuale.\nAlcune delle limitazioni di JSON sono coperte da YAML.\nFormato.\nIl seguente esempio rappresenta i dati di un'ipotetica persona in formato JSON:\n \"name\": \"Mario\",\n \"surname\": \"Rossi\",\n \"active\": true,\n \"favoriteNumber\": 42,\n \"birthday\": {\n \"day\": 1,\n \"month\": 1,\n \"year\": 2000\n \"languages\": [ \"it\", \"en\" ]\nUtilizzi.\nIn JavaScript.\nSegue un semplice esempio di richiesta AJAX in JavaScript, ad un URL che risponda con dati JSON.\nvar httpRequest = new XMLHttpRequest();\n// callback\nhttpRequest.addEventListener( 'load', function () {\n // parsificazione della risposta (si presume sia in formato JSON)\n var data = JSON.parse( this.responseText );\n // fare qualcosa con i dati\n console.log( data );\n// inizializzazione ed invio\nhttpRequest.open( 'GET', 'https://it.wikipedia.org/w/api.php?action=query&amp;prop=info&amp;titles=Pagina+principale&amp;format=json' );\nhttpRequest.send();\nApplicazioni Mobili\nPer far comunicare il back-end all'applicazione mobile \u00e8 possibile inviare i dati attraverso il protocollo HTTP in formato JSON.\nSupporto.\nIn JavaScript.\nTra i browser senza il supporto a codice_1 si citano alcune versioni, principalmente precedenti al 2009, in ordine alfabetico:\nUn gran numero di librerie semplificarono l'utilizzo del formato JSON per effettuare richieste Ajax. Si citano JQuery ed AngularJS.\nStoricamente vi fu un'indiscriminata adozione del metodo codice_9 al posto di codice_1 dato che questi due metodi sono apparentemente interscambiabili. Il metodo codice_9 per\u00f2 non fornisce alcuna protezione da input arbitrario e pu\u00f2 portare a serie vulnerabilit\u00e0.\nSi cita il supporto a XMLHttpRequest in ordine cronologico:\nAltre metodologie di supporto.\nVi sono altri modi ormai obsoleti per ottenere \"stream\" JSON, per esempio l'uso dell'elemento codice_12 o di form come codice_13. Questi approcci erano largamente usati prima dell'ampio supporto dell'oggetto XMLHTTPRequest.\nAnche il tag codice_14 pu\u00f2 essere usato per ottenere dati JSON. Questo permette di superare alcune limitazioni che sorgono con l'utilizzo di XMLHTTPRequest ma a discapito della sicurezza."}
{"id": "609068", "revid": "31886", "url": "https://it.wikipedia.org/wiki?curid=609068", "title": "Shinz\u014d Abe", "text": "Delfino dell'ex primo ministro Jun'ichir\u014d Koizumi, Abe \u00e8 stato il pi\u00f9 longevo primo ministro del Giappone, avendo ricoperto tale carica una prima volta da settembre 2006 a settembre 2007 e una seconda volta dal 26 dicembre 2012 al 16 settembre 2020. \u00c8 stato anche il pi\u00f9 giovane primo ministro giapponese della storia. \nAbe \u00e8 un esponente della corrente pi\u00f9 conservatrice del Partito Liberal Democratico (LDP), nonch\u00e9 uno dei pi\u00f9 nazionalisti.\nBiografia.\nFormazione.\nNato a Nagato, ha studiato Scienze Politiche presso l'Universit\u00e0 Seikei, laureandosi nel 1977. Si trasfer\u00ec in seguito negli Stati Uniti per studiare alla University of Southern California. Nell'aprile 1979 inizi\u00f2 a lavorare per la Kobe Steel. Lasci\u00f2 la ditta nel 1982 e intraprese una carriera nelle istituzioni di governo: capo assistente del ministro per gli affari esteri, segretario del presidente del Partito Liberal Democratico e, in seguito, del segretario generale dello stesso partito.\nEredit\u00e0 familiare.\nAbe \u00e8 nato in una famiglia di tradizione politica: suo nonno Kan Abe e suo padre Shintar\u014d Abe erano entrambi politici. Shintar\u014d era a capo di una corrente dell'LDP, ebbe numerosi incarichi di governo e di partito e fu candidato per la carica di primo ministro. Tuttavia fu implicato nello scandalo Recruit e, ammalatosi, mor\u00ec nel 1991. La moglie di Shintar\u014d, madre di Shinz\u014d, era la figlia del primo ministro Nobusuke Kishi, fratello di un altro primo ministro, Eisaku Sat\u014d. Shinz\u014d \u00e8 dunque imparentato con politici di alto rango appartenenti a entrambi i lati della sua famiglia.\nCarriera politica.\nAbe \u00e8 stato eletto nel primo collegio della prefettura di Yamaguchi nel 1993, dopo la morte del padre avvenuta due anni prima, ottenendo il maggior numero di voti mai raggiunto in un'elezione in quella prefettura. Nel 1999 divenne Direttore della divisione per gli affari sociali, e, dal 2000 al 2003 fu vicesegretario del governo nelle amministrazioni Mori e Koizumi. In seguito divenne segretario generale del Partito Liberal Democratico.\nAbe \u00e8 stato a capo dei negoziatori inviati dal governo giapponese su incarico delle famiglie degli ostaggi giapponesi in Corea del Nord e ha accompagnato Koizumi al suo incontro con Kim Jong-il avvenuto nel 2002. Ottenne popolarit\u00e0 a livello nazionale quando richiese che gli ostaggi giapponesi che erano in visita rimanessero in patria, sfidando cos\u00ec la Corea del Nord.\nIl 31 ottobre 2005 fu nominato capo segretario del quinto governo Koizumi, prendendo il posto di Hiroyuki Hosoda.\n\u00c8 stato alla guida di un gruppo interno all'LDP che lanci\u00f2 un'inchiesta sull'\u00abeccessiva educazione sessuale e sull'educazione che non tiene conto del sesso degli alunni\u00bb. Tra gli elementi su cui questo gruppo focalizz\u00f2 la propria attenzione ci furono i pupazzi con forme anatomiche e altro materiale curriculare \u00abche non prendeva in considerazione l'et\u00e0 dei bambini\u00bb, le politiche delle scuole che cancellavano le tradizionali feste per maschi e femmine e l'educazione fisica svolta con classi miste.\nIl 20 settembre 2006 Shinz\u014d Abe fu eletto presidente dell'LDP. I suoi principali contendenti erano Sadakazu Tanigaki e Tar\u014d As\u014d. Yasuo Fukuda, che era stato inizialmente tra i candidati di spicco, scelse infine di non partecipare alla sfida. L'ex Primo ministro Yoshir\u014d Mori, alla cui corrente appartenevano sia Abe che Fukuda dichiar\u00f2 che la corrente tendeva pesantemente a favorire Abe. Sei giorni dopo, il 26 settembre, fu eletto Primo ministro raccogliendo 339 voti su 475 alla Camera dei rappresentanti (camera bassa) e 136 su 240 alla Camera dei consiglieri (camera alta).\nIl 26 settembre 2012 Abe ritorna alla guida dell'LDP subentrando a Tanigaki.\nPrimo mandato da Primo ministro (2006-2007).\nAbe, essendo stato eletto a 52 anni, \u00e8 stato il pi\u00f9 giovane Primo ministro dai tempi di Fumimaro Konoe, eletto nel 1941.\nPolitica economica.\nNel campo economico Abe si \u00e8 generalmente impegnato a proseguire il percorso di riforma fiscale incominciato dal suo predecessore Koizumi. Ha compiuto alcune mosse per sanare il bilancio giapponese, come ad esempio quella di nominare ministro delle finanze un esperto di politiche fiscali, K\u014dji Omi. Omi aveva precedentemente sostenuto eventuali aumenti delle tasse nazionali sul consumo, sebbene Abe si sia distanziato da questa posizione e abbia cercato di raggiungere il pareggio principalmente attraverso l'attuazione di tagli alla spesa.\nPolitica interna.\nAbe ha cercato inoltre di rivedere o di reinterpretare l'articolo 9 della Costituzione del Giappone, al fine di permettere al paese di avere un esercito \"de iure\" istituendo il Ministero della difesa nel 2007 in sostituzione della precedente Agenzia della difesa.\nNel gennaio del 2007, Abe ha annunciato che avrebbe accantonato una precedente proposta di modifica della legge della famiglia imperiale che avrebbe consentito alle femmine di ereditare il Trono del Crisantemo. La proposta era stata fatta sulla base del fatto che i due figli dell'imperatore Akihito, non avevano ancora avuto figli maschi. Dopo la nascita di Hisahito di Akishino, ora sembra sempre pi\u00f9 improbabile che le norme saranno cambiate per consentire alla cugina di Hisahito, la principessa Aiko, figlia unica dell'erede al trono Naruhito, di diventare un'imperatrice regnante e quindi terminare le polemiche sulla successione. I sostenitori del cambiamento hanno criticato la legge attuale, affermando che molti principi maschi erano ormai anziani e che le principesse lasciavano la famiglia reale dopo il matrimonio.\nNel marzo 2007, Abe insieme a diversi politici di destra ha proposto un disegno di legge per incoraggiare il nazionalismo e un \u00abamore per il proprio paese e citt\u00e0\u00bb tra i giovani giapponesi gi\u00e0 nei libri scolastici.\nPolitica estera.\nAbe ha pubblicamente dichiarato di riconoscere la necessit\u00e0 di migliori relazioni diplomatiche con la Repubblica Popolare Cinese e, insieme al ministro degli esteri Tar\u014d As\u014d ha cercato di organizzare un summit con il presidente cinese Hu Jintao. Ha inoltre affermato che le relazioni tra i due paesi non debbano pi\u00f9 essere basate sulle emozioni.\nInoltre Abe \u00e8 stato visto con favore dalla classe politica di Taiwan: Chen Shui-bian si disse felice dell'elezione di Abe. Parte del suo gradimento a Taiwan \u00e8 dovuto a ragioni di natura storica: suo nonno Nobusuke Kishi era un sostenitore del paese e il suo prozio Eisaku Sat\u014d \u00e8 stato l'ultimo Primo ministro a visitare Taiwan mentre era in carica.\nDimissioni.\nSi dimette il 12 settembre 2007, poco dopo la sconfitta dell'LDP alle elezione della camera alta della Dieta, adducendo anche problemi di salute dovuti ad una rettocolite ulcerosa.\nSecondo mandato da Primo ministro (2012-2014).\nIl 30 agosto 2009, il Jimint\u014d subisce una brutta sconfitta alle elezioni per la camera bassa, finendo cos\u00ec all'opposizione. In seguito agli interventi poco efficaci al contrasto della crisi economica, all'imminente superamento economico della Cina, all'incapacit\u00e0 di mantenere un esecutivo stabile (in tre anni i Democratici hanno nominato tre governi diversi, in aggiunta ai quattro precedenti dell'LDP degli ultimi quattro anni) e alla impreparazione del governo nel gestire in modo efficiente il disastro nucleare di Fukushima, il Partito Democratico (centro-sinistra), che per la prima volta governava dalla sua nascita (nel 1998), perde pi\u00f9 di dieci milioni di voti alle elezioni anticipate del 2012 garantendo cos\u00ec la vittoria al centro-destra che dopo soli tre anni di opposizione torna al governo. Il Partito Liberal Democratico dell'ex premier vince le elezioni anticipate in Giappone, ottenendo 294 dei 480 seggi.\nPoco dopo la vittoria, Abe ha ribadito la sovranit\u00e0 giapponese sulle isole Senkaku, su cui in corso una disputa territoriale nei confronti di Cina e Taiwan. La camera bassa della Dieta lo ha rieletto Primo ministro il 26 dicembre 2012.\nIl gabinetto inaugurato nel dicembre 2012 \u00e8 stato il pi\u00f9 lungo e il pi\u00f9 stabile nella storia giapponese del dopoguerra, con una durata di 617 giorni senza un cambio di personale fino a quando Abe ha gestito un rimpasto di governo nel settembre 2014, con l'obiettivo dichiarato di promuovere pi\u00f9 donne nelle cariche ministeriali. Il gabinetto rimescolato ha raggiunto il record di 5 ministri donne del primo governo Koizumi. La maggior parte delle figure chiave, come il vice primo ministro Tar\u014d As\u014d e il capo gabinetto del segretario Suga, sono state mantenute in carica anche se Abe ha spostato il ministro della giustizia Sadakazu Tanigaki fuori dal gabinetto per diventare il segretario generale dell'LDP. Tuttavia, il 20 ottobre due delle donne promosse durante il rimpasto, il ministro della giustizia Midori Matsushima e il ministro del commercio Y\u016bko Obuchi, sono state costrette a dimettersi in scandali separati per le elezioni. Abe chiese scusa agli elettori e si assunse la piena responsabilit\u00e0 dell'accaduto.\nPolitica economica (\"Abenomics\").\nNella primavera 2013 la stampa internazionale parla di Abenomics riguardo alla serie di riforme volte a rivitalizzare l'economia del Giappone.\nL'iniziativa si compone fondamentalmente di tre direttrici: politica monetaria, politica fiscale e strategie di crescita. Nello specifico, deprezzamento dello Yen al fine di incentivare l'export giapponese continuamente minacciato da quello cinese, tasso di interesse fissato in negativo (per disincentivare il risparmio), politica monetaria espansiva per aumentare l'inflazione tanto da raggiungere e mantenere la soglia del 2% ed uscire dalla situazione di deflazione cronica, aumento di 1,5% della spesa pubblica (raggiungendo l'11,5% nel deficit pubblico).\nNell'immediato termine, i benefici dell'economia giapponese sono stati indiscutibili. Nel primo quadrimestre del 2013 il tasso di crescita annuale del Giappone si \u00e8 attestato attorno al 3,5% mentre il mercato della borsa valori \u00e8 cresciuto del 55% in brevissimo tempo; l'avanzo commerciale \u00e8 cresciuto di trecento miliardi di Yen grazie all'aumento del 12% delle esportazioni. Nonostante ci\u00f2, dopo questo primo balzo, l'indice Nikkei ha sperimentato un improvviso periodo ribassista tra maggio e luglio 2013 rimanendo comunque in positivo rispetto alla quotazione che aveva ad aprile 2013.\nInoltre, le critiche che pi\u00f9 vengono mosse contro la politica aggressiva Giapponese riguardano i salari reali che vedono nell'aumento dell'inflazione in coppia ad un aumento meno che proporzionale dei salari nominali, una riduzione del potere d'acquisto dei giapponesi. Il Governo risponde che attraverso una maggiore competitivit\u00e0 (ricerca e sviluppo unite ad una riforma del sistema fiscale) sar\u00e0 in grado di contrastare questa tendenza. Questo infatti \u00e8 solo l'inizio e gli analisti governativi sono convinti che nel medio-lungo periodo gli effetti si allineeranno con le aspettative e permetteranno al Giappone di tornare sulla scena mondiale in maniera competitiva e contrastando il gigante cinese che, ad oggi, gode di vantaggi demografici non indifferenti ma che nel giro di due decenni si trover\u00e0 in una situazione ben peggiore di quella giapponese dove ad oggi si va in pensione a 70 anni con il 35% dell'ultimo stipendio.\nPolitica interna.\nIl ritorno di Abe a capo del governo ha visto un rinnovato tentativo di minimizzare le atrocit\u00e0 del tempo di guerra in Giappone nei libri di testo scolastici, una questione che aveva contribuito alla sua caduta. Nel 2013 Abe ha sostenuto la creazione del programma Super Global Universities (\u30b9\u30fc\u30d1\u30fc\u30b0\u30ed\u30fc\u30d0\u30eb\u5927\u5b66\u5275\u6210\u652f\u63f4 \"S\u016bp\u0101 gur\u014dbaru daigaku s\u014dsei shien\"). Questo \u00e8 un programma decennale per aumentare la frequenza di studenti internazionali nelle universit\u00e0 giapponesi e assumere pi\u00f9 docenti stranieri. C'\u00e8 anche un finanziamento per le universit\u00e0 selezionate per creare programmi universitari di solo inglese.\nNel 2014 Abe ha stanziato milioni di dollari del bilancio statale, per sostenere i programmi che aiutano singoli individui a trovare potenziali compagni. Questi programmi intitolati \"Programmi di sostegno al matrimonio\" sono stati avviati nella speranza di aumentare il tasso di natalit\u00e0, in calo in Giappone al incirca la met\u00e0 di sessant'anni fa.\nPolitica estera.\nPoco dopo il suo insediamento, Abe ha segnalato un \u00abdrastico rimodellamento\u00bb della politica estera e ha promesso di perseguire la diplomazia con una visione globale, piuttosto che regionale o bilaterale basata sui \u00abvalori fondamentali della libert\u00e0, della democrazia, dei diritti umani fondamentali e della regola di legge\u00bb. La sua scelta di Fumio Kishida come ministro degli esteri \u00e8 stata interpretata come un segnale che avrebbe perseguito una linea pi\u00f9 moderata rispetto alla sua posizione da falco nella corsa alle elezioni generali.\nEntro poche settimane dal ritorno al potere, il secondo gabinetto Abe ha dovuto affrontare la crisi degli ostaggi in Algeria del 2013 in cui 10 cittadini giapponesi sono stati uccisi. Abe ha condannato le uccisioni come \u00abassolutamente imperdonabili\u00bb e ha confermato che il Giappone e il Regno Unito hanno collaborato per l'incidente. Abe crede che questo incidente abbia dimostrato la necessit\u00e0 di creare un Consiglio di sicurezza nazionale e convoc\u00f2 un gruppo per valutare la sua creazione subito dopo la crisi.\nAbe \u00e8 stato insolitamente attivo nel campo degli affari esteri per un primo ministro giapponese, facendo visite in quarantanove paesi tra dicembre 2012 e settembre 2014, un numero che \u00e8 stato descritto come \u00absenza precedenti\u00bb (al contrario, i suoi due predecessori diretti Naoto Kan e Yoshihiko Noda hanno visitato un totale combinato di diciotto paesi tra giugno 2010 e dicembre 2012). Ci\u00f2 \u00e8 stato interpretato come un mezzo per compensare le relazioni scadenti con la Cina e la Corea, aumentando il profilo del Giappone sulla scena mondiale e migliorando i legami bilaterali con altri paesi della regione. Le nazioni del sud-est asiatico, l'Australia e l'India sono state destinazioni importanti e frequenti per Abe, che ha visitato tutti e dieci i paesi dell'ASEAN nel suo primo anno di mandato. I tour diplomatici hanno anche funzionato come un altro elemento di Abenomics, promuovendo il Giappone nella comunit\u00e0 imprenditoriale internazionale e aprendo strade per gli scambi, energia e appalti per la difesa (ad esempio, i dirigenti aziendali viaggiano spesso con Abe in queste visite).\nNel settembre 2013, Abe \u00e8 intervenuto per aiutare la candidatura di Tokyo a ospitare i Giochi Olimpici e Paraolimpici Estivi del 2020, tenendo un discorso in inglese nella sessione del CIO a Buenos Aires, in cui ha esaltato il ruolo dello sport in Giappone e ha cercato di rassicurare la commissione che tutti i problemi in corso con la centrale di Fukushima erano sotto controllo. Dopo che l'offerta ebbe successo, Abe cerc\u00f2 di ritrarre i giochi come simbolo del suo programma di rilancio economico di Abenomics, dicendo: \u00abVoglio fare in modo che le Olimpiadi facciano dimenticare 15 anni di deflazione e declino economico\u00bb\". Nel 2014, Abe ha affermato la speranza che si sarebbero svolte contemporaneamente \"olimpiadi di robot\" per promuovere l'industria della robotica.\nLa politica estera di Abe ha spostato il Giappone dal tradizionale focus sulle \"tre grandi relazioni bilaterali\" con Stati Uniti, Cina e Corea del Sud, e ha cercato di aumentare il profilo internazionale del Giappone espandendo i legami con la NATO, l'UE e altre organizzazioni oltre la regione Asia-Pacifico. Nel 2014, Abe e il primo ministro britannico David Cameron hanno concordato di istituire un \"quadro 2 + 2\" di consultazioni annuali tra i ministeri degli esteri e della difesa britannici e giapponesi, con Abe che chiede una maggiore cooperazione sui temi \u00abdalla pace dei mari a la sicurezza dei cieli, dello spazio e del cyberspazio\u00bb. Ci\u00f2 segu\u00ec un accordo simile con i ministri francesi a Tokyo all'inizio dell'anno.\nAbe ha concluso l'Accordo di Partenariato Economico Giappone-Australia con il governo australiano di Tony Abbott nel 2014 e ha preso parte ad una seduta congiunta del parlamento australiano a nel luglio dello stesso anno. Nell'annunciare l'accordo, ha anche offerto le condoglianze per le sofferenze degli australiani durante la seconda guerra mondiale, in particolare per la Campagna della pista di Kokoda. Abe \u00e8 stato il primo PM giapponese ad affrontare il parlamento australiano.\nNel gennaio 2014, Abe \u00e8 diventato il primo leader giapponese ad assistere alla parata per la Festa della Repubblica dell'India a Delhi come ospite principale, durante una visita di tre giorni in cui lui e il primo ministro Manmohan Singh hanno concordato di aumentare la cooperazione bilaterale su questioni economiche, di difesa e sicurezza e firmato accordi commerciali relativi a energia, turismo e telecomunicazioni. Una stretta relazione \u00e8 stata anticipata tra Abe e Narendra Modi dopo l'elezione di quest'ultimo come primo ministro dell'India nel maggio 2014, quando si \u00e8 notato che i due avevano stabilito legami da almeno sette anni prima quando Modi era ancora Primo ministro del Gujarat e che Modi era una delle tre persone che Abe \"ha seguito\" su Twitter. I due uomini si scambiarono messaggi di congratulazioni dopo le elezioni. Modi ha fatto la sua prima importante visita all'estero in Giappone nell'autunno del 2014, dove lui e Abe hanno discusso di accordi sulla cooperazione nucleare, elementi di terre rare e esercitazioni marittime congiunte. Durante la visita, Abe ha invitato Modi a diventare il primo leader indiano a soggiornare presso l'Imperial State Guest House a Kyoto.\nIl 30 maggio 2014, Abe, in un discorso ai funzionari dei paesi dell'ASEAN, degli Stati Uniti e dell'Australia, ha affermato che il Giappone voleva giocare un ruolo importante nel mantenimento della sicurezza regionale, un allontanamento dalla passivit\u00e0 mantenuta dal secondo conflitto mondiale, offrendo il sostegno del Giappone ad altri paesi nella risoluzione delle controversie territoriali.\nLe relazioni tra Giappone e paesi limitrofi, Cina e Corea del Sud, sono rimaste scarse dopo il ritorno in carica di Abe. Mentre ha dichiarato che \u00able porte sono sempre aperte dalla mia parte\u00bb, non si sono tenuti incontri bilaterali tra Abe e la leadership cinese per i primi 23 mesi del suo secondo mandato. Abe non ha tenuto alcun incontro con il presidente Park Geun-hye della Corea durante il suo mandato 2012-14. Entrambi i paesi hanno criticato la visita di Abe al santuario Yasukuni nel dicembre 2013, con il ministro degli esteri cinese che ha descritto l'azione come quella di spostare il Giappone in una direzione \u00abestremamente pericolosa\u00bb. Inoltre, la Cina ha continuato a criticare le politiche di riforma della difesa di Abe, avvertendo che il Giappone non dovrebbe abbandonare la sua politica pacifista post-bellica. Il discorso di Abe al World Economic Forum nel 2014 \u00e8 stato interpretato come una critica alla politica estera e di difesa cinese quando ha affermato che \u00abi dividendi della crescita in Asia non devono essere sprecati per l'espansione militare\u00bb e ha chiesto una maggiore salvaguardia della libert\u00e0 dei mari sotto lo stato di diritto, anche se durante le sue osservazioni non ha fatto specifico riferimento a nessun paese.\nNel novembre 2014, Abe ha incontrato il presidente della Cina Xi Jinping all'incontro dell'APEC a Pechino per la prima volta da quando entrambi erano entrati in carica, dopo che un comunicato \u00e8 stato descritto come \u00abimbarazzante\u00bb dalla stampa. Abe in seguito ha detto ai giornalisti che durante l'incontro ha suggerito di stabilire una linea diretta tra Tokyo e Pechino per contribuire a risolvere eventuali scontri marittimi e che il \"primo passo\" era stato fatto per migliorare le relazioni.\nPolitica di difesa.\nAbe ha tentato di centralizzare la politica di sicurezza nell'ufficio del primo ministro creando il Consiglio di sicurezza nazionale giapponese (\u56fd\u5bb6\u5b89\u5168\u4fdd\u969c\u4f1a\u8b70 \"Kokka-anzen-hosh\u014d-kaigi\") per coordinare meglio la politica di sicurezza nazionale e ordinando la prima \"Strategia di Sicurezza Nazionale\" nella storia del Giappone. Basato sull'omonimo corpo americano, la legge per la creazione dell'NSC \u00e8 stata approvata nel novembre 2013 e ha iniziato a funzionare il mese successivo quando Abe ha nominato Sh\u014dtar\u014d Yachi primo consigliere per la sicurezza nazionale del Giappone.\nNel dicembre 2013, Abe ha annunciato un piano quinquennale di espansione militare. Ha descritto questo come \u00abpacifismo pro-attivo\u00bb, con l'obiettivo di rendere il Giappone un paese pi\u00f9 \"normale\", in grado di difendersi. Ci\u00f2 in reazione ad un accumulo cinese e ad una diminuita influenza americana nella regione.\nNello stesso mese la Dieta ha approvato la \"Legge sulla Segretezza dello Stato\" (\u7279\u5b9a\u79d8\u5bc6\u306e\u4fdd\u8b77\u306b\u95a2\u3059\u308b\u6cd5\u5f8b \"Tokutei Himitsu no Hogo ni kansuru H\u014dritsu\"), entrata in vigore a dicembre 2014. La legge ha ampliato le possibilit\u00e0 per il governo di designare quali informazioni costituiscono un segreto di stato e ha aumentato le pene per burocrati e giornalisti che perdono tali informazioni fino a 10 anni di prigione e una multa di 10 milioni di yen. Il passaggio della legge si \u00e8 rivelato controverso, con migliaia di persone che hanno protestato contro il disegno di legge a Tokyo e il voto di approvazione del governo \u00e8 sceso al di sotto del 50% per la prima volta in alcuni sondaggi. I detrattori sostenevano che la legge era ambigua e quindi concedeva al governo troppa libert\u00e0 per decidere quali informazioni classificare, che avrebbe potuto ridurre la libert\u00e0 di stampa e che il governo aveva affrettato la legislazione senza includere alcuna garanzia di libert\u00e0 di informazione. Abe sosteneva che la legge era necessaria e applicata solo nei casi di sicurezza nazionale, diplomazia, sicurezza pubblica e antiterrorismo, dicendo: \u00abSe la legge impedisce che vengano fatti film o indebolisca la libert\u00e0 di stampa, mi dimetter\u00f2\u00bb. Tuttavia ha ammesso che, in retrospettiva, il governo avrebbe dovuto spiegare i dettagli del disegno di legge con pi\u00f9 attenzione al pubblico.\nNel luglio 2014, il governo Abe prese la decisione di reinterpretare la costituzione giapponese per consentire il diritto di \"autodifesa collettiva\". Ci\u00f2 consentirebbe alle Forze di autodifesa di venire in aiuto e difendere un alleato sotto attacco, mentre la precedente interpretazione della costituzione era strettamente pacifista e consentiva di usare la forza solo in assoluta autodifesa. La decisione \u00e8 stata sostenuta dagli Stati Uniti, che hanno sostenuto maggiori possibilit\u00e0 di azione da parte del Giappone come alleato regionale e hanno portato a una revisione degli orientamenti di cooperazione difesa USA / Giappone nel 2015. In risposta il ministero degli esteri cinese ha affermato che la decisione \u00abslevava dubbi\u00bb sull'impegno del Giappone per la pace e ha sostenuto che l'opinione pubblica giapponese \u00e8 contraria al concetto di autodifesa collettiva. Abe sostenne che la mossa non avrebbe portato il Giappone a essere coinvolto in \"guerre straniere\" come la guerra del Golfo o in Iraq, ma invece avrebbe garantito la pace attraverso la deterrenza. Ci\u00f2 ha portato all'introduzione della legislazione sulla sicurezza 2015 per dare effetto giuridico alla decisione del gabinetto.\nTerzo mandato da Primo ministro (2014-2017).\nDopo due trimestri di calo del Pil, il premier ha annunciato il 18 novembre 2014 il rinvio dell'aumento della tassa sui consumi ad aprile 2017, ma soprattutto lo scioglimento della camera bassa della Dieta con conseguenti elezioni anticipate a dicembre 2014, poi vinte conquistando, con gli alleati del K\u014dmeit\u014d, 325 seggi su 475.\nIl 24 dicembre 2014 Abe \u00e8 stata rieletto alla carica di Primo ministro dalla Camera dei rappresentanti. L'unico cambiamento che fece quando introdusse il suo terzo gabinetto fu la sostituzione del ministro della difesa Akinori Eto, coinvolto in una polemica sui finanziamenti politici, con Gen Nakatani. Nel suo discorso di politica di febbraio, mentre il Governo ha resistito allo scandalo della scuola Moritomo Gakuen, Abe ha invitato la nuova Dieta ad attuare \u00abriforme pi\u00f9 drastiche dalla fine della seconda guerra mondiale\u00bb nelle aree dell'economia, dell'agricoltura, della sanit\u00e0 e in altri settori.\nPolitica estera.\nDurante un tour in Medio Oriente nel gennaio 2015, Abe ha annunciato che il Giappone fornir\u00e0 200 milioni di dollari in assistenza non militare ai paesi che combattono contro lo Stato islamico dell'Iraq e del Levante come parte di un pacchetto di aiuti da 2,5 miliardi di dollari. Poco dopo, l'ISIS ha pubblicato un video in cui una figura mascherata (identificata come Mohammed Emwazi o \"Jihadi John\") minacciava di uccidere due ostaggi giapponesi, Kenji Got\u014d e Haruna Yukawa, come rappresaglia per la mossa, a meno che il governo di Abe non pagasse 200 milioni di dollari di riscatto. Abe interruppe il suo viaggio per affrontare la crisi, dichiar\u00f2 che tali atti di terrorismo erano \u00abimperdonabili\u00bb promettendo di salvare gli ostaggi rifiutandosi per\u00f2 di pagare il riscatto. Il gabinetto Abe ha lavorato con il governo giordano per tentare di ottenere il rilascio di entrambi gli ostaggi, dopo che altri video sono stati pubblicati dall'ISIS collegando il loro destino a quello del pilota Muath Al-Kasasbeh, con il vice ministro degli esteri Yasuhide Nakayama che conduceva i negoziati ad Amman. Entrambi gli ostaggi sono stati per\u00f2 uccisi, l'ISIS ha diffuso notizie della morte di Yukawa il 24 gennaio e Got\u014d il 31 gennaio. Abe ha condannato le uccisioni come un \u00abatto atroce\u00bb, ha dichiarato che il Giappone non avrebbe ceduto al terrorismo e si \u00e8 impegnato a collaborare con la comunit\u00e0 internazionale per consegnare gli assassini alla giustizia. Ci sono state alcune critiche nei confronti di Abe per il suo tentativo di impegnare gli aiuti contro l'ISIS mentre cittadini giapponesi erano in ostaggio, ma i sondaggi hanno mostrato un sostegno alla sua amministrazione all'indomani della crisi. In seguito ha usato l'esempio della crisi degli ostaggi per discutere il caso della legislazione di autodifesa collettiva che il suo governo ha introdotto nell'estate del 2015.\nNell'aprile 2015, Abe \u00e8 stato il primo premier giapponese a presenziare ad una seduta congiunta del Congresso degli Stati Uniti. Nel suo discorso ha fatto riferimento all'alleanza Giappone-USA come alleanza di speranza, ha promesso che il Giappone avrebbe svolto un ruolo pi\u00f9 attivo di sicurezza e difesa nell'alleanza e ha sostenuto che il TPP avrebbe apportato benefici sia economici che di sicurezza all'Asia e alla regione del Pacifico.\nCome i suoi predecessori Tomiichi Murayama e Jun'ichir\u014d Koizumi, Abe ha rilasciato una dichiarazione per commemorare il 70\u00ba anniversario della fine della seconda guerra mondiale, il 14 agosto 2015. Questa affermazione era stata ampiamente anticipata, con alcuni commentatori che si aspettavano che Abe correggesse o addirittura si rifiutasse di ripetere scuse dei precedenti leader per il ruolo del Giappone nella guerra. Nella dichiarazione, Abe si \u00e8 impegnato a sostenere le precedenti scuse e ha espresso \u00abprofondo dolore e condoglianze eterne e sincere\u00bb per \u00abil danno e la sofferenza incommensurabili\u00bb che il Giappone aveva causato a \u00abpersone innocenti\u00bb durante il conflitto. Ha anche sostenuto che il Giappone non dovrebbe essere \u00abpredestinato a scusarsi\u00bb per sempre, osservando che oltre l'80% dei giapponesi viventi oggi sono nati dopo il conflitto e non hanno avuto parte in esso. I governi di Cina e Corea del Sud hanno risposto con critiche alla dichiarazione, ma gli analisti hanno notato la moderazione di Abe rispetto alla retorica pi\u00f9 dura usata in precedenza. Un rappresentante del Consiglio per la sicurezza nazionale degli Stati Uniti ha accolto favorevolmente la dichiarazione e ha fatto riferimento al Giappone come un \u00abmodello per le nazioni ovunque\u00bb nei suoi rapporti su \u00abpace, democrazia e stato di diritto\u00bb sin dalla fine della guerra. Il professor Gerald Curtis dell'Universit\u00e0 della Colombia ha sostenuto che l'affermazione \u00abprobabilmente non soddisfa alcuna circoscrizione\u00bb n\u00e9 in Giappone n\u00e9 all'estero, ma che ripetendo le parole \u00abaggressione\u00bb, \u00abcolonialismo\u00bb, \u00abscuse\u00bb e \u00abrimorso\u00bb usate nella dichiarazione di Murayama del 1995 probabilmente sarebbe stato sufficiente per migliorare i rapporti con Cina e Corea.\nNel mese di dicembre 2015, Abe e il Primo ministro indiano Narendra Modi hanno firmato accordi in cui l'India ha accettato di acquistare la tecnologia Shinkansen dal Giappone (finanziata in parte con un prestito dal governo giapponese), ed a elevare il Giappone a pieno status di partner navale nelle esercitazione nella zona di Malabar. Durante i colloqui venne concordata anche una proposta, da firmare formalmente dopo la finalizzazione dei dettagli tecnici, per cui il Giappone si impegnava a vendere tecnologia nucleare non militare all'India. Dimostrando la loro stretta relazione, Abe ha espresso apprezzamenti per le politiche di Modi. In cambio, Modi si compliment\u00f2 con Abe definendolo \u00ableader fenomenale\u00bb, not\u00f2 come le relazioni tra India e Giappone avessero un \u00abmeraviglioso tocco umano\u00bb e lo invitarono a partecipare alla cerimonia di Ganga aarti presso il Ghat Dashashwamedh (il pi\u00f9 grande Ghat di Varanasi) nel suo collegio elettorale. Gli analisti hanno descritto l'accordo nucleare come parte degli sforzi del Giappone e dell'India per rispondere alla crescente potenza cinese nella regione Asia-Pacifico.\nA Seul, nel novembre 2015, Abe ha partecipato al primo vertice trilaterale Cina-Giappone-Corea del Sud, tenutosi per tre anni con il presidente coreano Park Geun-hye e il premier cinese Li Keqiang. I vertici sono stati sospesi nel 2012 a causa di tensioni su questioni storiche e territoriali. I leader hanno concordato di ripristinare i vertici come eventi annuali, negoziare un accordo di libero scambio trilaterale e lavorare per controllare il programma di armi nucleari della Corea del Nord e hanno annunciato che la cooperazione trilaterale \u00e8 stata \u00abcompletamente restaurata\u00bb.\nLe relazioni del Giappone con la Corea del Sud sono migliorate leggermente durante il terzo mandato di Abe, all'indomani della dichiarazione di anniversario di guerra di Abe. Abe e il presidente della Corea Park Geun-hye hanno tenuto il loro primo incontro bilaterale nel novembre 2015, dove entrambi hanno concordato di risolvere il problema delle cosiddette \"comfort women\" che Park ha descritto come il pi\u00f9 grande ostacolo a legami pi\u00f9 stretti. Alla fine di dicembre 2015, i ministri degli esteri Fumio Kishida e Yun Byung-se hanno annunciato a Seul che era stato raggiunto un accordo per risolvere la questione delle \"comfort women\", in cui il Giappone ha accettato di versare 1 miliardo di yen in un fondo per sostenere le 46 vittime sopravvissute e ha rilasciato una dichiarazione che conteneva le \u00abpi\u00f9 sincere scuse e rimorsi\u00bb del primo ministro giapponese. Abe in seguito telefon\u00f2 a Park per scusarsi. In cambio, il governo sudcoreano ha accettato di considerare la questione \u00abfinalmente e irreversibilmente risolta\u00bb e di rimuovere una statua di fronte all'ambasciata giapponese a Seul. Entrambe le parti hanno convenuto di astenersi dal criticare l'un l'altro sulla questione in futuro. Il presidente Park ha affermato che l'accordo sarebbe un \u00abnuovo punto di partenza\u00bb per le relazioni tra i due paesi, anche se entrambi i leader hanno ricevuto alcune critiche interne: Abe per essersi scusato, Park per aver accettato l'accordo.\nPoco dopo l'elezione e l'inaugurazione di Donald Trump come presidente degli Stati Uniti, Abe ha avuto con lui un incontro formale a Mar-a-Lago, in cui si \u00e8 discusso di sicurezza, alla luce di una minaccia nordcoreana.\nRevisione costituzionale.\nAlle elezioni del 2016 alla Camera dei consiglieri, la prima che consentiva ai cittadini giapponesi di 18 anni e pi\u00f9 di votare, Abe guid\u00f2 la coalizione LDP-K\u014dmeit\u014d alla vittoria. I risultati delle elezioni hanno aperto il dibattito sulla riforma costituzionale, in particolare sulla modifica dell'articolo 9 della Costituzione del Giappone, riguardante le Forze armate giapponesi (\u81ea\u885b\u968a, \"Jieitai\"), con i partiti pro-revisionisti che hanno ottenuto la maggioranza dei due terzi necessaria per le riforme, insieme a una maggioranza di due terzi nella Camera dei rappresentanti, che avrebbe alla fine condotto a un referendum nazionale. Abe \u00e8 rimasto relativamente tranquillo sulla questione per il resto dell'anno, ma a maggio 2017 ha annunciato che la riforma costituzionale sarebbe entrata in vigore dal 2020.\nPolitica di difesa.\nNel suo discorso di aprile al Congresso, Abe ha annunciato che il suo governo avrebbe \u00abpromulgato tutte i bilanci necessari entro la prossima estate\u00bb per espandere la capacit\u00e0 di operazioni delle forze di autodifesa e dare attuazione alla decisione del governo del luglio 2014 di reinterpretare la costituzione a favore dell'autodifesa collettiva. Pertanto, nel mese di maggio 2015, il gabinetto Abe ha introdotto 11 leggi che costituiscono la \"Legge sulla conservazione della sicurezza e della pace\" nella Dieta, che ha spinto per una limitata espansione delle potenze militari a combattere in conflitti stranieri. Gli obiettivi principali delle leggi erano permettere alle Forze di autodifesa del Giappone di venire in aiuto alle nazioni alleate sotto attacco (anche senza un attacco diretto al Giappone stesso), di espandere il loro raggio d'azione per sostenere le operazioni internazionali di mantenimento della pace e consentire al Giappone di prendere su una quota maggiore di responsabilit\u00e0 in materia di sicurezza come parte dell'alleanza USA-Giappone.\nPer tenere conto del tempo necessario per passare di fronte al lungo scrutinio dell'opposizione, il governo Abe ha prolungato la sessione di dieta di 95 giorni da giugno a settembre, rendendola la pi\u00f9 lunga nell'era del dopoguerra. I disegni di legge sono stati approvati dalla Camera dei rappresentanti il 16 luglio con il sostegno della maggioranza della coalizione LDP-K\u014dmeit\u014d. I membri della Dieta dei partiti democratici, dell'innovazione, comunisti e socialdemocratici dell'opposizione uscirono dall'aula per protesta contro ci\u00f2 che affermarono essere la mossa del governo per far approvare forzatamente senza un dibattito sufficiente e ignorare i \u00abpartiti responsabili dell'opposizione\u00bb. Abe ha replicato sostenendo che la discussione prima del voto \u00e8 durata per \u00abben 113 ore\u00bb.\nCome risultato di queste mosse, Abe ha affrontato una reazione pubblica ed i sondaggi d'opinione hanno mostrato che il suo rating di approvazione in caduta in cifre negative per la prima volta da quando \u00e8 tornato al potere nel 2012, con il 50% di disapprovazione e il 38% di approvazione del gabinetto di governo secondo un sondaggio Nikkei all'inizio di agosto. Si sono registrate proteste fuori dai palazzi della Dieta, denunciando quelli che venivano definiti \"i conti di guerra\" dagli oppositori. Gli organizzatori delle proteste hanno stimato che fino a 100.000 manifestanti hanno marciato contro il passaggio della legge alla Camera dei consiglieri a luglio. Durante le udienze della dieta sui disegni di legge alcuni costituzionalisti (alcuni dei quali erano stati invitati dai partiti al potere) e un ex giudice della Corte suprema hanno sostenuto che la legislazione fosse incostituzionale. Abe \u00e8 stato pubblicamente criticato dal sopravvissuto alla bomba atomica Sumiteru Taniguchi nel suo discorso alla cerimonia commemorativa di Nagasaki del 9 agosto, quando ha affermato che le riforme della difesa avrebbero portato il Giappone \u00abal periodo di guerra\u00bb. I membri del gabinetto Abe hanno detto che avrebbero fatto uno sforzo maggiore per spiegare al pubblico i contenuti e le ragioni della legislazione sulla sicurezza, con l'LDP che pubblicava uno spot di cartoni animati, e Abe che appariva dal vivo in televisione e in streaming in eventi pubblici per rispondere a domande da membri del pubblico in merito.\nLe leggi sulla sicurezza sono state infine approvate 148 voti a 90 dalla Camera dei consiglieri e sono diventate legge il 19 settembre, a seguito di tentativi dell'opposizione per ritardare il voto. Dopo il voto, Abe ha rilasciato una dichiarazione in cui afferma che le nuove leggi \u00abrafforzeranno il nostro impegno a non fare mai pi\u00f9 guerra\u00bb, e che la legislazione era \u00abfinalizzata a scoraggiare la guerra e contribuire alla pace e sicurezza\u00bb. Si \u00e8 inoltre impegnato a continuare a spiegare la legislazione per cercare di ottenere \u00abuna maggiore comprensione\u00bb da parte dell'opinione pubblica sulla questione.\nIl 18 ottobre 2015 Abe ha presieduto la revisione della flotta triennale della Forza di autodifesa marittima giapponese nel suo ruolo di comandante in capo delle forze di autodifesa. Nel suo discorso al personale a bordo del cacciatorpediniere \"Kurama\" ha annunciato che \u00absollevando fortemente la bandiera del \"pacifismo proattivo\", sono determinato a contribuire pi\u00f9 che mai alla pace e alla prosperit\u00e0 del mondo\u00bb\". Pi\u00f9 tardi quel giorno sal\u00ec a bordo della \"USS Ronald Reagan\", diventando il primo primo ministro giapponese a mettere piede su una nave da guerra americana.\nNel dicembre 2015 il governo Abe ha annunciato la creazione di una nuova unit\u00e0 di intelligence per le operazioni antiterrorismo, che avr\u00e0 sede nel ministero degli Esteri ma guidata dall'ufficio del primo ministro. Questo \u00e8 stato segnalato come parte degli sforzi per rafforzare le misure di sicurezza in preparazione del vertice del G7 del 2016 a Shima ed alle Olimpiadi del 2020 a Tokyo. Nello stesso mese il governo ha approvato il pi\u00f9 grande budget di difesa mai messo a disposizione in Giappone, 5,1 trilioni di yen, per l'anno fiscale che inizia ad aprile 2016. Il pacchetto comprendeva finanziamenti destinati all'acquisto di tre droni \"Global Hawk\", sei caccia F-35 e un aereo Boeing KC-46A per il volo di rifornimento.\nRielezione come presidente del LDP.\nNel settembre 2015 Abe \u00e8 stato rieletto presidente dell'LDP in un'elezione incontrastata dopo che il membro della dieta di LDP Seiko Noda non \u00e8 riuscito a raccogliere abbastanza supporto per candidarsi. In seguito a ci\u00f2, Abe realizz\u00f2 un rimpasto di gabinetto, mantenendo di nuovo in carica i ministri chiave di finanza, economia, affari esteri e il capo Gabinetto. Ha anche creato una nuova posizione ministeriale per il coordinamento delle politiche relative all'economia, il declino della popolazione e la riforma della sicurezza sociale, che \u00e8 stata colmata da Katsunobu Kat\u014d.\n\"Abenomics 2.0\".\nIn una conferenza stampa dopo la sua rielezione ufficiale come presidente LDP, Abe ha annunciato che la fase successiva della sua amministrazione si concentrer\u00e0 su ci\u00f2 che ha definito \u00ab\"Abenomics 2.0\"\u00bb, il cui obiettivo era quello di affrontare problemi di bassa fertilit\u00e0 e invecchiamento della popolazione e creare una societ\u00e0 \u00abin cui ciascuno dei 100 milioni di cittadini giapponesi possa assumere ruoli attivi\u00bb. Questa nuova politica consisteva in obiettivi che Abe chiamava \u00abtre nuove direttrici\u00bb: aumentare il PIL del Giappone a 600 trilioni di yen entro il 2021, innalzare il tasso di fertilit\u00e0 nazionale da una media di 1,4 a 1,8 bambini per donna e stabilizzare la popolazione a 100 milioni e creare una situazione in cui le persone non dovrebbero lasciare l'occupazione per prendersi cura dei parenti anziani entro la met\u00e0 del 2020. Abe ha spiegato che il governo avrebbe adottato misure per aumentare i salari, aumentare i consumi ed espandere i servizi per l'infanzia, la sicurezza sociale e l'assistenza agli anziani per raggiungere questi obiettivi.\nQuesta nuova versione di Abenomics \u00e8 stata accolta con alcune critiche dai commentatori, i quali hanno sostenuto che non era ancora chiaro se le prime tre direttrici fossero riuscite a sollevare il Giappone dalla deflazione (l'inflazione era in qualche modo inferiore all'obiettivo del 2%), che le nuove direttrici sono state semplicemente presentate come obiettivi senza le politiche necessarie per soddisfarli, e che gli obiettivi stessi non erano realistici. Tuttavia, i sondaggi di opinione negli ultimi mesi del 2015 hanno mostrato che i livelli di approvazione del governo di Abe tornano a salire in cifre positive dopo il cambiamento di enfasi sulle questioni economiche.\nAlla conclusione dei colloqui Trans-Pacific Partnership all'inizio di ottobre 2015, Abe ha salutato l'accordo per la creazione di una \"zona economica senza precedenti\" e aprendo le possibilit\u00e0 per un accordo di libero scambio Asia-Pacifico ancora pi\u00f9 ampio e il commercio giapponese con l'Europa. per mitigare eventuali effetti negativi sul settore agricolo giapponese. I dati sul PIL pubblicati nel novembre 2015 sembravano inizialmente mostrare che il Giappone era entrato in una seconda recessione dall'implementazione di Abenomics, tuttavia queste cifre sono state successivamente riviste per dimostrare che il l'economia era cresciuta dell'1% nel terzo trimestre, evitando cos\u00ec la recessione.\nA dicembre 2015 le due parti della coalizione di governo di Abe hanno concordato di introdurre un'aliquota ridotta d'imposta sui consumi per il cibo quando l'aumento delle tasse previsto dall'8 al 10% si verifica nell'aprile 2017. Questo accordo \u00e8 stato raggiunto dopo che Abe \u00e8 stato visto scendere fortemente a favore della posizione detenuta dal suo socio della coalizione Komeito, che l'aliquota fiscale avrebbe dovuto essere ridotta, il che ha suscitato qualche disaccordo da parte dei membri del Partito Liberal Democratico, che hanno favorito una politica di maggiore consolidamento fiscale attraverso le imposte. Abe ha licenziato il presidente del pannello fiscale del LDP Takeshi Noda (che si \u00e8 opposto alla riduzione) e ha nominato Y\u014dichi Miyazawa, che era pi\u00f9 favorevole alla politica, come suo sostituto. Abe ha dichiarato che l'accordo fiscale \u00e8 \u00abil miglior risultato possibile\u00bb dei negoziati.\nQuarto mandato da Primo ministro (2017-2020).\nLe elezioni generali del 2017 si sono svolte il 22 ottobre. Il Primo ministro Abe ha definito le elezioni anticipate il 25 settembre, mentre la crisi della Corea del Nord era prominente nei mezzi di informazione. Gli oppositori politici di Abe affermano che le elezioni anticipate sono state progettate per eludere gli interrogatori in parlamento sui presunti scandali. Ci si aspettava che Abe mantenesse la maggioranza dei seggi nella Dieta. La coalizione di governo di Abe ha preso quasi la maggioranza dei voti e due terzi dei seggi. La campagna elettorale dell'ultimo minuto e il voto si sono svolti mentre il tifone Lan, il pi\u00f9 grande tifone del 2017, stava creando scompiglio in Giappone.\nNel 2017 il suo nome viene collegato allo scandalo inerente alla cessione da parte del ministero delle Finanze alla fondazione ultra-conservatrice Moritomo Gakuen di un terreno 9.000 metri quadri nella periferia di Osaka al prezzo di 134 milioni di yen, irrisorio rispetto a quello di mercato di dieci volte superiore.\nNel marzo 2018, fu rivelato che il ministero delle finanze (con il ministro Tar\u014d As\u014d alla testa) aveva falsificato i documenti presentati al parlamento in relazione allo scandalo Moritomo Gakuen, per rimuovere 14 passaggi che coinvolgevano Abe. \u00c8 stato suggerito che lo scandalo potrebbe costare ad Abe il suo seggio come leader del partito liberaldemocratico. Ulteriori accuse sono emerse lo stesso anno in cui Abe aveva dato un trattamento preferenziale al suo amico Kotar\u014d Kake per aprire un dipartimento di veterinaria nella sua scuola, Kake Gakuen. Abe ha negato le accuse, ma il sostegno alla sua amministrazione \u00e8 sceso al di sotto del 30% nei sondaggi, il pi\u00f9 basso da quando ha preso il potere nel 2012. Fra chi lo ha invitato a dimettersi c'\u00e8 anche l'ex Primo ministro Junichir\u014d Koizumi.\nIl 28 agosto 2020 annuncia le sue dimissioni per motivi di salute dopo aver subito, nelle precedenti settimane, un riacutizzarsi della rettocolite ulcerosa con cui Abe convive fin dall'et\u00e0 di 17 anni."}
{"id": "609070", "revid": "599013", "url": "https://it.wikipedia.org/wiki?curid=609070", "title": "Jw", "text": ""}
{"id": "609074", "revid": "599013", "url": "https://it.wikipedia.org/wiki?curid=609074", "title": "JY", "text": ""}
{"id": "609076", "revid": "834", "url": "https://it.wikipedia.org/wiki?curid=609076", "title": "Jy", "text": ""}
{"id": "609077", "revid": "599013", "url": "https://it.wikipedia.org/wiki?curid=609077", "title": "Jz", "text": ""}
{"id": "609079", "revid": "292162", "url": "https://it.wikipedia.org/wiki?curid=609079", "title": "Sicelioti", "text": "I Sicelioti (o Sicilioti, o ancora Greci di Sicilia; \u03bf\u1f31 \u03a3\u03b9\u03ba\u03b5\u03bb\u03b9\u1ff6\u03c4\u03b1\u03b9 in ) erano gli abitanti delle poleis greche di Sicilia. Si diffusero inizialmente nelle coste orientali e meridionali dell'isola (citt\u00e0 principali erano Siracusa, Gela e Agrigento), in seguito (e fino alla conquista romana) colonizzarono quasi interamente la costa siciliana.\nSociet\u00e0.\nDurante il Congresso di Gela, stando alla testimonianza di Tucidide, Ermocrate, rivendicando l'indipendenza siceliota , disse:\nQuesto passo \u00e8 stato a lungo male interpretato. Si \u00e8 detto, ad esempio, che in esso risiederebbe la prova che la cosiddetta Colonizzazione greca sarebbe stata diversa da quella europea in America, perch\u00e9 avrebbe favorito la fusione dei greci con le popolazioni autoctone della Sicilia (Siculi, Sicani, Elimi). Tuttavia, parlare - a proposito della colonizzazione greca - di fusione ed integrazione dei greci con le popolazioni indigene non \u00e8 corretto. \nL'immagine idilliaca che la storiografia antica ha dato dell'arrivo dei Greci sull'isola \u00e8 quanto mai lontana da quella che in verit\u00e0 fu una convivenza tutt'altro che pacifica, all'insegna della sopraffazione degli indigeni, della \"pressione economica e politica, ma anche culturale ed ideologica esercitata dai colonizzatori, e il conseguente scardinamento dei parametri di autoidentificazione del mondo indigeno\".\nLingua.\nLa principale lingua dei Sicelioti fu il greco antico nella sua variante siceliota (a sua volta variante del dorico), parlata soprattutto nella Sicilia orientale, a Gela e ad Akragas.\nCultura.\nLetteratura.\nNotevole fu il contributo in ambito letterario apportato dai greci sicelioti. Alcuni generi della letteratura greca, infatti, si svilupparono proprio in Sicilia: secondo Aristotele la tecnica di costruire \u03bc\u1fe6\u03b8\u03bf\u03b9, trame, nacque in Sicilia e la stessa commedia dorico-siceliota, i cui principali esponenti furono Epicarmo e Formide, serv\u00ec da modello per la successiva commedia attica del V secolo a.C..\nIl teatro in Sicilia non si limit\u00f2 alla sola commedia: a Sofrone di Siracusa viene attribuita l'invenzione del mimo greco (\u03bc\u1fd6\u03bc\u03bf\u03c2), che ebbe notevole fortuna in et\u00e0 ellenistica soprattutto con Teocrito (anch'egli siracusano), a sua volta inventore della poesia bucolica. Morirono in Sicilia Frinico ed Eschilo, il primo ritenuto \u00abil pi\u00f9 famoso dei primi tragici\u00bb, il secondo annoverato tra i tre pi\u00f9 grandi tragediografi del teatro greco antico; Eschilo, inoltre, rappresent\u00f2 nel teatro di Siracusa alcune sue tragedie, tra cui \"I Persiani\", la pi\u00f9 antica tragedia greca pervenutaci.\nFaceva parte di quella corte di intellettuali di cui si circond\u00f2 il tiranno di Siracusa Ierone, che includeva, tra gli altri, anche i lirici Pindaro, Bacchilide, Simonide e Senofane. Furono attivi in Sicilia anche i poeti lirici Teognide e Stesicoro; vi trascorse dieci anni di esilio Saffo, periodo nel quale potrebbe esserne nata la figlia. Secondo alcuni studiosi, la stessa lirica corale potrebbe essere nata in Sicilia.\nAltra grande innovazione siceliota fu la retorica: i primi manuali di tale \u03c4\u03ad\u03c7\u03bd\u03b7, infatti, sono attribuiti ai siracusani Corace e Tisia. Diogene Laerzio ritenne inventore della retorica l'akragantino Empedocle, uno dei pi\u00f9 importanti filosofi presocratici: tra i suoi allievi vi fu Gorgia da Leontinoi, uno dei primi sofisti, che insieme con Polo di Agrigento (suo allievo) e Tisia introdusse ad Atene l'arte retorica.\nArchitettura.\nArchitettura sacra.\nDell'architettura sacra in Sicilia rimangono notevoli vestigia: numerose sono le testimonianze che in tale ambito offrono soprattutto le aree archeologiche di Agrigento e Selinunte.\nTra il VII e il V secolo a.C. quasi tutti i templi realizzati sono peripteri ed esastili (ad esempio, i il tempio C e il tempio E di Selinunte e i templi della Concordia, dei Dioscuri e di Zeus Olimpio ad Akragas).\nL'ordine architettonico prevalentemente adoperato \u00e8 il dorico, la classica forma architettonica mediterranea: dorici sono i templi di Akragas e di Selinunte, il tempio di Megara Hyblaea (VII secolo a.C.), l'\"Athenaion\" di Siracusa e il tempio di Segesta, realizzato in area elima.\nI santuari venivano solitamente costruiti \"extra moenia\": fuori dalle mura urbane sono localizzati i santuari di Gela, di Bitalemi, di Demetra e Kore a Eloro, il santuario della Malophoros a Selinunte, il santuario rupestre di San Biagio ad Agrigento e il \"temenos\" del VI secolo a.C. di Naxos.\nTeatri.\nLe architetture teatrali della Sicilia greca furono costruiti nelle pi\u00f9 influenti poleis dell'isola o nei centri indigeni influenzati dall'arte e dall'architettura ellenica."}
{"id": "609083", "revid": "92723", "url": "https://it.wikipedia.org/wiki?curid=609083", "title": "FC Chornomorets Odessa", "text": ""}
{"id": "609088", "revid": "131358", "url": "https://it.wikipedia.org/wiki?curid=609088", "title": "Chornomorets", "text": ""}
{"id": "609092", "revid": "12109", "url": "https://it.wikipedia.org/wiki?curid=609092", "title": "Diegesi", "text": "La diegesi (dal greco \u03b4\u03b9\u03ae\u03b3\u03b7\u03c3\u03b9\u03c2, 'narrazione', 'racconto', composto di \u03b4\u03b9\u03ac, 'attraverso', e \u1f21\u03b3\u03ad\u03bf\u03bc\u03b1\u03b9, 'condurre', 'guidare', connesso al verbo \u03b4\u03b9\u03b7\u03b3\u03ad\u03bf\u03bc\u03b1\u03b9, '(io) descrivo (in dettaglio)') \u00e8, in narratologia, la rappresentazione narrativa, indiretta, di una vicenda, in opposizione alla mimesi, che \u00e8 la rappresentazione recitata, diretta, e incarnata di quello stesso contenuto di storia.\nOrigine del termine.\nIl termine \u00e8 stato introdotto in narratologia da G\u00e9rard Genette, con riferimento all'uso che ne fanno Platone ed Aristotele.\nPlatone, nel libro III della \"Repubblica\" (393d), parla della \u03bb\u03ad\u03be\u03b9\u03c2 (\"lexis\", 'parola', da intendere come opposta a \u03bb\u03cc\u03b3\u03bf\u03c2, \"logos\", 'ci\u00f2 che viene detto') e sostiene che essa pu\u00f2 essere mimesi (\u03bc\u03af\u03bc\u03b7\u03c3\u03b9\u03c2, \"mimesis\", 'imitazione') o diegesi, cio\u00e8 mero racconto.\nIn Aristotele (\"Poetica\", 1448a), la mimesi \u00e8 la rappresentazione diretta del contenuto narrativo (la \"fabula\"), che avviene tipicamente con il mimo, il teatro, la danza, dove i personaggi vengono presentati \"in atto\". La diegesi \u00e8 invece messa da Aristotele in relazione al poema epico, forma narrativa in cui il contenuto narrativo viene rappresentato indirettamente, attraverso un narratore.\nMimesi e diegesi, spettacolo e letteratura.\nQuesta distinzione aristotelica viene fatta tradizionalmente coincidere con la coppia teatro o spettacolo in genere (mimesi) \"versus\" letteratura (diegesi). Cos\u00ec, ad esempio, un dialogo tra amici pu\u00f2 essere messo in scena come a teatro, con due attori che simulano una situazione reale e incarnano un personaggio: gli avvenimenti vengono rappresentati come gesti, azioni e parole che il pubblico percepisce direttamente; in un testo di forma diegetica, invece, il dialogo viene riportato (narrato) da un terzo (un \"io narratore\" o un suo portavoce all'interno del testo).\nDiscorso diretto e indiretto.\nLa diegesi \u00e8 associabile al discorso indiretto, come la mimesi al discorso diretto.\nCos\u00ec, ad esempio, consideriamo una battuta dai \"Sei personaggi in cerca di autore\" di Luigi Pirandello:\nL'autore del testo teatrale, il soggetto fondamentale dell'enunciazione, a parte alcune incursioni, risulta cancellato nella rappresentazione e pu\u00f2 anche essere sconosciuto: \"l'esposizione diegetica presa in carico dall'autore \u00e8 assente\" (Cesare Segre).\nConsideriamo la battuta pirandelliana riportata diegeticamente:\nQuesto \u00e8 un frammento di discorso indiretto che narra la scena e implica un narratore. Il testo diegetico \"rappresenta il racconto dei luoghi, delle vicende, dei fatti, dei personaggi e di tutto ci\u00f2 il lettore deve sapere\".\nExtradiegetico e intradiegetico.\nIn letteratura il termine \"extradiegetico\" \u00e8 riferito alla voce del narratore che si pone al di fuori e al di l\u00e0 dell'universo narrativo (la maggior parte dei testi narrativi \u00e8 cos\u00ec, come nei \"Promessi Sposi\"); \"intradiegetico\" si riferisce alla voce del narratore che \u00e8 dentro al testo (voce di secondo grado, racconto nel racconto, come l'allegra brigata di Boccaccio).\nCinema.\nIl concetto narratologico di diegesi \u00e8 stato utilizzato ampiamente anche nel mondo del cinema, sia per indicare analoghi costrutti narrativi, sia per caratterizzare il commento musicale, che pu\u00f2 essere \"diegetico\" (cio\u00e8 far parte del mondo narrato e quindi udito dai personaggi) o \"extradiegetico\" (la colonna sonora vera e propria, di norma udita solo dal pubblico e non dai personaggi)."}
{"id": "609094", "revid": "34119", "url": "https://it.wikipedia.org/wiki?curid=609094", "title": "ACSI", "text": ""}
{"id": "609107", "revid": "287204", "url": "https://it.wikipedia.org/wiki?curid=609107", "title": "Tab\u00f9 (film)", "text": ""}
{"id": "609116", "revid": "37638", "url": "https://it.wikipedia.org/wiki?curid=609116", "title": "Proporzionalit\u00e0 inversa", "text": ""}
{"id": "609125", "revid": "123627375", "url": "https://it.wikipedia.org/wiki?curid=609125", "title": "British Sea Power", "text": "I British Sea Power sono un gruppo indie rock di Brighton, in Inghilterra, sebbene tre dei quattro membri della formazione siano originari del Nord-Inghilterra. Il loro stile spazia dal travolgente, spesso epico, suono di chitarra viscerale e abrasivo, con una forte vena melodica. I critici li hanno paragonati a una variet\u00e0 di gruppi, come The Cure, Pixies, The Cult e Radiohead. Curiosamente, sono stati pi\u00f9 spesso paragonati ai Joy Division. Tuttavia, il loro stile \u00e8 decisamente originale.\nStoria.\nI membri dei British Sea Power, Yan, Hamilton e Wood frequentano la stessa scuola a Kendal, nella Cumbria. Essi hanno suonato per diverse band mentre erano a scuola insieme, ma dopo la fine degli esami, Yan continu\u00f2 i suoi studi alla Reading University, dove incontr\u00f2 il chitarrista Noble. Pochi anni pi\u00f9 tardi Hamilton e Wood lo raggiunsero, si unirono ai due e formarono una band.\nHanno suonato ad alcuni concerti e prodotto una demo di quattro tracce a Reading sotto il nome British Air Powers, prima di trasferirsi a Brighton alla ricerca di una scena musicale pi\u00f9 vivace. \"British Sea Power\" \u00e8 in realt\u00e0 il nome di una delle tracce di una loro demo, e tale traccia \u00e8 stata rinominata in \"Carrion\". A Brighton, i BSP hanno accumulato un forte successo locale, dovuto principalmente al loro night club chiamato \"Club Sea Power\". Nel loro night club si tenevano concerti di diverse band, e di altre forme di intrattenimento come una sfilata di moda degli anni trenta, e pi\u00f9 frequentemente sono stati ospitati presso il locale \"Freebutt and the Lift\" (quest'ultimo ha ora chiuso).\nIl loro singolo di esordio, \"Fear of Drowning\", \u00e8 stato pubblicato in un numero limitato di copie dalla loro etichetta, la Golden Chariot. Geoff Travis della Rough Trade Records ha seguito la band dal vivo e nel settembre 2001, i BSP hanno firmato un contratto con la sua etichetta. Un certo numero di singoli sono stati pubblicati per tale etichetta, e Eamon (Eamon Hamilton), \u00e8 stato reclutato per suonare le tastiere dal vivo nell'autunno del 2002.\n\"The Decline of British Sea Power\", l'album di esordio della band, \u00e8 stato pubblicato nel giugno 2003. Un singolo dall'album, \"Carrion\", \u00e8 arrivato primo alla classifica dei 40 singoli pi\u00f9 ascoltati nel Regno Unito. L'album raggiunge solamente le posizioni pi\u00f9 basse delle chart del Regno Unito, ma ha avuto successo pi\u00f9 tardi, e raggiunge le 60\u00a0000 copie vendute, e suonando dal vivo in pi\u00f9 di 1\u00a0000 location.\n\"Open Season\" \u00e8 stato pubblicato nel mese di aprile del 2005, e ha anche goduto di ottime critiche. Esso raggiunse la tredicesima posizione nella chart degli album pi\u00f9 venduti in Regno Unito. Il brano \"It Ended on an Oily Stage\" raggiunse invece il diciottesimo posto alla chart dei singoli pi\u00f9 ascolati, una settimana prima dell'uscita del disco.\nI British Sea Power hanno una buona reputazione nel saper organizzare gli spettacoli dal vivo e nel 2004 hanno vinto il \"London Time Out Live Band of the Year award\". Il palcoscenico \u00e8 spesso decorato con foglie di plastica e di uccelli e definisce generalmente con un finale semi-improvvisato da una canzone chiamata \"Rock in A\", che talvolta si protrae per pi\u00f9 di 20 minuti. Vari ascoltatori tra il pubblico spesso salgono sul palcoscenico, mentre Eamon passeggia intorno al pubblico marciando e suonando un tamburo. Questa \u00e8 diventata una delle firme della band. I loro tour vengono spesso tenuti in luoghi insoliti, come il Club di Scillonian alle Isole Scilly, Grasmere Village Hall, il San Giovanni Boste Social Club a Kendal, nella Cumbria e il Carnglaze Caverns in Cornovaglia.\nLa band introduce spesso dei riferimenti, spesso colti, a personaggi e luoghi famosi nelle proprie canzoni.\nI BSP sono ferocemente fedeli e mostrano devota passione per l'hardcore punk, sebbene non sia il loro genere.\nAll'inizio del 2006, \u00e8 stato annunciato che Eamon aveva lasciato i British Sea Power per dedicarsi alla sua band, i Brakes. Il gruppo ha trascorso parte della fine del 2006 lavorando su un nuovo album a Montr\u00e9al, e stanno preparando un DVD.\nNel 2007, L\"'American Laundromat Records\" ha annunciato che i British Sea Power pubblicavano una canzone dei Pixies' \"Caribou\" per una raccolta chiamata \"Dig For Fire - A Tribute To Pixies\".\nNel mese di ottobre 2007, la band all'American/Krankenhaus? Tour ha suonato dal vivo i brani del loro EP (con lo stesso nome) in tutta la costa orientale degli Stati Uniti. Nel mese di novembre, hanno girato una serie di luoghi strani nel Regno Unito, tra cui una localit\u00e0 di mare e caff\u00e8 Saltdean, East Sussex; una barca sul fiume Mersey, vicino a Liverpool, la Tan Hill Inn, il Regno Unito la locanda pi\u00f9 alta; La Chiesa di Tutti i Santi a Newcastle Upon Tyne, e White Mischief, un festival di band al chiuso.\n\"Their Krankenhaus? EP\" \u00e8 stato pubblicato da acquistare on-line e scaricare in download digitale nel mese di ottobre 2007 ed \u00e8 stato pubblicato su CD e su vinile il 20 novembre. Il loro terzo album, \"Do You Like Rock Music?\" \u00e8 uscito il 14 gennaio e il 12 febbraio 2008, rispettivamente nel Regno Unito e negli Stati Uniti.\nCitazioni di persone, luoghi e avvenimenti famosi.\nLa band \u00e8 nota nel citare riferimenti (a volte un po' impliciti) nei loro testi."}
{"id": "609133", "revid": "1305772", "url": "https://it.wikipedia.org/wiki?curid=609133", "title": "SS25", "text": ""}
{"id": "609134", "revid": "1305772", "url": "https://it.wikipedia.org/wiki?curid=609134", "title": "SS15", "text": ""}
{"id": "609138", "revid": "105452166", "url": "https://it.wikipedia.org/wiki?curid=609138", "title": "Murilo Fischer", "text": "Carriera.\nFischer nacque a Brusque, centro del sud del Brasile, da padre di origini tedesche e madre di origini italiane. Nel 2019 acquisice la cittadinanza Italiana. Dopo le buone prestazioni in alcune gare disputate in patria ed essere passato in Italia tra le file del Team C.S. Spercenigo, la partecipazione alla prova su strada ai Giochi olimpici di Sydney 2000 e la vittoria nel campionato del mondo \"B\" (riservato agli stati ciclisticamente minori) il 6 luglio 2003, pass\u00f2 professionista nel 2004 tra le file del team italiano Domina Vacanze. Quell'anno si mise subito in mostra con alcuni piazzamenti tra cui spicca il secondo posto nella tappa di Adelboden al Tour de Suisse; rappresent\u00f2 inoltre nuovamente il suo paese nella prova su strada ai Giochi olimpici di Atene.\nNel 2005 rimase con la squadra di Santoni, divenuta Naturino-Sapore di Mare. \u00c8 in tale stagione che attir\u00f2 l'attenzione degli addetti ai lavori: colse infatti otto vittorie, tra cui alcune corse di rilievo come il Gran Premio Industria e Commercio di Prato, il Memorial Cimurri, il Gran Premio Bruno Beghelli e il Giro del Piemonte, e si aggiudic\u00f2 anche la classifica finale dell'UCI Europe Tour. In settembre prese peraltro parte ai mondiali di Madrid, cogliendo un ragguardevole quinto posto (miglior piazzamento di sempre per un brasiliano) nella volata vinta da Tom Boonen.\nIl 2006 fu un anno sfortunato per lui: anche a causa di problemi fisici non riusc\u00ec a ripetere le prestazioni dell'anno precedente. Riusc\u00ec comunque a guadagnarsi la fiducia di uno dei team pi\u00f9 importanti, la Liquigas, con cui corse dal 2007 al 2009 vincendo solo in due occasioni, nella quinta tappa del Tour de Pologne 2007 e al Giro di Romagna 2009. Dopo essere stato lasciato senza contratto dalla Liquigas, il suo ingaggio per la stagione 2010 venne inizialmente annunciato dalla Acqua &amp; Sapone; successivamente Murilo firm\u00f2 invece un contratto con la formazione statunitense Garmin-Transitions, venendo ingaggiato come gregario dell'altro velocista Tyler Farrar.\nNelle tre stagioni con il team Garmin, oltre a svolgere il ruolo di gregario, Fischer vinse i suoi primi titoli nazionali in linea, nel 2010 e 2011; sfior\u00f2 inoltre il successo alla Coppa Citt\u00e0 di Stresa 2010, battuto dal solo Oscar Gatto, e si aggiudic\u00f2 il Trofeo Magaluf-Palmanova a Maiorca a inizio 2011. Nel 2012 a Londra partecip\u00f2 inoltre per la quarta volta consecutiva alla prova in linea dei Giochi olimpici. Al termine del 2012 lasci\u00f2 la Garmin per trasferirsi alla formazione francese FDJ, con cui rimase per quattro anni, fino al termine del 2016, quando annunci\u00f2 il ritiro dall'attivit\u00e0. Nel 2016, in patria a Rio de Janeiro, partecip\u00f2 per la quinta volta consecutiva alla prova in linea dei Giochi olimpici. "}
{"id": "609139", "revid": "1305772", "url": "https://it.wikipedia.org/wiki?curid=609139", "title": "SS24", "text": ""}
{"id": "609140", "revid": "275648", "url": "https://it.wikipedia.org/wiki?curid=609140", "title": "Magn\u00fas Scheving", "text": "\u00c8 stato il regista e protagonista della serie televisiva per bambini \"Lazy Town\", in cui ha interpretato il ruolo di Sportacus.\nBiografia.\nMagn\u00fas Scheving \u00e8 nato a Reykjav\u00edk il 10 novembre 1964, ma \u00e8 cresciuto nel comune di Borgarbygg\u00f0 insieme ai suoi genitori. Ha iniziato a praticare ginnastica nel 1985, all'et\u00e0 di ventuno anni, e nel 1992 ha vinto il titolo nazionale di aerobica. Nel 1994 e nel 1995 si \u00e8 laureato campione europeo nella medesima disciplina.\nNel 2004 ha fondato la LazyTown Entertainment, azienda televisiva islandese che ha prodotto la serie per bambini \"Lazy Town\", in cui Scheving ha interpretato il ruolo del protagonista Sportacus. Nel 2010 ha partecipato al film \"Operazione Spy Sitter\", diretto da Brian Levant.\nNel 2014, al termine della serie, ha lasciato il ruolo di Sportacus, per eventuali apparizioni in pubblico, al collega D\u00fdri Kristj\u00e1nsson (gi\u00e0 suo stuntman a partire dal 2006), poich\u00e9 non pi\u00f9 fisicamente in grado di compiere movimenti ed acrobazie essenziali per il personaggio. \nDoppiatori italiani.\nNelle versioni italiane dei suoi prodotti, Magnus Scheving \u00e8 stato doppiato da:"}
{"id": "609147", "revid": "287204", "url": "https://it.wikipedia.org/wiki?curid=609147", "title": "Abbazia di Santo Stefano (Due Carrare)", "text": "Labbazia di Santo Stefano \u00e8 un edificio religioso situato a Carrara Santo Stefano, frazione del comune sparso di Due Carrare, in provincia e diocesi di Padova; fa parte del vicariato di Maser\u00e0 di Padova.\nDell'abbazia rimane oggi la splendida chiesa, dotata di torre campanaria e affiancata, sul lato meridionale, dalle mura dell'antico cimitero, che per lungo tempo \u00e8 giaciuto in un profondo stato di abbandono. Sul lato settentrionale si stende una piazzetta che riporta, tracciata sulla pavimentazione, la pianta del chiostro. Su di essa si affaccia la canonica, che un tempo era parte dell'antico monastero. Tutte le altre strutture sono andate perdute nel corso dei secoli, e insieme ad esse \u00e8 in qualche modo andata perduta in gran parte anche la memoria storica di una delle abbazie pi\u00f9 importanti del contado durante tutto il Medioevo.\nLa storia dell'abbazia.\nNascita.\nIl primo documento storico che tratti dell'abbazia \u00e8 la donazione di Litolfo da Carrara, oggi conservato all'Archivio Papafava presso l'Accademia Patavina di Lettere, Scienze ed Arti. Molto probabilmente nel 1027, quando viene confermata la donazione, sul sito dell'attuale chiesa ne esisteva gi\u00e0 una, ma non vi era alcun monastero preesistente.\nRimane il dubbio se la chiesa preesistente fosse la stessa chiesa visibile oggi, o se fosse un'altra chiesa pi\u00f9 piccola e seminterrata, oggi scomparsa, la chiesetta di Sant'Andrea. Litolfo, capofamiglia del clan aristocratico-militare di origine longobarda dei Da Carrara, o Carraresi, dota il nuovo monastero molto riccamente, e i suoi discendenti seguiranno il suo esempio, tanto che nel giro di alcuni altri anni il nuovo monastero avr\u00e0 un patrimonio pari ad un quarto delle intere sostanze dei Carraresi. Sembra probabile che i primi monaci provenissero dall'abbazia di Brondolo, frazione attuale di Chioggia, anch'essa beneficiata dalla stessa famiglia.\nL'abbazia di Carrara Santo Stefano era senza dubbio una tipica fondazione privata, come tale sottoposta alla \"dominatio\" dei suoi protettori aristocratici, che cercarono di definirsi e di conservare memoria di s\u00e9 attraverso un rapporto stretto e continuo con il monastero, che divent\u00f2 la loro seconda e pi\u00f9 nobile fortezza.\nData la particolare situazione della diocesi di Padova, in precario equilibrio fra la sfera d'influenza pontificia e quella imperiale, non si svilupp\u00f2, se non parzialmente e tardivamente, un movimento di riforma monastica di tipo cluniacense o camaldolese . Non stupisce quindi che l'abbazia, lungi dal guadagnarsi una sua indipendenza e sovranit\u00e0, si ritrov\u00f2 contesa, quasi sballottata, fra la dominazione dei Carraresi e quella vescovile, con interventi puntuali e opposti di papi ed imperatori, a colpi di bolle, brevi, editti e quant'altro. In una tale confusione di diritti contraddittori, solo la forza decise chi effettivamente doveva controllare l'abbazia. I conflitti furono numerosi e spesso laceranti, tanto che in pi\u00f9 di un'occasione si trov\u00f2 in serio pericolo l'integrit\u00e0 del monastero e l'incolumit\u00e0 dei monaci.\nSviluppo.\nIl conflitto fra Impero e Comuni trasform\u00f2 queste scaramucce in guerra aperta nel 1164, poich\u00e9 i Carraresi in occasione della guerra fra i Comuni italiani e l'imperatore Federico Barbarossa, decisero di rimanere fedeli al secondo. \u00c8 in quest'occasione che l'abbazia corre davvero il rischio di essere rasa al suolo, e si salva solo sottomettendosi esplicitamente al vescovo, mentre i carraresi si davano alla fuga. Infatti quando l'anno dopo Giacomino ritorna dal suo esilio e tenta di ripristinare il suo controllo sul monastero anche con la forza, i monaci si rivolgono direttamente al Vescovo per essere protetti dalle angherie di Giacomino, come se fosse un qualsiasi nobile prepotente e non il legittimo Dominus e avvocato dell'abbazia. Da questo momento in poi \u00e8 sempre pi\u00f9 il vescovo che si presenta come dominus e padrone di Santo Stefano, mentre i ripetuti tentativi dei carraresi di ripristinare il loro controllo sull'abbazia fondata e dotata dai loro antenati risulteranno sempre vani. Significativo \u00e8 in questo senso l'atteggiamento degli abati, che se fino al 1164 parteggiano indubbiamente per i Carraresi, da quella data in poi iniziano a parteggiare per i Vescovi e a fuggire la famiglia.\nUno dei conflitti pi\u00f9 spettacolari e meglio documentati attorno all'abbazia risale al 1194, ed \u00e8 ampiamente documentato dalle deposizioni al processo di Rialto dello stesso anno. In quest'occasione i carraresi cercarono di tramare per favorire l'elezione ad abate di un loro uomo, per bloccare la deriva filoepiscopale della loro abbazia. Ma anche in questo caso il vescovo ebbe la meglio. \nIntanto per\u00f2 anche la chiesa padovana doveva affrontare alcuni gravi problemi, primo fra tutti l'annosa questione dell'elezione del Vescovo. All'interno di un lungo conflitto che vide contrapporsi l'abate di Santa Giustina, il capitolo della cattedrale e la fratelae cappellanorum, per un breve momento nel 1213 sembr\u00f2 che il diritto all'elezione dell'abate venisse esteso anche all'abate di Santo Stefano, ma questa novit\u00e0 non ebbe alcun seguito. \nI conflitti con i carraresi continuano anche nel XIII secolo, mentre gli abati di santo Stefano cominciano a mostrare una sempre maggiore insofferenza nei riguardi della posizione geografica dell'abbazia, che si trovava a poche centinaia di metri dal castello dei carraresi, ormai visti come prepotenti usurpatori, e anche in una zona di confine spesso soggetta a incursioni e razzie. Addirittura fu tentato un piano a lungo termine per cercare di \u201ctrasferire\u201d per cos\u00ec dire l'abbazia verso Padova, trasformando l'obbedienza cittadina di San Giorgio in sede centrale e degradando santo Stefano a obbedienza decentrata. Questo piano furbesco che mirava a far trasferire l'abate a Padova gradualmente e quasi \u201cdi nascosto\u201d non ebbe per\u00f2 alcun seguito.\nSappiamo che sia i Carraresi che i Vescovi e gli abati di Santo Stefano ebbero a soffrire durante la tirannia di Ezzelino III da Romano; alla caduta del tiranno i conflitti sull'elezione del vescovo di Padova si riaccesero pi\u00f9 violenti che mai. \nNel 1318 inizia la signoria dei Carraresi a Padova. Con questo nuovo ruolo istituzionale e le ben pi\u00f9 grandi prospettive di affermazione per la famiglia, i conflitti con i vescovi sull'abbazia sembrano perdere ragione d'essere.\nPer gli ultimi decenni la vita dell'abbazia prosegue abbastanza tranquilla, segno forse che stava perdendo un po' della sua importanza strategica, e vive della luce riflessa dallo straordinario ruolo dei Carraresi. \u00c8 da notare che da adesso in poi gli abati smettono di denunciare i continui abusi e prepotenze perpetrate da Carraresi che hanno impegnato le vite degli abati precedenti. Al contrario cresce invece l'importanza culturale dell'abate di santo Stefano, che con il patronato signorile diventa vicecancelliere e vicedirettore dell'universit\u00e0 di Padova, subito dietro al Vescovo.\nDecadenza.\nNel 1405, con la caduta della signoria carrarese e la deditio della citt\u00e0 ai veneziani, la prosperit\u00e0 dell'abbazia finisce per sempre. Essa viene data in premio all'arciprete di Cittadella, in cambio del suo tradimento, e si trasforma in un puro bottino di guerra, da spogliare e depredare a piacimento. Il nome dei carraresi, demonizzati dai veneziani, nuoce ancor pi\u00f9 gravemente alla nostra abbazia, la cui decadenza sar\u00e0 fulminante e irreversibile. Gi\u00e0 nel 1410 la troviamo praticamente priva di monaci, forse perch\u00e9 costretti alla fuga. Da allora il degrado \u00e8 proseguito inarrestabile, fino alla soppressione dell'ente nel settecento e lo smantellamento dell'intero corpo monasteriale per fare spazio, sembra incredibile, alle coltivazioni di granoturco. Solo pochissime parti sono sopravvissute e sono tuttora visibili a Carrara Santo Stefano.\nNel Medioevo la consistenza della comunit\u00e0 monastica oscill\u00f2 probabilmente da un numero medio di dieci monaci ad un massimo di una ventina. Niente a che vedere con la comunit\u00e0 di Santa Giustina, dieci volte pi\u00f9 numerosa, ma un buon traguardo comunque per un'abbazia di campagna."}
{"id": "609151", "revid": "767487", "url": "https://it.wikipedia.org/wiki?curid=609151", "title": ".mail", "text": ".mail \u00e8 un dominio di primo livello generico che venne proposto dalla Spamhaus. Non ricevette l'approvazione da parte dell'ICANN.\nL'intenzione dell'azienda promotrice era quella di combattere lo spam.\nLa proposta.\nPer poter registrare un dominio .mail sarebbe stato necessario possedere un ulteriore dominio da almeno sei mesi, di cui le informazioni di Whois fossero verificate. Il nome del dominio .mail sarebbe stato strettamente vincolato a quello del dominio in proprio possesso. Ad esempio, possedendo example.com, si sarebbe potuto richiedere example.com.mail, a cui si sarebbe dovuto aggiungere il nome del mail server: server.example.com.mail.\nLe informazioni per contattare chi aveva registrato il dominio sarebbero state raccolte in un server pubblico.\nGli indirizzi e-mail abuseserver.example.com.mail sarebbero stati affidati ad una organizzazione di controllo, che avrebbe avuto inoltre il potere di revocare la registrazione del dominio, nel caso fosse stato inviato spam da quel server.\nIl client di posta avrebbe potuto controllare sul server pubblico se i domini .mail dei mittenti della posta in arrivo fossero stati revocati o cancellati."}
{"id": "609152", "revid": "73447", "url": "https://it.wikipedia.org/wiki?curid=609152", "title": "Black Album", "text": ""}
{"id": "609153", "revid": "339392", "url": "https://it.wikipedia.org/wiki?curid=609153", "title": "Pit bull", "text": ""}
{"id": "609171", "revid": "124753194", "url": "https://it.wikipedia.org/wiki?curid=609171", "title": "Herbert Kilpin", "text": "Carriera.\nNottingham.\nKilpin nacque a Nottingham. Figlio di un macellaio, nato nel retrobottega del padre, crebbe in una famiglia composta da nove tra fratelli e sorelle. Dopo aver finito gli studi lavor\u00f2 come assistente in un magazzino di tessuti ricamati. Gi\u00e0 in giovane et\u00e0 era appassionato di calcio e a soli 13 anni aveva preso parte alla fondazione di un piccolo club amatoriale intitolato a Giuseppe Garibaldi; il club indossava delle casacche rosse, tipiche dei garibaldini.\nContinuando a lavorare in ambito tessile, nel tempo libero Kilpin diede inizio alla sua carriera calcistica, giocando nella squadra del Notts Olympic e in quella parrocchiale del St. Andrew's, nelle quali ricopriva indifferentemente i ruoli di difensore e centrocampista.\nTorino.\nNel 1891 Kilpin fu convinto a trasferirsi per lavoro a Torino da Edoardo Bosio, un commerciante tessile italo-svizzero, nonch\u00e9 calciatore, che aveva conosciuto a Nottingham. A Torino, Kilpin visse e lavor\u00f2 come tecnico tessile, insegnando, per volere di Bosio, alle sue maestranze italiane l'uso dei nuovi telai inglesi. Lo stesso anno Bosio fond\u00f2 l', di cui Kilpin divenne socio e giocatore. Il club si sciolse nel 1900, ma \u00e8 ritenuto essere uno dei primi del calcio italiano. Il presidente del sodalizio era Luigi Amedeo di Savoia-Aosta, Duca degli Abruzzi.\nDurante questo periodo, prese parte alle prime due edizioni del campionato italiano di calcio; concepite come tornei a eliminazione diretta, la squadra piemontese perse entrambe le volte in finale contro il .\nMilano.\nAll'inizio del 1898 Kilpin lasci\u00f2 Torino e si stabil\u00ec definitivamente a Milano con il collega inglese Samuel Richard Davies; qui prese a frequentare assiduamente l'American Bar facendo amicizia con alcuni inglesi residenti nella citt\u00e0, tra cui Alfred Edwards. Nel dicembre 1899 insieme con un gruppo di italiani ex soci di una societ\u00e0 sportiva chiamata , costitu\u00ec il \"Milan Football and Cricket Club\", di cui Alfred Edwards fu il primo presidente, mentre Kilpin, che era il pi\u00f9 esperto, ricopr\u00ec il ruolo di giocatore e manager; fu il primo allenatore, primo capitano e il primo grande giocatore del club milanese; tuttavia per parte della prima stagione agonistica lasci\u00f2 il compito di capitano al pi\u00f9 vecchio compagno di squadra David Allison. Guid\u00f2 il Milan alla conquista del suo primo scudetto, nel 1901. Come suo solito, giocava indifferentemente da terzino e da mediano.\nNel maggio 1902, a fine campionato (che aveva visto il Milan secondo, sconfitto in finale dal ) partecip\u00f2 con i rossoneri al torneo calcistico all'interno di un \"Concorso internazionale ginnico-pompieristico\" indetto dalla Societ\u00e0 Ginnastica \"Forza e Coraggio\", che vedeva impegnati atleti e squadre ambosessi di varie discipline in varie sedi sportive di Milano. Dopo aver superato il in semifinale, il suo Milan si aggiudic\u00f2 la vittoria ex aequo con la societ\u00e0 genovese ; la finale Milan-Andrea Doria termin\u00f2 a reti bianche e si decise di non rigiocare una nuova partita e di spartire la vittoria, conferendo a pari merito alle due squadre la \"Coppa \"Forza e Coraggio\"\" e la \"Corona di Quercia\".\nGuid\u00f2 il Milan alla conquista di altri due scudetti, nel 1906 e anche nel 1907, nella quale aveva lasciato il posto di allenatore a Daniele Angeloni. In totale gioc\u00f2 in rossonero 8 stagioni, totalizzando 23 presenze e 7 gol. Disput\u00f2 la propria ultima partita con il Milan il 12 aprile 1908, sul campo di via Fratelli Bronzetti, contro il ; secondo altre fonti, la sua gara d'addio sarebbe stata giocata il 20 aprile 1908 a Milano, una vittoria contro l' per 2-1, valevole per il Meeting di Pasqua.\nRappresentativa Italiana.\nBench\u00e9 inglese, ad aprile 1899 aveva giocato a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato 2-1 a favore degli elvetici, incontro che lui stesso aveva contribuito a organizzare.\nUltimi anni e morte.\nNel 1908 Kilpin si ritir\u00f2 dal calcio giocato amareggiato per l'ostracismo mostrato dalla Federazione nei confronti degli stranieri, ma rimase ancora nell'ambiente calcistico allenando i ragazzi dell', squadra minore milanese.\nMor\u00ec il 22 ottobre 1916, probabilmente a causa del suo massiccio uso di alcolici. Venne sepolto al Cimitero Maggiore di Milano, in una fossa di un Campo riservato ai cosiddetti \"acattolici\", in genere cristiani protestanti (Kilpin era anglicano). Esumato a fine concessione nel 1928, 12 anni dopo la sua morte, le sue ossa si salvarono dalla dispersione nell'ossario comune grazie all'intervento pecuniario di un anonimo (probabilmente un socio del Milan o un suo ammiratore), e vennero poste in una celletta-ossario senza nome, situata in alto e di difficile visibilit\u00e0, in un riparto sempre per acattolici.\nLa sua nuova tomba rimase abbandonata per decenni, sino a quando nel 1998 venne scoperta dopo una lunga ricerca da Luigi La Rocca, storico e appassionato del Milan, che trov\u00f2 negli archivi cimiteriali il nome di un certo Alberto Kilpin. Successivamente, grazie anche all'interessamento e ai finanziamenti della societ\u00e0 rossonera, verso la fine del 1999 le sue ossa vennero traslate in una nuova e pi\u00f9 visibile celletta-ossario al Cimitero Monumentale di Milano, la numero 162 del Riparto XV della Galleria BC di Levante Inferiore, con incisa e dipinta in rosso, oltre al nome, un'intestazione con attestato di riconoscenza firmata Milan.\nIl 2 novembre 2010, per iniziativa di Banda Casciavit - Herbert Kilpin Firm e dello stesso Luigi La Rocca, il Comune di Milano ha iscritto il nome di Herbert Kilpin nel Famedio, imponente costruzione funeraria nello stesso Cimitero Monumentale destinata all'eterno riconoscimento dei personaggi \"illustri e benemeriti\" della citt\u00e0 di Milano, tradizionalmente inseriti con cerimonia presieduta dal sindaco ogni 2 novembre. Assieme al nome di Kilpin viene iscritto il nome di Giorgio Muggiani, ideatore e principale fondatore dell'altra principale squadra milanese, l'Inter.\nNel 2019, il Comune di Milano dedica a Kilpin una rotatoria davanti alla sede della societ\u00e0 rossonera, a 120 anni dalla sua fondazione.\nStatistiche.\nPresenze e reti nei club.\n\"Presenze e reti col Milan\""}
{"id": "609173", "revid": "124931886", "url": "https://it.wikipedia.org/wiki?curid=609173", "title": "Jimmy Doolittle", "text": "Dopo una brillante carriera come aviatore, pilota competitivo e istruttore, si distinse come ufficiale superiore delle United States Army Air Forces durante la seconda guerra mondiale.\nDivenuto molto popolare per l'audace incursione aerea su Tokyo dell'aprile 1942, da lui proposta e comandata quando era tenente colonnello, assunse il comando delle forze aeree americane assegnate al teatro del Mediterraneo prima di passare all'inizio del 1944 alla guida della Eighth Air Force di cui mantenne il comando fino alla fine della guerra, contribuendo al raggiungimento della superiorit\u00e0 aerea totale alleata sui cieli d'Europa e alla distruzione della struttura produttiva ed anche delle citt\u00e0 della Germania nazista.\nBiografia.\nInizi\u00f2 la sua carriera di aviatore come istruttore di volo militare alla fine della prima guerra mondiale.\nTra le due guerre partecip\u00f2 attivamente alle gare aeronautiche di velocit\u00e0, imponendosi come giovane promessa americana dell'aviazione: nel 1925 vinse l'edizione della Coppa Schneider, a Baltimora negli USA, a bordo di un Curtiss R3C-2.\nContinuando la sua partecipazione alle National Air Races, nel 1932, Doolittle infranse il record mondiale di velocit\u00e0 toccando, ai comandi del suo Granville Gee Bee Model R Super Sportster bianco e rosso, i 476\u00a0km/h (296 miglia orarie). Nello stesso anno, pilotando il medesimo aereo, vinse il l'edizione annuale del Thompson Trophy Race.\nDoolittle serv\u00ec con valore come generale nella United States Army Air Force durante la Seconda guerra mondiale, guadagnandosi la Medal of Honor come comandante della formazione di North American B-25 Mitchell che effettu\u00f2 l'audace azione di bombardamento su Tokyo il 18 aprile 1942.\nAssegnato inizialmente al comando della Twelfth Air Force dall'agosto 1942, guid\u00f2 le forze aeree americane durante l'operazione Torch e quindi pass\u00f2 al comando della Northwest African Strategic Air Force fino alla fine del 1943, quando venne richiamato in Gran Bretagna per dirigere la Eighth Air Force nella fase culminante della grande campagna di bombardamento strategico sulla Germania. E' al comando del bombardamento statunitense di Roma del 19 luglio 1943.\nIl 27 gennaio del 1945 il generale Carl Andrew Spaatz invi\u00f2 un messaggio urgente a Jimmy Doolittle di cessare le attivit\u00e0 di sperimentazione del progetto Aphrodite in quanto non ancora efficaci.\nOltre alle prestigiose decorazioni conseguite, Doolittle \u00e8 stato insignito del \"Bolivian Order of the Condor of the Andes\", del \"Horatio Alger Award\" e la Society of Experimental Test Pilots ha istituito in sua memoria il premio annuale denominato \"James H. Doolittle Award\".\nDoolittle fu membro della Massoneria e raggiunse il 33\u00ba ed ultimo grado del Rito scozzese antico ed accettato.\nFilmografia.\nDoolittle \u00e8 stato impersonato da Spencer Tracy nel film del 1944 \"Missione segreta\", da Alec Baldwin nel film del 2001 \"Pearl Harbor, da Vincent Riotta nel film Era mio nemico del 2017\" e da Aaron Eckhart in \"Midway\", del 2019."}
{"id": "609175", "revid": "49567", "url": "https://it.wikipedia.org/wiki?curid=609175", "title": "Ca' onorai", "text": ""}
{"id": "609187", "revid": "634851", "url": "https://it.wikipedia.org/wiki?curid=609187", "title": "La guerra degli Ant\u00f2", "text": "La guerra degli Ant\u00f2 \u00e8 un film del 1999 diretto da Riccardo Milani.\nIl film, ambientato tra la fine del 1990 e l'estate successiva, \u00e8 tratto dal romanzo di Silvia Ballestra \"La guerra degli Ant\u00f2\", e racconta la storia di quattro giovani punk abruzzesi originari di Montesilvano (in provincia di Pescara).\nTrama.\nMontesilvano, ottobre del 1990. Quattro amici condividono il nome proprio e l'appartenenza alla subcultura punk; per distinguerli tra di loro vengono soprannominati, aggiungendo al diminutivo dialettale \"Ant\u00f2\", l'epiteto, rispettivamente, di \"Lu Malatu\" (infermiere presso una clinica del luogo), \"Lu Zombi\" (postino per una vicina frazione del paese), \"Lu Zorru\" (giornalista freelance per il quotidiano abruzzese \"Il Centro\") e \"Lu Purk\". I quattro ragazzi sono nauseati dalla vita di provincia e dal servilismo dei loro concittadini verso l'ingegnere Treves, potente speculatore edile della zona, in particolar modo Lu Purk che decide di trasferirsi come studente al DAMS dell'Universit\u00e0 di Bologna. Inizia cos\u00ed a frequentare l'ambiente culturale alternativo locale, insieme alla compaesana \"Sballestrera\", ma presto le sue aspettative sono deluse, a causa delle difficolt\u00e0 riscontrate negli studi, ma soprattutto della dolorosa rottura di una breve relazione amorosa con una studentessa.\nConvinto ormai di essere stato amato in tutta la sua vita solo da sua nonna, da tempo defunta, per reazione decide di partire alla volta della tanto idealizzata Amsterdam, citt\u00e0 di riferimento per il mondo punk; per finanziarsi il viaggio si fa assumere presso un cantiere edile del capoluogo emiliano ma un infortunio sul lavoro, e conseguente degenza ospedaliera, sembrerebbero inizialmente impedire la sua partenza. La prospettiva di essere costretto a tornare come pietoso storpio al paese, per vivere con la famiglia, \u00e8 l'impulso decisivo che gli fa decidere di fuggire dall'Italia, grazie al supporto fornitogli dagli altri Ant\u00f2 e da Sballestrera. Poco tempo dopo Lu Zorru, in fuga per evitare il servizio militare nella marina militare, conseguenza dello scoppio della guerra del Golfo (ma in realt\u00e0 solo vittima inconsapevole di uno scherzo), raggiunge nella capitale dei Paesi Bassi Lu Purk.\nI famigliari de Lu Purk, non avendo pi\u00f9 sue notizie da diverso tempo, decidono di rivolgersi a \"Chi l'ha visto?\", con la speranza di ottenere maggiori informazioni sulla sorte del giovane, durante il programma si aggiunger\u00e0 la notizia della scomparsa di Lu Zorru. Ai parenti dell'amico, si aggiungono come testimoni pure Lu Malatu e Lu Zombi, a conoscenza della vera identit\u00e0 degli autori dell'inganno subito da Lu Zorru: la loro partecipazione al programma, condotto da Donatella Raffai, si trasforma per\u00f2 in un atto di denuncia, urlato in diretta televisiva, nei confronti del sistema di potere che regge Montesilvano, e contro lo stile di vita dell'intera societ\u00e0 occidentale, con conseguente allontanamento forzato da parte del servizio di sicurezza della trasmissione. Intanto tra i due fuggiaschi scoppia un diverbio, con esito disastroso quasi immediato, a causa del quale saranno rimpatriati coercitivamente dalla polizia olandese, finendo amaramente per ricongiungersi con gli altri Ant\u00f2 nel loro paese natale.\nColonna sonora.\nIl commento musicale \u00e8 opera della Piccola Orchestra Avion Travel, inoltre nel film figurano brani di Lisa Stansfield (\"All Around the World\"), Dead Kennedys (\"Fleshdunce\" e \"One-Way Ticket to Pluto\"), Sonny &amp; Cher (\"Little Man\"), Pino Daniele (\"Je So' Pazzo\") e Los Hermanos Rosario (\"La Due\u1e45a Del Swing\").\nNella scena iniziale sulla spiaggia, per evitare di essere sgozzato dai fratelli di \"Sonja la giostraia\", dopo aver insidiato sessualmente quest'ultima, Ant\u00f2 Lu Purk intona disperatamente un \"canto tradizionale rom\": si tratta di \"Zajdi Zajdi\" (in realt\u00e0 una composizione del cantautore macedone Aleksandar Sarievski).\nIl finale del film \u00e8 affidato a Franco Battiato con \"La stagione dell'amore\", in versione orchestrale."}
{"id": "609196", "revid": "834", "url": "https://it.wikipedia.org/wiki?curid=609196", "title": "Not Quite Paradise", "text": ""}
{"id": "609199", "revid": "96543", "url": "https://it.wikipedia.org/wiki?curid=609199", "title": "NORAD", "text": "Il NORAD (acronimo in inglese di \"North American Aerospace Defense Command\"; in italiano: Comando di Difesa Aerospaziale del Nord-America) \u00e8 una organizzazione congiunta del Canada e degli Stati Uniti, che fornisce un quadro di insieme sulla situazione (natura, posizione, direzione e velocit\u00e0) di ogni oggetto volante nell'ambito aerospaziale del Nord America, coordinando la sorveglianza sul comportamento di ogni aeromobile che esca dai canoni (rotte, altezze, \"corridoi di discesa\" verso l'aeroporto, ecc.) stabiliti per l'aviazione commerciale, civile e militare. Inoltre organizza l'allerta e la reazione di intercettazione, identificazione ed eventuale abbattimento di ogni aereo o missile sconosciuto e/o potenzialmente ostile.\nIntroduzione.\nIl NORAD coordina altri dati provenienti da tutto il globo terrestre, e pu\u00f2 valutare la presenza e l'entit\u00e0 di una minaccia da parte di potenze straniere contro lo scenario nordamericano, orchestrando l'eventuale risposta dell'USAF e di altre forze militari e civili. Venne fondato il 12 maggio del 1958 sotto il nome North American Air Defense Command. Dal 1963, la principale struttura tecnica si trovava nella Cheyenne Mountain, quando nel 2006 fu spostata all'interno dalla Peterson Air Force Base, in Colorado.\nMentre i termini \"NORAD\" e \"Cheyenne Mountain\" erano spesso adoperati nell'uso comune per descrivere la struttura e l'organizzazione, NORAD \u00e8 il nome dell'organizzazione di comando, mentre Cheyenne Mountain era il nome della base. La struttura viene ospitata dalla U.S. Space Force, sotto il comando del 721\u00ba Mission Support Group, parte del 21\u00ba Space Wing, con quartier generale nella Peterson Air Force Base.\nOrganizzazione e leadership.\nIl NORAD consiste di due parti principali corrispondenti alla sua missione:\n\"Allerta aerospaziale\" e determinazione integrata tattica del livello di allerta e dell'entit\u00e0 dell'attacco subito (integrated tactical warning and attack assessment: ITW/AA), che copre il monitoraggio di manufatti umani nello spazio, e la prima scoperta, conferma, ed allerta di un attacco contro il Nord America da parte di aeroplani, missili, o veicoli spaziali. Il \"controllo aerospaziale\" include il fornire sorveglianza congiunta dello spazio aereo sia canadese che statunitense.\nComandante nominato congiuntamente da Canada ed USA.\nL'organizzazione \u00e8 capeggiata da un generale nominato sia dal Presidente degli Stati Uniti d'America che dal Primo ministro del Canada. Il comandante \u00e8 di base alla Peterson Air Force Base, nello stato del Colorado, ed in particolare dentro le gallerie e la caverna artificiale (con un enorme rifugio antiatomico in acciaio che poggia su ammortizzatori) del Cheyenne Mountain Operations Center, la stazione centrale di raccolta dei dati provenienti da vari tipi di sensori sparsi attorno al mondo.\nCi sono tre quartieri generali subordinati, localizzati nella Elmendorf AFB, Alaska (Quartier generale della Alaskan NORAD Region (ANR)), la base delle forze canadesi CFB Winnipeg, Manitoba (Quartier generale (HQ) duale della 1 Canadian Air Division (1CAD) e della regione canadese del NORAD (CANR)), e la Tyndall AFB, in Florida (Quartier generale della First Air Force, della regione Continental NORAD Region (CONR) e della difesa aerea del settore USA di sudest (SEADS)), che ricevono istruzioni dal Comandante Generale e coordinano le operazioni nei loro rispettivi settori.\nL'attuale comandante del NORAD \u00e8 il Generale Glen D VanHerck, della US Air Force, che \u00e8 anche il comandante dello United States Northern Command (USNORTHCOM). Il comandante in seconda del NORAD \u00e8 il Tenente Generale Alain Pelletier, del Canadian Forces Air Command. Tradizionalmente l'ufficiale in comando del NORAD \u00e8 statunitense ed il comandante in seconda canadese. Sia le forze canadesi che quelle americane hanno un comandante per i loro contingenti nella Cheyenne Mountain. Il NORAD e lo USNORTHCOM non hanno un comando diretto e mantengono legami con la National Security Agency, ma entrambe le organizzazioni coordinano l'addestramento e la pianificazione delle missioni USNORTHCOM.\nStoria.\nAntecedenti e formazione.\nLa crescente percezione della minaccia dei bombardieri strategici a lungo raggio sovietici, dotati di armi nucleari, port\u00f2 Canada e USA a una stretta cooperazione per la difesa aerea. Nei primi anni 1950 le due nazioni concordarono per costruire una serie di stazioni radar attraverso il Nord America, per individuare un attacco sovietico proveniente dal Polo Nord. La prima serie di radar fu la \"Pinetree Line\", completata nel 1954, composta da 33 stazioni dislocate attraverso il Canada Meridionale. Comunque, difetti tecnici nel sistema portarono alla costruzione di ulteriori reti radar. Nel 1957 venne completata la \"McGill Fence\"; consisteva di radar Doppler per l'individuazione di velivoli volanti a bassa quota. Questo sistema era collocato approssimativamente 480\u00a0km a nord della \"Pinetree Line\", lungo il 55\u00ba parallelo nord. Il terzo sistema congiunto fu la \"DEW Line\", anch'essa completata nel 1957. Si trattava di una serie di 57 stazioni poste lungo il 70\u00ba parallelo. Il sistema dava all'incirca tre ore di preavviso per un attacco con bombardieri, prima che questi potessero raggiungere un qualsiasi centro densamente popolato. Gli attacchi attraverso l'Oceano Pacifico o l'Atlantico sarebbero stati individuati da aerei AEW, navi della Marina, o da piattaforme radar offshore. Il comando e controllo di questo imponente sistema divenne quindi una sfida significativa.\nDiscussioni e studi sui sistemi congiunti andavano avanti fin dai primi anni 1950 e culminarono il 1\u00ba agosto 1957, con l'annuncio da parte dei due paesi dell'istituzione di un comando integrato, il North American Air Defense Command. Il 12 settembre le operazioni del NORAD cominciarono, nel Colorado. Un accordo formale tra i due governi per il NORAD venne firmato il 12 maggio 1958. Nei primi anni 1960 circa 250.000 persone erano coinvolte nelle operazioni del NORAD. In quegli anni, l'emergere della minaccia portata da ICBM e SLBM fu un duro colpo. In risposta, un sistema di sorveglianza spaziale e un sistema di allarme missilistico, vennero costruiti per fornire una individuazione, tracciamento e identificazione a livello globale. L'estensione della missione dei NORAD allo spazio port\u00f2 a un cambio del nome che divenne: North American \"Aerospace\" Defense Command.\nAnche se tutti gli equipaggiamenti nella Cheyenne Mountain vengono approvvigionati ed esercitati secondo rigorosi standard di qualit\u00e0, almeno in due occasioni guasti ai sistemi computerizzati portarono il mondo sull'orlo di una terza guerra mondiale. Il 9 novembre 1979 il guasto a un apparato di comunicazione tra computer provoc\u00f2 la sporadica comparsa di messaggi di avvertimento in postazioni di comando dell'USAF dislocate in tutto il mondo, i quali avvisavano che era in corso un attacco nucleare. Un incidente simile avvenne il 2 giugno 1980, quando un tecnico del NORAD caric\u00f2 un nastro di prova ma si dimentic\u00f2 di mettere il sistema in stato di test, causando cos\u00ec un flusso costante di falsi allarmi che si diffusero a due bunker per la \"continuit\u00e0 di governo\" e a postazioni di comando in tutto il mondo.\nEntrambe le volte, il PAF (Pacific Air Force), come previsto, alz\u00f2 i propri aerei armati di bombe nucleari in volo. Il SAC invece no, e fu accusato di non aver seguito le procedure, anche se il comando del SAC sapeva che si trattava di ovvi falsi allarmi (e probabilmente lo sapeva anche il PAF). Entrambe le postazioni di comando avevano iniziato a ricevere e processare rapporti diretti provenienti da radar, satelliti e altri sistemi di individuazione di attacchi missilistici, e questi rapporti non somigliavano assolutamente ai dati erronei ricevuti dal NORAD.\nCambio di missione.\nDal 1963 l'aviazione militare venne ridotta, e parti dell'ormai obsoleto sistema di radar vennero smantellate. Comunque, venne aumentato lo sforzo per difendersi da un attacco con missili balistici intercontinentali; vennero costruiti due centri operativi sotterranei, il principale all'interno della Cheyenne Mountain, e uno alternativo a North Bay. Nei primi anni 1970, l'accettazione della mutua distruzione assicurata (MAD) port\u00f2 ad un taglio nel bilancio per la difesa aerea e al riposizionamento della missione del NORAD nell'assicurare l'integrit\u00e0 dello spazio aereo in tempo di pace. Segu\u00ec una significativa riduzione nel sistema di difesa aerea fino agli anni 1980, quando successivamente al \"Joint US-Canada Air Defense Study\" (JUSCADS) del 1979, venne accettato il bisogno di una modernizzazione delle difese aeree\u2014la \"DEW Line\" sarebbe stata rimpiazzata con una migliorata linea di radar artici chiamata \"North Warning System\" (NWS); ci sarebbe stato lo sviluppo di un radar \"Over-the-Horizon Backscatter\" (OTH-B); l'assegnazione di caccia pi\u00f9 avanzati al NORAD, e un maggior uso degli aerei \"Airborne Warning and Control System\" (AWACS) delle basi di Tinker e Elmendorf. Queste raccomandazioni vennero accettate dal governo nel 1985. Lo United States Space Command venne formato nel settembre 1985 come parte aggiunta, ma non componente, del NORAD.\nAlla fine della Guerra fredda il NORAD rivide la sua missione. Per evitare tagli dal 1989 le operazioni del NORAD si estesero alle operazioni antidroga\u2014come il tracciamento di piccoli aeroplani. Ma le postazioni della \"DEW line\" vennero comunque rimpiazzate dai radar del North Warning System tra il 1986 e il 1995. Anche il sito di Cheyenne Mountain venne migliorato. Comunque nessuno dei radar OTH-B proposti \u00e8 attualmente in funzionamento.\nDopo gli eventi dell'11 settembre 2001, la missione del NORAD si \u00e8 evoluta per comprendere il monitoraggio di tutti gli aeromobili in volo all'interno dello spazio aereo statunitense. Il NORAD supervisiona l'Operazione Noble Eagle usando caccia Combat Air Patrol (CAP) sotto il comando della First Air Force e aerei Airborne Warning and Control System (AWACS) E-3 Sentry sotto il comando del 552\u00ba Air Control Wing.\nIl 28 luglio 2006, funzionari militari annunciarono che le operazioni quotidiane del NORAD sarebbero state trasferite, per motivi di efficienza, in un normale edificio della Peterson Air Force Base della vicina Colorado Springs. La montagna verr\u00e0 tenuta solo come sistema di riserva in \"warm standby\", anche se pienamente operativa e dotata di personale di supporto \u2014 un luogo di sicura ritirata in caso dovesse sorgerne il bisogno. Funzionari del NORAD hanno dichiarato che lo stesso lavoro di sorveglianza pu\u00f2 continuare senza le misure di sicurezza che l'installazione di Cheyenne Mountain fornisce. Essi hanno enfatizzato di non essere pi\u00f9 preoccupati per il blocco delle operazioni causato da un attacco nucleare intercontinentale."}
{"id": "609200", "revid": "287204", "url": "https://it.wikipedia.org/wiki?curid=609200", "title": "Torterra", "text": ""}
{"id": "609203", "revid": "287204", "url": "https://it.wikipedia.org/wiki?curid=609203", "title": "Infernape", "text": ""}
{"id": "609205", "revid": "834", "url": "https://it.wikipedia.org/wiki?curid=609205", "title": "Vivre sa vie", "text": ""}
{"id": "609213", "revid": "78864782", "url": "https://it.wikipedia.org/wiki?curid=609213", "title": "Diddl", "text": "Diddl \u00e8 un personaggio nato il 24 agosto 1990 dalla matita del disegnatore tedesco Thomas Goletz. Ha le sembianze di un topolino bianco, dalle guance rosa e dai piedi enormi, con grandi orecchie e una coda sottile. \u00c8 sempre vestito con una salopette colorata. Questo personaggio, ed altri ad esso correlati, hanno generato una grande quantit\u00e0 di gadget collezionabili ispirati a Diddl.\nOriginariamente, Goletz aveva pensato di disegnare non un topo, ma un canguro. Nei primi disegni di cui \u00e8 protagonista, Diddl appare molto diverso da come \u00e8 oggi: aveva le orecchie decisamente pi\u00f9 piccole e sottili ed i piedi, bench\u00e9 gi\u00e0 grandi, avevano una forma meno tondeggiante; anche il muso appariva pi\u00f9 allungato. Goletz cominci\u00f2 col disegnare tredici cartoline, e le invi\u00f2 a diversi editori. Fu l'editore \"Depesche\" che decise di pubblicarle, e gliene commission\u00f2 altre quarantotto. Messe sul mercato nel 1991, ebbero un successo strepitoso. Forse perch\u00e9, come ebbe a dire lo stesso Goletz, Diddl, \"con le sue cartoline e le sue frasi dolci, aiutava chi voleva esprimere i propri sentimenti ed era in grado di toccare i cuori delle persone\".\nDopo Diddl, Goletz ha creato anche altri personaggi:"}
{"id": "609217", "revid": "6923", "url": "https://it.wikipedia.org/wiki?curid=609217", "title": "Bibbia gotica", "text": "La cosiddetta Bibbia gotica o Bibbia di Wulfila \u00e8 una versione della Bibbia tradotta nel IV secolo da Wulfila (o Ulfila, 311-388), evangelizzatore e vescovo dei Goti. \u00c8 scritta in lingua gotica, una lingua germanica ora estinta.\nOrigine.\nLa traduzione della Bibbia in lingua gotica \u00e8 attribuita, sulla base delle testimonianze di Socrate Scolastico (\"Historia Ecclesiastica\" IV, 33), di Filostorgio (\"Epitome di Fozio\" II,5), di Isidoro di Siviglia (\"Historia Gothorum\" c. 8) e di altri, a Ulfila. Questi, ordinato vescovo nel 341, all'et\u00e0 di trent'anni, da Eusebio di Nicomedia, svolse per sette anni attivit\u00e0 pastorale tra la sua gente. Fu proprio l'esigenza di facilitare la catechesi che lo spinse a tradurre i difficili testi della Bibbia nella lingua parlata dai Goti, che evidentemente avevano poca familiarit\u00e0 con il greco e il latino. Ulfila tuttavia non si limit\u00f2 alla traduzione a meri fini catechetici, ma and\u00f2 oltre; infatti egli attribuiva il risultato della sua opera di conversione alla qualit\u00e0 e affidabilit\u00e0 del suo lavoro, e questa attenzione alla qualit\u00e0 \u00e8 di per s\u00e9 garanzia dell'accuratezza della sua traduzione.\nLa traduzione di Wulfila.\nLa traduzione wulfiliana \u00e8 un evento culturale di straordinaria importanza, reso possibile dal salto di qualit\u00e0 effettuato dal mondo gotico nel momento in cui, grazie a mediatori bilingui, si \u00e8 mostrato capace di accogliere e far suo l'insegnamento della civilt\u00e0 greca, che proponesse sia un'adesione al cristianesimo, sia un ricorso abituale all'uso della scrittura.\nNel caso dei Goti del IV sec., la consapevolezza dell'utilit\u00e0 pratica della Scrittura non si risolse, come per le altre trib\u00f9 germaniche, nella passiva adozione di un sistema di scrittura gi\u00e0 esistente (come quello latino), cui apportare variazioni minime per adeguarlo al proprio sistema fonologico, ma nella creazione \u201cvolontaria\u201d di un proprio alfabeto che, meno rigido della scrittura runica, rispondesse alle esigenze fonetiche della lingua gotica.\nUlfila giunse cos\u00ec a concepire un sistema alfabetico sulla base delle tradizioni scrittorie a lui note: tale sistema \u00e8 di chiara derivazione greca, con inserzioni latine e runiche; tale osservazione ha valore non soltanto paleografico: il fatto che l'alfabeto gotico ricordi quello greco sia nella sequenza che nella forma, come pure nel valore numerico associato alle lettere, sta a indicare una preponderanza dell'influenza greca nel dominio orientale della germanicit\u00e0 rispetto a un'influenza latina.\nDel resto, che il cristianesimo e la cultura siano giunti ai Goti nella loro veste greca \u00e8 testimoniato dal fatto stesso che la traduzione di Ulfila fu condotta sui testi liturgici greci, a differenza delle traduzioni in altre lingue germaniche, basate sui testi latini della \"Vulgata\". Questo \u00e8 provato da alcune particolarit\u00e0 ortografiche, sintattiche e lessicali del testo wulfiliano, tuttavia non si riesce a ricondurre la traduzione a nessuno dei testi greci esistenti; forse questa difficolt\u00e0 \u00e8 dovuta al metodo di traduzione di Ulfila, il quale deve avere integrato il testo con lezioni della tradizione latina. D'altro canto i latinismi presenti nel testo gotico possono essere stati introdotti dai copisti che hanno tramandato il testo.\nStabilire l'origine di tali difformit\u00e0 tra i diversi codici non \u00e8 compito facile: spesso infatti sono singole parole, brevi sintagmi o piccole frasi a differire dal testo greco e a trovare riscontro in uno o pi\u00f9 codici della \"Vetus Latina\". In ogni caso, se anche tutti i latinismi fossero riconducibili alla Vetus Latina, questo non costituirebbe una prova che siano da attribuire proprio a Ulfila; infatti la Vulgata fu s\u00ec composta tra il 391 e il 406 (dopo la versione wulfiliana), ma solo nell'VIII-IX secolo s'impose sulla \"Vetus Latina\", che quindi pu\u00f2 essere stata usata anche dai copisti immediatamente successivi a Ulfila ma precedenti la diffusione della Vulgata.\nGli apporti culturali al testo di Wulfila.\nAnche se nel mondo gotico la cultura greca ha avuto un'influenza maggiore rispetto a quella latina, non bisogna dimenticare il ruolo che Roma ha avuto soprattutto nella diffusione del cristianesimo tra i Goti, essendo l'unit\u00e0 religiosa (seppure con l'opposizione ortodossia/arianesimo), un \"instrumentum regni\" che avrebbe garantito la stabilit\u00e0 politica. Sappiamo che i \"prestiti\" latini in gotico sono attinenti prevalentemente all'ambito della vita pratica e profana, ma non \u00e8 escluso che termini religiosi di origine greca siano passati al gotico per tramite del latino (che li aveva assimilati e fatti propri).\nQuesto, d'altro canto, non sminuisce l'apporto della cultura greca, che si ritrova nella traduzione wulfiliana nelle consuetudini ortografiche (come l'utilizzo del grafema dell'occlusiva velare sonora per la nasale velare che la precede: gr. \"\u03ac\u03b3\u03b3\u03b5\u03bb\u03bf\u03c2\" [], got. \"aggilus\" []), in prestiti lessicali e perfino sintattici.\nLa principale preoccupazione di Ulfila era fornire una traduzione estremamente fedele, che non fosse troppo \u201cautonoma\u201d rispetto al testo originale; quindi la sua versione risente della traduzione \u201cparola per parola\u201d. Ci\u00f2 non meraviglia: anche nel mondo latino si \u00e8 dovuto attendere San Girolamo per arrivare a comprendere che la traduzione \u201ca senso\u201d \u00e8 preferibile a quella letterale, quando veicola meglio il significato.\nA livello sintattico \u00e8 importante osservare che il gotico afferma la sua identit\u00e0 utilizzando procedimenti morfologici propri, indipendenti dal sistema greco; la difficolt\u00e0 di rendere un lessico assolutamente nuovo \u00e8 superata sia con l'ampliamento semantico di parole esistenti di significato affine, sia con la produzione di neologismi per esprimere concetti estranei alla cultura gotica, (ad es. \"ajukd\u016b\u00fes\" \u2018eternit\u00e0\u2019).\nLo studio del lessico rivela l'accuratezza del traduttore, che opera sempre scelte meditate a lungo, sia nella creazione di neologismi, sia nella rielaborazione semantica di materiale preesistente.\nDocumentazione manoscritta.\nLa traduzione di Ulfila doveva essere una versione integrale della Bibbia, al contrario delle versioni nelle altre lingue germaniche che sembra fossero state programmate come versioni dei soli Vangeli e di singoli libri dell'Antico Testamento; tuttavia sono giunti fino a noi soltanto alcuni brani di Neemia (capitoli 5-7), gran parte dei quattro Vangeli e delle Lettere di Paolo. Questi testi appaiono in codici del VI sec. di probabile provenienza italiana, e sono considerati parte della traduzione wulfiliana anche se in nessuno di essi si citi il nome del traduttore; la paternit\u00e0 dei testi \u00e8 stata dunque attribuita sulla base della sostanziale unitariet\u00e0 delle traduzioni dei diversi codici e sull'uniformit\u00e0 di lingua e stile, che lasciano intendere che fossero parte di un'unica opera di ampio respiro, quale solo la versione wulfiliana pare essere stata. \nLe discrepanze esistenti tra i testi si possono facilmente interpretare come revisioni post-wulfiliane o evoluzioni della lingua e influenze dialettali, tutte ampiamente giustificabili se si considera che l'originale precede di quasi due secoli i manoscritti. \nI manoscritti sono ostrogoti mentre l'originale \u00e8 visigoto, \u00e8 infatti opinione diffusa tra gli studiosi che tutta la tradizione gotica manoscritta della Bibbia provenga dall'Italia settentrionale e risalga all'epoca della dominazione ostrogotica; la fioritura di tali manoscritti rientrerebbe nella serie di iniziative culturali intraprese da Teodorico, spronato alla conservazione del patrimonio letterario gotico dalla tradizione latina. Inoltre \u00e8 lecito supporre che i manoscritti giunti ai nostri giorni possano dare solo un'idea della reale \u201cpopolarit\u00e0\u201d della Bibbia, in quanto essendo quella wulfiliana una versione ariana, molti codici sono stati distrutti o raschiati dopo la condanna dell'arianesimo. Ad eccezione del \"Codex Argenteus\", infatti, gli altri manoscritti, (il \"Codex Carolinus\", i \"Codices Ambrosiani A, B, C, D\", il \"Codex Taurinensis\") sono tutti dei palinsesti."}
{"id": "609218", "revid": "6923", "url": "https://it.wikipedia.org/wiki?curid=609218", "title": "Agenzia di viaggi", "text": ""}
{"id": "609219", "revid": "599013", "url": "https://it.wikipedia.org/wiki?curid=609219", "title": "Vlado Ilievski", "text": "188\u00a0cm di altezza, 82\u00a0kg di peso, ricopriva il ruolo di playmaker.\nCarriera.\nCresciuto nella formazione macedone della Strumica, nel 1997-98 gioca nella \"St. Thomas Aquinas High School\", per poi tornare in Europa al Partizan Belgrado.\nLa sua definitiva affermazione in campo internazionale avviene prima con la maglia dell'Olimpia Lubiana e poi con quella del Barcellona, dove rimane fino al 2005, vincendo un campionato spagnolo.\nNel 2005-06 ha militato nella Lottomatica Roma, portato in Italia dal coach capitolino Svetislav Pe\u0161i\u0107; ma all'inizio della sua seconda stagione a Roma, dopo una serie di partite non all'altezza (in particolare due contro Treviso e Club Baloncesto M\u00e1laga, in cui perde dei palloni di fondamentale importanza), viene messo fuori rosa. Dopo la risoluzione del contratto con la squadra capitolina, viene ingaggiato dalla Virtus Bologna.\nIl 9 luglio 2007 viene ingaggiato dalla Montepaschi Siena, firmando un contratto biennale con un'opzione per un terzo anno.\nNel 2008 passa in prestito al Tau Vitoria."}
{"id": "609220", "revid": "1935652", "url": "https://it.wikipedia.org/wiki?curid=609220", "title": "Alfonso L\u00f3pez Trujillo", "text": "Biografia.\nFormazione e ministero sacerdotale.\nAncora giovane si trasfer\u00ec a Bogot\u00e0 e frequent\u00f2 l'Universit\u00e0 Nazionale della Colombia. L\u00ec entr\u00f2 in seminario. Complet\u00f2 gli studi a Roma laureandosi in filosofia presso l\"Angelicum\". Poi ottenne un dottorato in filosofia all'Universit\u00e0 San Tommaso d'Aquino a Bogot\u00e0.\nFu ordinato presbitero il 13 novembre 1960 e, dopo aver studiato altri due anni a Roma, torn\u00f2 a Bogot\u00e0 dove gli venne affidato l'incarico di insegnante di filosofia nel locale seminario per quattro anni. Nel 1968, organizz\u00f2 il nuovo ufficio pastorale dell'arcidiocesi di Bogot\u00e0, e tra il 1970 e il 1972 fu vicario generale dell'arcidiocesi.\nMinistero episcopale e cardinalato.\nIl 25 febbraio 1971 papa Paolo VI lo nomin\u00f2 vescovo titolare di Boseta e vescovo ausiliare di Bogot\u00e0; ricevette l'ordinazione episcopale il 25 marzo seguente dalle mani dell'arcivescovo An\u00edbal Mu\u00f1oz Duque (poi cardinale), coconsacranti il vescovo Eduardo Francisco Pironio (poi arcivescovo e cardinale) ed il vescovo Pablo Correa Le\u00f3n.\nNel 1972 L\u00f3pez Trujillo fu eletto segretario generale del consiglio episcopale latinoamericano, incarico che mantenne fino al 1984. Durante il suo segretariato, nel 1979 ci fu la terza conferenza generale dell'episcopato latinoamericano, alla quale partecip\u00f2 papa Giovanni Paolo II; si tenne a Puebla de Zaragoza, in Messico.\nIl 22 maggio 1978 papa Paolo VI lo nomin\u00f2 arcivescovo coadiutore di Medell\u00edn; succedette alla medesima sede il 2 giugno 1979.\nTra il 1979 ed il 1983 fu presidente del CELAM e dal 1987 al 1990 fu presidente della conferenza episcopale colombiana.\nFu creato cardinale presbitero di Santa Prisca da Giovanni Paolo II nel concistoro del 2 febbraio 1983; a quel tempo era il cardinale pi\u00f9 giovane del collegio cardinalizio, e lo rimase fino al 1991.\nL'8 novembre 1990 venne nominato presidente del Pontificio consiglio per la famiglia ed il 9 gennaio 1991 lasci\u00f2 l'arcidiocesi di Medell\u00edn.\nFu promosso cardinale vescovo il 17 novembre 2001 con il titolo della sede suburbicaria di Frascati.\nPartecip\u00f2, in qualit\u00e0 di cardinale elettore, al conclave del 2005, che port\u00f2 all'elezione di papa Benedetto XVI.\nNel maggio 2007 ha partecipato alla V conferenza episcopale latinoamericana ad Aparecida come membro designato dal papa.\nNei suoi ultimi anni si oppose con successo alla beatificazione dell'arcivescovo Oscar Arnulfo Romero.\nMorte.\nMor\u00ec a Roma nella Casa di Cura Pio XI per un arresto cardiaco e problemi respiratori il 19 aprile 2008, all'et\u00e0 di 72 anni, dopo quattro settimane di ricovero dovuto a complicanze causate dal diabete.\nLe esequie si sono tenute il 23 aprile alle ore 11 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio cardinalizio. Al termine, la liturgia esequiale \u00e8 stata presieduta dal Santo Padre Benedetto XVI, il quale ha tenuto l'omelia e il rito dell\"ultima commendatio\" e della \"valedictio\". La salma \u00e8 stata poi tumulata nella cripta della chiesa di Sant'Anna dei Palafrenieri in Vaticano. Il 15 maggio 2017 la salma \u00e8 stata trasferita a Medell\u00edn e poi sepolta nella basilica cattedrale metropolitana dell'Immacolata Concezione.\nOpere scritte.\nIl cardinale Alfonso L\u00f3pez Trujillo ha scritto numerosi libri in lingua spagnola:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "609221", "revid": "287204", "url": "https://it.wikipedia.org/wiki?curid=609221", "title": "Empoleon", "text": ""}
{"id": "609225", "revid": "834", "url": "https://it.wikipedia.org/wiki?curid=609225", "title": "The Long, Long Trailer", "text": ""}
{"id": "609233", "revid": "41776", "url": "https://it.wikipedia.org/wiki?curid=609233", "title": "Campiano", "text": "Campiano \u00e8 una frazione del comune di Cazzano di Tramigna, da cui dista 6\u00a0km. \u00c8 collocata su un altopiano del monte Crocetta, a 427\u00a0m s.l.m., che ripara l'abitato dai venti.\nIl nome deriva da \"Campoplanum\" (\"campo piano\"). La presenza romana \u00e8 attestata dal ritrovamento, nel 1926, di una tomba nella vicina localit\u00e0 Roito (attualmente suppellettili e pietra tombale con epigrafe sono conservati al Museo Archeologico di Verona).\nLa parrocchia, dedicata a San Bernardo Abate (Bernardo di Chiaravalle), appartiene alla giurisdizione ecclesiastica della diocesi di Verona. La chiesa situata su uno sperone del monte e con vista sulla val Tramigna: da qui nel novembre del 1796 il capellano don Biasio Ferro pot\u00e9 descrivere i vari momenti della battaglia di Arcole.\nLa chiesa attuale risale alla prima met\u00e0 del XIX secolo, e rimpiazza un edificio pi\u00f9 antico che, secondo la tradizione sarebbe stato consacrato dal papa Lucio III durante il suo viaggio verso l'abbazia benedettina di Badia Calavena: su un muro dell'edificio pi\u00f9 antico, inglobato nella ricostruzione ottocentesca, \u00e8 dipinta in rosso una croce di consacrazione che viene indicata come segno del passaggio del pontefice. Inizialmente non fu officiata in modo regolare fino alla creazione della parrocchia nel 1924. \u00c8 a navata unica con 4 altari laterali e presenta alcuni affreschi (1954) del pittore soavese Adolfo Mattielli.\nNella domenica pi\u00f9 vicina al 20 agosto si svolge la sagra di San Bernardo.\nBibliografia.\nBruna Bonomo, \"Campiano e la chiesa di San Bernardo\", 1996"}
{"id": "609234", "revid": "22356", "url": "https://it.wikipedia.org/wiki?curid=609234", "title": "Neimongosaurus", "text": ""}
{"id": "609241", "revid": "1318658", "url": "https://it.wikipedia.org/wiki?curid=609241", "title": "Sasso Corbaro", "text": "Il castello di Sasso Corbaro \u00e8 situato sui fianchi della sponda sinistra del fiume Ticino, nei pressi di Bellinzona. Con i castelli di Montebello e di Castelgrande e le mura che attraversano in parte la valle \u00e8 iscritto dal 2000 come patrimonio mondiale dell'umanit\u00e0 dell'UNESCO. Il \"Castello di Sasso Corbaro\" \u00e8 anche detto castello di Cima, castello di Unterwalden dal 1506, castello di Santa Barbara dal 1818.\nStoria e descrizione.\n\u00c8 l'ultimo dei castelli edificati a Bellinzona. Venne costruito in sostituzione di una torre preesistente con lo scopo di ottimizzare la difesa contro i Confederati. Tra il 1478 e il 1482 si cominciarono i lavori, voluti da Ludovico il Moro per evitare l'aggiramento a monte dello sbarramento costituito dai due castelli sottostanti e dalle mura che chiudevano la valle. Il periodo \u00e8 infatti successivo alla sconfitta del ducato nella battaglia di Giornico contro i Leventinesi e gli Urani (a quest\u2019ultimi il ducato aveva promesso la valle nel 1466, ma non aveva mantenuto la parola).\nI lavori vennero affidati all'ingegnere ducale Danesio Maineri (documentato dal 1457 al 1482) e all'architetto ducale Benedetto Ferrini (documentato dal 1453, morto nel 1479), che non riusc\u00ec a completare l'opera perch\u00e9 mor\u00ec di peste. Gli succedette l'architetto bellinzonese Ghiringhelli che in breve tempo port\u00f2 a termine i lavori. Imponente la torre che si erge ad un'altezza di 14 metri.\nA seguito dell\u2019annessione del territorio alla Repubblica elvetica nel 1798, la fortezza fu abbandonata. Con la nascita del Cantone Ticino nel 1803 divent\u00f2 di sua propriet\u00e0, ma nel 1870 il Cantone lo cedette a privati i quali ne fecero una residenza estiva. Nel 1919 torn\u00f2 al Cantone che restaur\u00f2 e parzialmente ricostru\u00ec il rivellino, i portali d'ingresso, la cappella seicentesca e il pozzo.\nNel 1989 fu collocata la sala lignea del XVII secolo che il Cantone aveva acquistato nel 1944 dagli eredi della famiglia Poglia, chiamata in seguito \u00abSala Poglia\u00bb. All\u2019inizio questa sala era stata trasferita a Castelgrande per conto di Giuseppe Weith della Commissione cantonale dei monumenti storici ed artistici. Questo manufatto di noce massiccio, originariamente si trovava ad Olivone ed era il vestibolo della casa degli Emma (Hema in origine), importante famiglia di notai dell\u2019epoca. La sala contiene tutt\u2019ora la pigna in sasso utilizzata per riscaldare gli ambienti, recante lo stemma degli Emma. Ulteriori ristrutturazioni interne sono state fatte negli anni 1997-1998, oltre ad un lavoro di restauro negli anni 2001-2006. Attualmente ospita esposizioni temporanee."}
{"id": "609242", "revid": "287204", "url": "https://it.wikipedia.org/wiki?curid=609242", "title": "No Sleep at All", "text": ""}
{"id": "609245", "revid": "54253", "url": "https://it.wikipedia.org/wiki?curid=609245", "title": "Vittoria Puccini", "text": "Biografia.\nNata a Firenze nel 1981, figlia di Giusto Puccini, professore ordinario di diritto pubblico, e di Laura Morozzi, insegnante elementare, consegue la maturit\u00e0 classica presso il Liceo Ginnasio Michelangelo di Firenze e, in seguito, frequenta Giurisprudenza all'universit\u00e0 (senza per\u00f2 dare alcun esame).\nVittoria Puccini \u00e8 cugina per parte di madre di Orsola Branzi, conduttrice radiofonica nota come la Pina, e nipote acquisita di Andrea Branzi, architetto e designer. Inoltre, sempre da parte di madre, \u00e8 cugina di Sofia Viscardi, youtuber e scrittrice milanese.\nCarriera.\nEsordisce nel 2000 interpretando il ruolo di \"Gaia\" nel film \"Tutto l'amore che c'\u00e8\", diretto da Sergio Rubini. Nel 2001 appare in televisione nella miniserie in due puntate \"La crociera\", regia di Enrico Oldoini, e l'anno successivo nel film TV \"Sant'Antonio di Padova\", regia di Umberto Marino; inoltre nel 2002 torna ancora sul grande schermo con il film \"Paz!\", diretto da Renato De Maria.\nOttiene la consacrazione con la serie televisiva \"Elisa di Rivombrosa\" (2003), grazie alla quale vince il \"Telegatto\" come personaggio femminile dell'anno. La serie, in tredici puntate, ambientata nel Piemonte del Settecento e ispirata al romanzo inglese \"Pamela, o la virt\u00f9 premiata\" di Samuel Richardson, racconta la travagliata storia d'amore tra l'umile dama di compagnia \"Elisa Scalzi\" e il conte \"Fabrizio Ristori\" (Alessandro Preziosi). Diretta da Cinzia TH Torrini, \u00e8 stata trasmessa da Canale 5.\nSempre in televisione nel 2004 interpreta il ruolo di \"Octavia\" in \"Imperium: Nerone\". Nel 2005 \u00e8 la protagonista del film \"Ma quando arrivano le ragazze?\", regia di Pupi Avati. Nello stesso anno ritorna su Canale 5 con \"Elisa di Rivombrosa - Parte Seconda\", per cui vince la \"Telegrolla d'Oro\", come migliore attrice di fiction per il ruolo di Elisa Scalzi Ristori. Sempre nello stesso anno interpreta il ruolo della Baronessa \"Maria Vetsera\" in \"Il destino di un principe\", regia di Robert Dornhelm, che parla dei \"fatti di Mayerling\", in onda nel 2006 con successo in Austria e in Germania, e in Italia, su Rai Uno, il 17 dicembre del 2007.\nA settembre del 2006 inizia a girare la miniserie \"Le ragazze di San Frediano\", tratto dall'omonimo romanzo di Vasco Pratolini, in onda nel 2007 su Rai Uno. Gli altri protagonisti sono: Martina Stella, Chiara Conti, Camilla Filippi e Giampaolo Morelli.\nNel 2007 gira la miniserie TV \"La baronessa di Carini\", regia di Umberto Marino, con Luca Argentero. A maggio dello stesso anno inizia le riprese del film \"Colpo d'occhio\", regia di Sergio Rubini, di cui \u00e8 protagonista insieme a Riccardo Scamarcio, nelle sale a marzo 2008. Per questo film riceve nuovamente il premio \"Diamanti al Cinema\" come migliore attrice protagonista ex aequo con Violante Placido alla Mostra del Cinema di Venezia 2008.\nNel 2009 gira le miniserie TV \"Tutta la verit\u00e0\", diretta nuovamente da Cinzia TH Torrini, e \"C'era una volta la citt\u00e0 dei matti...\", regia di Marco Turco, incentrata sulla vita e sull'attivit\u00e0 di Franco Basaglia, lo psichiatra che ha ispirato la legge 180/78 che regola l'assistenza psichiatrica in Italia, in onda entrambe su Rai Uno. Sempre nel 2009, il regista Gabriele Muccino la sceglie come coprotagonista nel film \"Baciami ancora\", sequel del gi\u00e0 noto \"L'ultimo bacio\", nel quale Vittoria interpreta il ruolo di Giulia (interpretato da Giovanna Mezzogiorno nel film precedente). Altri interpreti Stefano Accorsi, Pierfrancesco Favino, Giorgio Pasotti. Per questo ruolo, il 20 giugno 2010, a Vittoria Puccini viene assegnato il Golden Goblet Award come migliore attrice protagonista alla 13\u00aa edizione del Festival Internazionale del Film di Shanghai.\nNel 2010 gira fra Kenya e Salento il film \"La vita facile\" per la regia di Lucio Pellegrini, ancora con Pierfrancesco Favino e Stefano Accorsi. Nel settembre 2010 vince per la terza volta il premio Kin\u00e9o-Diamanti al cinema per l'interpretazione di \"Baciami ancora\". Sempre durante la 67\u00aa Mostra del Cinema di Venezia viene insignita del premio \"L'Or\u00e9al Paris per il Cinema\", dedicato ai giovani talenti con la motivazione: \"Bella, talentuosa brava e apprezzata da critica e pubblico\".\nA novembre 2010 ha iniziato le riprese della miniserie RAI \"Violetta\", per la regia di Antonio Frazzi, liberamente tratta dall'opera di Giuseppe Verdi \"La Traviata\".\nIl 31 maggio 2011 riceve dall'Associazione Donne nell'Audiovisivo il \"Premio Afrodite\" 2011 come \"Attrice dell'Anno\".\nSempre nel 2011 \u00e8 stata la madrina della 68\u00aa Mostra internazionale d'arte cinematografica di Venezia.\nNel dicembre 2013 \u00e8 la protagonista della miniserie in due puntate \"Anna Karenina\", in onda su Rai 1.\nNel gennaio 2014 esce nei cinema con la commedia \"Tutta colpa di Freud\" diretta da Paolo Genovese. Nel 2015 interpreta Oriana Fallaci nella fiction tv \"L'Oriana\", che racconta la vita privata e professionale della giornalista; mentre a teatro \u00e8 protagonista, insieme a Vinicio Marchioni, de \"La gatta sul tetto che scotta\", il dramma teatrale di Tennesse Williams. Al cinema \u00e8 nel cast del film \"Maraviglioso Boccaccio\", ispirata al Decamerone di Giovanni Boccaccio, che racconta la storia di dieci giovani costretti a rifugiarsi in campagna per via dell'ondata di peste che aveva colpito il capoluogo Toscano.\nNel 2016 \u00e8 protagonista della commedia \"Tiramis\u00f9\" accanto a Fabio De Luigi, quest'ultimo nelle doppie vesti di attore e regista.\nNel 2019 interpreta Monica, protagonista della serie Rai \"Mentre ero via\" affiancata da Giuseppe Zeno. \nDal 9 giugno 2020 \u00e8 presidente dell'associazione UNITA (Unione Nazionale Interpreti Teatro e Audiovisivo).\nNel 2021 viene candidata ai David di Donatello come miglior attrice protagonista per il ruolo di Elisa nel film \"18 regali\".\nDal 5 aprile 2021 \u00e8 la protagonista della miniserie Rai \"La fuggitiva\".\nDal 10 gennaio 2022 interpreta Elena Zonin, protagonista della serie Rai \"Non mi lasciare\" affiancata da Alessandro Roja.\nVita privata.\nDal 2004 al 2010 ha avuto una relazione con Alessandro Preziosi, conosciuto sul set di \"Elisa di Rivombrosa\", e dal quale ha avuto una figlia, Elena.\nPremi e riconoscimenti.\nAltri riconoscimenti: "}
{"id": "609249", "revid": "198277", "url": "https://it.wikipedia.org/wiki?curid=609249", "title": "Fabio Pecchia", "text": "Biografia.\nDiplomato ragioniere ad Avellino nel corso degli anni 1990, successivamente nel 2007, durante il periodo di militanza a Foggia, consegue la laurea in giurisprudenza all'Universit\u00e0 degli Studi di Napoli Federico II.\nCaratteristiche tecniche.\nGiocatore.\nCentrocampista abile a giostrare su entrambe le fasce, nonostante sia il destro il suo piede preferito. Molto abile nelle verticalizzazioni, \u00e8 molto veloce con la palla al piede e questo gli consente di ribaltare efficacemente il gioco, rendendosi molto pericoloso in fase offensiva.\nCarriera.\nGiocatore.\nClub.\nAvellino.\nA 12 anni entra alle giovanili dell'. Esordisce in prima squadra nella stagione 1991-1992 in serie cadetta, con 4 presenze a fine campionato. La stagione successiva, 1992-1993, Pecchia \u00e8 confermato all'Avellino frattanto sceso in Serie C1. Diventa titolare e a fine campionato mette a referto 29 presenze e 1 gol.\nGli anni al Napoli.\nNella stagione successiva passa in Serie A; comprato inizialmente dal , il suo cartellino \u00e8 subito ceduto al . Debutta in Serie A il 29 agosto 1993: a 20 anni diviene il perno del centrocampo azzurro: il tecnico Marcello Lippi lo utilizza per esprimere la sua tattica fatta di verticalizzazioni e gioco veloce. Pecchia comprende questo modulo e, grazie a una buona visione di gioco e duttilit\u00e0 tattica, s'impone come uno dei migliori talenti italiani dell'epoca.\nPiccolo e generoso centrocampista, un andirivieni per il campo, Pecchia emerge rapidamente quale \"leader\" del centrocampo partenopeo di met\u00e0 anni 1990. Nella sua prima stagione in massima serie realizza 4 reti in 33 partite, contribuendo alla qualificazione in Coppa UEFA. Gioca a Napoli per altre tre stagioni, diventando pur a fronte della giovane et\u00e0 uno dei \"senatori\" dello spogliatoio azzurro e apportando un contributo importante al club, aggravato da pesanti debiti finanziari, in anni difficili per la societ\u00e0 partenopea che si aggrappa soltanto a intuizioni della dirigenza e sacrifici della squadra.\nNella stagione 1996-1997, complice l'assenza prolungata di Bordin, ad appena 23 anni diventa capitano del Napoli. Sotto la guida tecnica di Luigi Simoni, gli azzurri giungono a sorpresa alla sosta natalizia al secondo posto in classifica. Nella stessa stagione raggiunge la finale di Coppa Italia, disputata contro il , segnando il gol vittoria nella partita di andata; una rete tuttavia ininfluente, poich\u00e9 nel match di ritorno il Napoli viene sconfitto ai supplementari dalla squadra berica. Seppur molto legato alla maglia azzurra, per esigenze di bilancio nell'estate 1997 viene \"sacrificato\" con la cessione alla per 10 miliardi di lire. Far\u00e0 ritorno a Napoli tre anni dopo, collezionando in totale coi partenopei 152 presenze e 21 reti.\nJuventus e stagioni altalenanti.\nAlla Juventus, dove ritrova Lippi, colleziona 21 presenze e 1 gol nella stagione 1997-1998, pur facendo parte delle seconde linee a causa della presenza nel centrocampo bianconero di pi\u00f9 quotati elementi, su tutti i francesi Zidane e Deschamps. L'arrivo nel mercato autunnale dell'olandese Davids restringe ulteriormente lo spazio in campo per Pecchia, che comunque realizza un gol decisivo nella trasferta di Empoli dando cos\u00ec un suo contributo per la conquista a fine stagione dello Scudetto.\nDesideroso di giocare con continuit\u00e0, chiede la cessione (scelta di cui avr\u00e0 motivo di rammaricarsi col senno di poi) e viene cos\u00ec dirottato, dapprima in compartecipazione e in seguito a titolo definitivo, alla per il campionato 1998-1999. Segue poi le esperienze al (1999-2000), e infine di nuovo al Napoli (2000-2001). Questi tre tornei si concludono sempre con la retrocessione in Serie B della squadra in cui milita Pecchia.\nNella stagione 2001-2002 torna comunque in Serie A grazie al , nelle cui file gioca 33 partite segnando 5 gol. L'anno seguente passa al (2002-2003), neopromosso in massima categoria; segna 6 gol ma la squadra \u00e8 retrocessa in Serie B.\nNel 2003 torna a Bologna, poi passa al (2004-2005) dove contribuisce a evitare la retrocessione, per poi tornare nuovamente a Bologna, stavolta in Serie B (2005-2006), con 32 presenze e 3 gol segnati. Nella stagione 2006-2007 gioca nell', in Serie A; la retrocessione a fine anno in Serie B per Pecchia \u00e8 la quinta con cinque squadre diverse.\nUltimi anni.\nNel gennaio 2007 passa al , in Serie C1. Il successivo 10 luglio \u00e8 acquistato dal , in Serie B; coi giallazzurri colleziona 26 presenze e sigla 1 rete nella gara interna col . Nel giugno 2008 torna a Foggia firmando un contratto fino al 2010, ma nell'estate 2009 si ritira anticipatamente dall'attivit\u00e0 agonistica.\nIn carriera ha collezionato 446 presenze e realizzato 50 reti: 337 presenze 41 reti in Serie A, 62 presenze 4 reti in Serie B, 47 presenze 5 reti in Serie C1.\nNazionale.\nNel 1996 conquista, con la nazionale Under-21 allenata da Cesare Maldini, l'Europeo di categoria. Nello stesso anno partecipa, con la nazionale olimpica sempre guidata da Maldini, ai Giochi di .\nAllenatore.\nGli inizi.\nNella stagione 2009-2010 inizia la carrera in panchina ricoprendo il ruolo di vice per Antonio Porta al .\nNel giugno 2011 diventa allenatore del , in Serie B, in sostituzione di Vincenzo Torrente. Dopo la qualificazione in Coppa Italia ottenuta eliminando l', squadra di Serie A, gli umbri hanno un difficile avvio di campionato; all'allenatore \u00e8 fatale la sconfitta maturata nei minuti finali per 2-1 sul campo del , sicch\u00e9 il successivo 16 ottobre viene esonerato.\nNell'estate 2012 si siede sulla panchina del , in Prima Divisione. La squadra pontina \u00e8 la sorpresa positiva del campionato e Pecchia la mantiene in testa alla classifica per buona parte della stagione, oltre a qualificarsi per la finale della Coppa Italia di Lega Pro col , imponendosi peraltro il 3 aprile 2013 nella gara di andata; tuttavia viene esonerato appena cinque giorni dopo, in seguito alla sconfitta in campionato sul terreno del , coi laziali terzi in classifica.\nFrattanto il 5 luglio 2012 aveva acquisito a Coverciano il titolo di allenatore di Prima Categoria UEFA Pro, col diritto di ricoprire il ruolo di tecnico in una squadra di massima serie.\nVice di Ben\u00edtez, Verona.\nNel giugno 2013 diventa allenatore in seconda al di Rafael Ben\u00edtez; per Pecchia si tratta del terzo ritorno nella citt\u00e0 partenopea. Nell'estate 2015 segue Ben\u00edtez al , anche qui con il ruolo di vice; il 4 gennaio 2016, a seguito dell'esonero del tecnico spagnolo, viene a sua volta sollevato dall'incarico. Nel marzo 2016, sempre al seguito di Ben\u00edtez, subentra come vice al .\nIl 1\u00ba giugno seguente interrompe la collaborazione con l'allenatore spagnolo e si accorda con il , neoretrocesso in Serie B. Con i giallobl\u00f9 si piazza al secondo posto del torneo cadetto, conquistando la promozione in Serie A. La stagione seguente non riesce a evitare il penultimo posto e l'immediato declassamento, lasciando la guida della squadra a fine campionato dopo essere stato a lungo contestato dalla piazza scaligera.\nAvispa Fukuoka, Juventus U23 e Cremonese.\nNel dicembre 2018 si trasferisce ai giapponesi dell', club militante in J2 League, con cui rimane fino al giugno 2019, quando si dimette per motivi personali.\nL'estate seguente torna in Italia prendendo in mano la , in Serie C. Con la seconda squadra bianconera \u00e8 autore di una positiva annata, che vede il raggiungimento dei quarti di finale dei play-off, e culminata nello storico successo nella Coppa Italia di Serie C \u2014 la prima affermazione nel calcio professionistico italiano per una cosiddetta \"squadra B\" \u2014, vinta il 27 giugno 2020 superando la nella finale di Cesena.\nUna volta lasciata la squadra torinese a fine stagione, il 7 gennaio 2021 subentra a Pierpaolo Bisoli alla guida della , in Serie B. Con 9 vittorie, 6 pareggi e 6 sconfitte termina il campionato al 13\u00ba posto con 48 punti.\nStatistiche.\nStatistiche da allenatore.\n\"Statistiche aggiornate al 26 febbraio 2022.\" In grassetto le competizioni vinte."}
{"id": "609259", "revid": "1318658", "url": "https://it.wikipedia.org/wiki?curid=609259", "title": "Laura Marx", "text": "Biografia.\nMilitante del partito socialista, nel 1868 spos\u00f2 il rivoluzionario, giornalista e scrittore francese Paul Lafargue.\nIl 26 novembre del 1911 mor\u00ec suicida, all'et\u00e0 di 66 anni, insieme con il marito, iniettandosi dell'acido cianidrico. I loro corpi, cremati, sono sepolti nel cimitero parigino del P\u00e8re Lachaise, presso il \"Muro dei Federati\".\nMarx, in una lettera a Friedrich Engels del 7 agosto 1866, scrive cos\u00ec del fidanzamento tra i due giovani:\nTradusse in francese opere di Marx ed Engels (\"Manifeste du parti communiste\", 1897; \"R\u00e9volution et contre-r\u00e9volution en Allemagne\", 1900; \"Religion, philosophie, socialisme\", 1901; \"Contribution \u00e0 la critique de l'\u00e9conomie politique\", 1909), ma anche di Labriola (\"Essais sur la conception mat\u00e9rialiste de l'histoire\", 1897); tutte traduzioni pi\u00f9 volte ristampate .\nLa corrispondenza tra Laura, il marito ed Engels fu pubblicata la prima volta a Parigi in tre volumi tra il 1956 e il 1959 dalle \u00c9ditions sociales.\nUna raccolta di lettere inedite di Laura e altri familiari di Marx proveniente dalla collezione di \u00c9mile Bottigelli fu pubblicata col titolo \"Les filles de Karl Marx\" a Parigi da Albin Michel nel 1979 e tradotta successivamente in pi\u00f9 lingue."}
{"id": "609266", "revid": "340520", "url": "https://it.wikipedia.org/wiki?curid=609266", "title": "Roots reggae", "text": "Il roots reggae \u00e8 un sottogenere della musica Reggae caratterizzato da tematiche relative alla religione rastafari.\nEsso \u00e8 riconoscibile come una delle interpretazioni pi\u00f9 classiche del reggae, e questo ha portato molti a considerarlo erroneamente come la prima forma di reggae in assoluto. In realt\u00e0 si ignora l'esistenza dell'Early reggae, l'effettivo stile originario che, per la sua breve vita (1968-1971) e per il distacco dal rastafarianesimo, viene spesso dimenticato e trascurato. Il Roots reggae si svilupp\u00f2 solo verso i primi anni settanta (1971/72), come evoluzione del Early reggae, questo sostenuto in Giamaica dai Rude Boy, e in Inghilterra dal movimento Skinhead. Il Roots reggae \u00e8 un tipo di musica spirituale, i quali testi trattano per la maggior parte temi religiosi come l'elogio di Jah (Dio). I temi ricorrenti includono la povert\u00e0, la resistenza all'oppressione del governo, l'anticolonialismo, la consapevolezza nera, la condivisione, l'afro-centrismo e l'opposizione al capitalismo occidentale. Il Roots reggae fu la prima forma di musica giamaicana ad ottenere un enorme successo commerciale internazionale grazie ad artisti come Bob Marley, Jimmy Cliff, Peter Tosh e Toots &amp; the Maytals. Altri esponenti del Roots reggae degli anni settanta sono Bunny Wailer a seguito della sua dipartita dai the Wailers, Burning Spear, Israel Vibration, e negli anni novanta i Morgan Heritage e Luciano.\nStoria.\nOrigini: la fase Early reggae.\nLe prime forme di reggae emersero nel 1968 ottenendo un grande successo nel Regno Unito all'interno di alcuni movimenti giovanili come gli Skinhead. Tuttavia, circa dieci anni dopo l'indipendenza dalla Gran Bretagna, il popolo giamaicano cominci\u00f2 ad accorgersi di vivere una situazione peggiore rispetto a prima. L'isola accusava una forte stato di disoccupazione, crimini e violenze. Molte delle nuove generazioni giamaicane che erano cresciute con l'indipendenza erano vittime di tutto questo, e reagirono con l'arma pi\u00f9 potente che avevano a disposizione, ovvero la musica.\nAl sorgere degli anni settanta i temi nella musica reggae cominciarono a mutare, dando voce alla protesta del popolo che desiderava esprimersi contro il governo, mentre incoraggiava i compatrioti ad aderire al patto di giustizia. Un largo numero di questi abbracci\u00f2 la religione Rastafari non solo come manifestazione di ci\u00f2 che volevano ottenere dal governo, ovvero pace, amore e lotta alla corruzione, ma presentavano uno stile di vita alternativo all'interno della logorante povert\u00e0 che dilagava nel paese. Questi rastafariani seguirono gli insegnamenti di Marcus Garvey (auto-aiuto, rimpatrio) per dare luce alla speranza. Quando l'early reggae lasci\u00f2 la strada aperta al suono sperimentale di queste nuove forme di Reggae, cominci\u00f2 ad emergere una nuova ondata di produttori, mentre diversi importanti produttori storici sparirono dalle scene: Duke Reid e Leslie Kong morirono entrambi, mentre Coxsone Dodd si trasfer\u00ec a New York. Questi avvenimenti contribuirono all'ascesa di una nuova era per la musica Reggae.\nAnni '70: La fase Roots.\nLa nascita.\nAttorno al 1972, il Rastafarianesimo venne definitivamente adottato come religione legata al nuovo reggae, caratterizzando le tematiche di questo genere. Come conseguenza, l'Early reggae, o skinhead reggae - cos\u00ec chiamato appunto per la popolarit\u00e0 tra gli skin - declin\u00f2, lasciando la strada libera per questa nuova forma politico-religiosa. Tutto ci\u00f2 provoc\u00f2 anche il declino dello stesso movimento skinhead, che fin\u00ec per scomparire per una buona parte degli anni settanta.\nFu proprio quando gli artisti reggae cominciarono a convertirsi al rastafarianesimo che gli elementi tipici afro-giamaicani divennero il tema centrale come simbolo d'identit\u00e0 e orgoglio. Questa seconda fase di sviluppo del reggae era caratterizzata da tempi rallentati e da un sound complessivamente pi\u00f9 rilassato ed ipnotico. Le tematiche del Roots reggae erano spesso semplicemente riferite alla \"cultura\" e alle \"radici\", e connesse con l'anticolonialismo, la consapevolezza nera, la condivisione, l'afro-centrismo e l'opposizione al capitalismo occidentale. Musicalmente, la popolarit\u00e0 dello stile derivante dalle percussioni africane confer\u00ec a questo genere l'abilit\u00e0 di importare una variet\u00e0 di stili vocali, alcuni dei quali derivavano dai Nyabinghi rastafariani, dai canti sacri e dal Mento. Il tempo del Roots reggae era particolarmente lento, con la predominanza del basso elettrico. Nel momento in cui molti musicisti aderirono al movimento, l'influenza del Rasta oltre al sound divenne chiara: gran parte dell'ottimismo tipico del primo reggae sembr\u00f2 sparire: il basso elettrico divenne pi\u00f9 lento, profondo e pronunciato, il ritmo venne rallentato e i testi sembravano promettere fuoco e fiamme.\nL'ascesa.\nNel 1973 la Island Records pubblic\u00f2 il primo album dei Bob Marley &amp; The Wailers \"Catch a Fire\", e rifiutando il loro passato da Rude boy, il loro stile di Roots risult\u00f2 una grande influenza sullo sviluppo del genere nascente nella scena internazionale. Per certi versi, \"Catch a Fire\" fu il primo vero album Reggae: mentre nel mercato giamaicano e britannico erano diffusi soprattutto i singoli e le raccolte (come la serie di raccolte \"Tighten Up\", pubblicate dalla Trojan nel Regno Unito), \"Catch a Fire\" vedeva una band reggae esaltare una serie di temi attraverso un unico album. Bisogna precisare che la maggior parte delle registrazioni avveniva in Giamaica, e il missaggio e l'overdub da parte dei musicisti inglesi e statunitensi veniva completato a Londra (secondo alcune voci il tempo delle tracce veniva accelerato a Londra per attirare il pubblico rock, pi\u00f9 abituato ad un battito spedito). L'album era stato confezionato con un cartoncino sagomato di un accendino Zippo e commercializzato per il mercato occidentale. Con il progredire degli anni settanta, Marley assunse il titolo di portavoce dei ceti bassi in Giamaica, grazie a brani come \"Concrete Jungle\", sottolineando l'abisso di diseguaglianza tra le abitazioni dei bassifondi di molti neri, e i quartieri ricchi di molti bianchi e neri della classe media. L'opposizione politica di Marley verso la classe dominante giamaicana era chiaramente derivata e ispirata dai duri discorsi di opposizione alla schiavit\u00f9 e al colonialismo dalla \"scoperta\" della Giamaica alla concessione dell'indipendenza dalla Gran Bretagna nel 1962. Inoltre, la strumentazione usata nello stile di Marley pu\u00f2 essere connessa con gli schiavi ribelli e con la musica derivante dall'Africa dell'ovest. Le percussioni erano l'elemento principale nella musica delle comunit\u00e0 africane e tra gli schiavi di colore, con uno specifico ritmo usato come forma di comunicazione che pu\u00f2 essere descritta come paralinguistico. Le percussioni rappresentavano un'importante forma di comunicazione durante l'era della schiavit\u00f9, visto che molti proprietari delle piantagioni vietavano agli schiavi di parlare le lingue tradizionali africane, e in alcuni casi veniva addirittura vietata loro la parola. Allo stesso modo l'uso di strumenti a fiato pu\u00f2 essere accomunato all'uso dell'\"abeng\", un corno di mucca adoperato dagli schiavi per segnalare a loro altri connazionali di armarsi.\nIl Rockers reggae.\nAttorno alla met\u00e0 degli anni settanta, vennero introdotte delle innovazioni musicali all'interno della scena Roots. Si trattava della nascita del Rockers, uno stile ritmico applicato al Roots e al Dub caratterizzata da toni pi\u00f9 pesanti, il quale inizi\u00f2 ad essere fortemente in voga durante questo periodo, sostituendo il \"One drop\", uno stile di batteria largamente diffuso nel primo periodo Roots.\nRobbie Shakespeare, bassista che suonava come turnista per la studio band The Aggrovators, \u00e8 ritenuto tra i responsabili dell'affermarsi di questo nuovo stile. Anche la batteria nello stile \"Rockers\" divenne pi\u00f9 complicata, ed anche l'introduzione di questa innovazione venne attribuita al contributo di un altro session player, Sly Dunbar, che assieme a Shakespeare formava la coppia Sly &amp; Robbie.\nNel \"rockers\", il basso veniva pesantemente amplificato, continuando a stabilire l'atmosfera pulsante di fondo. Ma il ruolo del basso divenne anche pi\u00f9 complicato e sperimentale. Queste linee di basso erano accompagnate da strumenti a percussione continui e regolari, ma l'elemento di spicco del genere era il particolare ritmo di batteria: pi\u00f9 spedito, duro e complicato del \"one drop\", con influenze provenienti da stili di stampo statunitense come il funk e la disco, che vennero introdotte dal batterista Sly Dunbar.\nMentre lo stile ritmico del Roots reggae classico sviluppato del primo periodo enfatizzava appunto il ritmo in \"one drop\" - dove il rullante e la grancassa battono solo alla terza battuta su un ritmo di 4/4 - il successivo ritmo \"rockers\" accentuava tutte e quattro le battute sui 4/4, molto similmente appunto alla musica disco americana. Secondo altri, il tipico ritmo rockers batterebbe solo sulla 1\u00aa, 2\u00aa e 4\u00aa battuta, mentre lo stile in cui la grancassa batte su ogni battito sui 4/4 si chiamerebbe Steppers.\nProbabilmente uno tra i pi\u00f9 famosi artisti che speriment\u00f2 questo stile fu Augustus Pablo con il disco del 1976 \"King Tubby Meets Rockers Uptown\" che combinava gli effetti Dub del produttore King Tubby con lo stile \"Rockers\" della sezione ritmica composta proprio da \nAncora una volta, le influenze musicali derivanti dalla tradizione rasta hanno giocato un ruolo importante nella nascita di questo stile; Dunbar venne chiaramente contaminato dallo stile ritmico di questa musica. La sua tecnica era stata in parte ispirata da quella di un altro turnista, Leroy \"Horsemouth\" Wallace, attualmente componente del famoso gruppo reggae Inner Circle. Sembra che Wallace avesse inventato il ritmo \"rockers\" in un'incisione del 1969 per Sir Coxsone Dodd intitolata \"Things a Come up to Bump\".\nPopolarit\u00e0 internazionale.\nEra anche il periodo in cui il reggae venne visto seriamente dai fan del rock in tutto il mondo come una musica che aveva qualcosa da dire ad alta voce: i punk in Gran Bretagna adottarono il roots reggae come parte della loro \"colonna sonora\", identificandosi molto con il suo stato di alienazione e di protesta. Nel Regno Unito infatti cominci\u00f2 a svilupparsi un forte revival di musica giamaicana; il reggae e lo ska iniziarono a riemergere proprio durante l'epoca punk. Gruppi come Aswad, Steel Pulse, Matumbi e UB40 proposero una versione \"occidentalizzata\" della musica giamaicana, che pur essendo molto semplice e banale, ebbe la fortuna di trovare terreno fertile all'interno della scena musicale del periodo grazie alle tematiche di protesta affini a quelle del punk politicizzato. Nacque cos\u00ec una sintonia tra le due correnti, e gruppi punk rock come i Clash o Stiff Little Fingers incisero vecchi brani di ska e reggae degli anni sessanta: i primi riproposero delle cover come \"Wrong Emboyo\" dei the Versatiles, \"\"Police &amp; Thieves\" di Junior Murvin, mentre i secondi, brani come \"Johnny Was\", cover di Bob Marley. Inoltre, lo stesso Marley sottoline\u00f2 la sua simpatia per il neonato movimento britannico tramite la canzone \"Punky Reggae Party\"\".\nDurante l'era roots, artisti come Burning Spear, Culture, The Congos, Big Youth, The Mighty Diamonds, Dillinger, Tapper Zukie, Lee Perry, The Ethiopians e Max Romeo divennero degli eroi, mentre il movimento roots fece di Bob Marley il portabandiera della Giamaica. Il \"roots reggae\" fu quindi il termine attribuito al nuovo stile di musica reggae sostenuta ed ascoltata principalmente dai rastafari, che trattava temi spirituali e religiosi tipici di questa cultura, come l'elogio di Jah Ras Tafari Makonnen - Haile Selassie I l'imperatore dell'Etiopia ma anche la povert\u00e0 e la resistenza all'oppressione del governo. Il roots reggae risult\u00f2 come una delle forme di reggae pi\u00f9 accessibili alle masse, nonch\u00e9 il sottogenere pi\u00f9 di successo in termini globali. Nonostante Bob Marley e i Wailers avessero portato il reggae al successo mondiale, furono proprio artisti come Toots &amp; the Maytals e Jimmy Cliff nel famoso film \"The Harder they come\" (1972) ad affermare il reggae e la musica giamaicana nel mondo.\nIl Roots reggae, bench\u00e9 nato nel territorio giamaicano, divenne largamente popolare in Europa specialmente tra i giovani di sinistra. Il culmine creativo del roots reggae venne raggiunto molto probabilmente nei tardi anni settanta, grazie ad artisti come Johnny Clarke, Horace Andy, Barrington Levy, e Linval Thompson che collaborarono con grandi produttori come Lee \"Scratch\" Perry, King Tubby, e Coxsone Dodd. Il roots reggae rappresenta una parte molto importante della musica giamaicana, e mentre altre forme di reggae cercarono in seguito un fine commerciale allontanandosi dai temi religiosi (reggae pop, lovers rock, dancehall, raggamuffin), il roots ha sempre mantenuto salda la sua fede trovando una schiera di sostenitori sparsi in tutto il mondo.\nRevival: il New roots.\nDopo l'esplosione ed il dominio della dancehall digitale, il raggamuffin, tra la fine degli anni ottanta e i primi anni novanta, la scena reggae cominci\u00f2 a dimostrare un ammirabile gesto di ripresa e autocontrollo, con lo sviluppo del revival del roots reggae, il cosiddetto \"new roots\", genere che ribad\u00ec a gran voce il rifiuto per le oscenit\u00e0 sostenute dagli artisti dancehall e ragga, sostituendo quelle tematiche con valori pi\u00f9 morali, in linea col vecchio roots reggae degli anni settanta. Questo ritorno alle radici nei primi anni novanta, venne guidato dall'enorme popolarit\u00e0 che stava ottenendo in quel periodo Garnett Silk. Silk fu uno dei cantanti pi\u00f9 talentuosi della storia del reggae non solo dal punto di vista vocale, ma anche nelle composizioni. L'artista mor\u00ec in un incidente stradale nel 1994, lasciando dischi straordinari come \"Gold\" (1993) e \"100% Silk\" (1994) e permettendo la rinascita di una nuova era roots. D'improvviso, artisti dancehall/raggamuffin videro la luce, si fecero crescere i dreadlock e mutarono i loro valori in positivo, mantenendo comunque le sonorit\u00e0 caratteristiche del genere. Inoltre, seguendo la scia di Garnett Silk, diversi cantanti roots cominciarono a combinare la sensitivit\u00e0 e spiritualit\u00e0 di Bob Marley con un approccio moderno alla loro musica. Luciano, Tony Rebel e Morgan Heritage furono tra i primi a presentare questa novit\u00e0. Con artisti come Anthony B e Buju Banton lo stile new roots presentava un tocco di dancehall, ma il sound era sostanzialmente ispirato al roots reggae. Alcuni artisti come Sizzla e Tony Rebel contribuirono alla creazione del new roots.\nAlcuni dei pi\u00f9 popolari di questa scena giamaicana attualmente possono essere artisti come Richie Spice, Luciano, Morgan Heritage, ma anche il tedesco Gentleman, cos\u00ec come I-Wayne, Fanton Moja, Lutan Fyah, Perfect, Natty King."}
{"id": "609270", "revid": "3115", "url": "https://it.wikipedia.org/wiki?curid=609270", "title": "Capo Comino", "text": "Capo Comino \u00e8 una localit\u00e0 situata nel comune di Siniscola (NU), nella costa nord-orientale della Sardegna; rappresenta l'estremo orientale dell'isola, al termine del golfo di Orosei.\nIl piccolo villaggio \u00e8 il luogo di origine dell'artista Ampsikora.\nContesto.\nDeve la sua fama alla lunga spiaggia di sabbia bianca e finissima, alle cui spalle si trovano le pi\u00f9 grandi dune della costa orientale sarda; a sud il paesaggio cambia, presentando una costa rocciosa alla cui estremit\u00e0 orientale \u00e8 situato il faro, in prossimit\u00e0 del capo da cui prende nome l'intera zona.\nL'area \u00e8 di grande interesse naturalistico e le spiagge, i fondali e l'acqua cristallina ne fanno una rinomata attrazione turistica, nonostante la presenza di foglie di posidonia spiaggiate; proprio la perfetta conservazione del sistema dunale l'ha resa lo scenario selvaggio ideale per l'ambientazione di diversi film, fra i quali:\nRelitti subacquei.\nA poche centinaia di metri dalla costa si trovano i resti di una flotta romana del periodo di Nerone, distrutta da una tempesta.\nAltri relitti in queste acque sono la nave \"Comandante Bafile\", affondata nel 1942 mentre era in navigazione da Civitavecchia a Cagliari, ed un piccolo aereo da caccia francese, un Chance Vought F4U Corsair, inabissatosi pi\u00f9 al largo nel giugno 1963 forse a causa di un'avaria, e trascinato verso spiaggia dalle reti di un peschereccio."}
{"id": "609278", "revid": "767487", "url": "https://it.wikipedia.org/wiki?curid=609278", "title": "\u04d6", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua ciuvascia, dove rappresenta un suono vocalico corto simile alla /e/.\nLa lettera apparve per la prima volta nel 1873 nell\"'Abecedario per ciuvasci nell'apprendimento dell'alfabeto russo\", prodotto da Ivan Jakovlevi\u010d Jakovlev. In altre varianti in disuso veniva utilizzato al suo posto il segno debole (\u044c)."}
{"id": "609283", "revid": "599013", "url": "https://it.wikipedia.org/wiki?curid=609283", "title": "Political reggae", "text": "Il political reggae \u00e8 un genere tematico della musica reggae, che tratta di temi politici di protesta, sorto negli anni settanta. Esso \u00e8 solitamente associato ed incluso nel roots reggae o nel dub poetry.\nStoria.\nArtisti come Bob Marley e Peter Tosh trascinarono il reggae su temi politici. I loro lavori degli anni settanta decretarono l'inizio della protesta politica nella musica reggae. Sicuramente molti di questi gruppi godettero di un buon periodo, ma rimasero socialmente attivi e consapevoli che la loro musica era un tramite per il loro messaggio. Questi gruppi non rimasero costantemente popolari, ma tornarono ad avere successo in diversi periodi negli anni ottanta e gli anni novanta. "}
{"id": "609284", "revid": "125825807", "url": "https://it.wikipedia.org/wiki?curid=609284", "title": "Kaiserliche Marine", "text": "La Kaiserliche Marine o Marina imperiale fu la marina militare creata alla formazione dell'Impero tedesco. Fu schierata tra il 1871 ed il 1919, derivando dall'unificazione fra la marina prussiana (K\u00f6niglich Preu\u00dfische Marine) e la Norddeutsche Bundesmarine, la marina della Confederazione Tedesca del Nord. Il \"Kaiser\" Guglielmo II diede grande impulso all'arma navale, causando di fatto una corsa agli armamenti fra l'Impero e la Gran Bretagna.\nSebbene imbattuta, la flotta della Marina imperiale fu in gran parte distrutta nel 1919 da parte dei suoi stessi ufficiali nel braccio di mare britannico di Scapa Flow, dove aveva dovuto consegnarsi in seguito alla fine della prima guerra mondiale, scegliendo di autoaffondarsi.\nLe unit\u00e0 principali della \"kaiserliche Marine\" erano denominate premettendo la sigla \"SMS\", a significare \"Seiner Majest\u00e4t Schiff\" (Nave di Sua Maest\u00e0).\nLa \"kaiserliche Marine\" inflisse la prima importante sconfitta navale alla Royal Navy in oltre cento anni, nella battaglia di Coronel, conseguendo inoltre una chiara vittoria tattica alla battaglia dello Jutland dove inflisse al nemico perdite maggiori di quelle subite; secondo una visione corrente la \"Hochseeflotte\" dopo quella battaglia non lasci\u00f2 pi\u00f9 i propri porti: in realt\u00e0 condusse in seguito svariate azioni, che non portarono, per\u00f2, al confronto diretto con la Flotta d'alto mare britannica.\nLa kaiserliche Marine fu la prima marina militare ad impiegare con successo il sottomarino su vasta scala (furono commissionati 375 mezzi prima della fine della guerra), ed impieg\u00f2 anche gli zeppelin. Non raggiunse mai il numero di unit\u00e0 schierato dalla Royal Navy, ma ebbe in dotazione i migliori proiettili ed il miglior propellente per gran parte del conflitto.\nLa marina militare tedesca, dopo un periodo di forti limitazioni imposte dal Trattato di Versailles, rinacque nel 1935 con il nome di Kriegsmarine.\nStoria.\nDal 1871 al 1890.\nL'Ammiragliato imperiale fu istituito il 1\u00ba febbraio 1872; il primo capo fu il \"General der Infanterie\" Albrecht von Stosch, mentre il \"Kaiser\" ne deteneva il comando supremo.\nInizialmente il compito principale della marina imperiale fu la protezione delle coste e delle rotte commerciali, ma ben presto ebbe anche basi all'estero. Nel 1886 la flotta era costituita da 25 unit\u00e0 corazzate (delle quali una era in legno e una in acciaio), 9 cannoniere, 11 fregate, 10 corvette, 3 avvisi e 2 arieti torpedinieri. Negli anni novanta prese parte alla fondazione delle colonie in Africa (Togo, Camerun, Tanganica e Namibia), Asia (concessioni commerciali in Cina) ed Oceania (una parte della Nuova Guinea e le l'arcipelago di Bismarck). Kiel sul mar Baltico e Wilhelmshaven sul Mare del Nord furono le sue basi principali.\nDal 1890 al 1914.\nCol sostegno di Guglielmo II, nel 1897 il nuovo Ministro della Marina, l'ammiraglio Alfred von Tirpitz, in seguito comandante della Marina, diede inizio alla costruzione di una grande e moderna flotta, dotata di navi da battaglia e sottomarini. Nel 1905 infatti le navi corazzate salirono a 37 (cinque delle quali per\u00f2 obsolete) e le unit\u00e0 secondarie a 52, di cui 16 adibite a nave-scuola, per un totale di 13.106 militari.\nIl nerbo della flotta fu costituito dalla \"Hochseeflotte\" (la flotta d'alto mare) e dagli \"U-Boot\".\nPrima guerra mondiale.\nLe maggiori battaglie combattute dalla Marina imperiale tedesca furono:\nScontri minori comprendono la guerra di corsa condotta dalla SMS \"Emden\", dalla SMS \"K\u00f6nigsberg\", e dalla SMS \"Seeadler\".\nDopo la fine della guerra, la maggioranza delle pi\u00f9 moderne navi della Marina imperiale (74 unit\u00e0) fu internata a Scapa Flow, dove l'intera flotta, con poche eccezioni, fu autoaffondata dagli equipaggi il 21 giugno 1919 su ordine del suo comandante, contrammiraglio Ludwig von Reuter.\nNavi corsare.\nNel 1916 la battaglia dello Jutland dimostr\u00f2 che la Flotta tedesca d'alto mare era talmente potente da sfidare anche la Royal Navy, con la sua flotta metropolitana (\"Home Fleet\"). I tedeschi, con l'efficienza delle loro artiglierie e la robustezza delle loro navi, inflissero colpi mortali alle navi inglesi, causando molte pi\u00f9 perdite di quante ne subirono. Eppure n\u00e9 Hipper n\u00e9 il suo comandante Scheer compresero la portata del loro successo e si ritirarono verso le loro basi lasciando che la \"Home Fleet\" facesse da padrona del Mare del Nord. La situazione strategica rest\u00f2 dunque la stessa, e per il resto della guerra non vi furono altre battaglie di tali proporzioni, la flotta tedesca rimase imbottigliata nel Baltico, come quella austriaca nell'Adriatico, svantaggiate dalla posizione strategica e dalla mancanza di basi oltremare. Nel frattempo gli eserciti si fronteggiavano nelle trincee, incapaci di prevalere in maniera decisiva l'uno contro l'altro. Non esisteva pi\u00f9 la manovra e l'unica legge bellica che restava valida era quella del logoramento dell'avversario, fino a che una delle due parti non prevalesse sull'altra. L'Alleanza non avrebbe mai potuto, grazie soprattutto al cambio di schieramento dell'Italia, (originariamente parte della Triplice Alleanza, per poi passare, dopo un anno di neutralit\u00e0, con la Triplice Intesa) che sovvert\u00ec i rapporti di forza anche in Mediterraneo, vincere la guerra sui mari. Ma se questi fossero stati interdetti alla navigazione dei convogli alleati, soprattutto dalle Americhe, allora forse l'Intesa avrebbe accusato il colpo e ceduto sul terreno di Francia e Italia contro gli Imperi centrali.\nPer ottenere questo risultato, i tedeschi provarono tutto quello che all'epoca era tecnicamente possibile, e talvolta, arrivarono anche oltre, improvvisando con armi che avevano a che vedere pi\u00f9 con la scaltrezza che con la potenza di fuoco.\nGli incrociatori leggeri e corazzati tedeschi, rimasti fuori dalla madrepatria dopo l'inizio della guerra e la caduta di alcune colonie oltremare, si diedero molto da fare per distruggere quante pi\u00f9 navi possibile poterono, approfittando della iniziale scarsa organizzazione dei convogli, ma presto la reazione della Royal Navy le elimin\u00f2 fino all'ultima nave, e dopo molti successi iniziali, di queste navi non restava pi\u00f9 traccia sul mare gi\u00e0 nella primavera del 1915. Alla fine di quell'anno, per\u00f2, i tedeschi avevano in armamento altri 5 incrociatori, stavolta corsari, ovvero mercantili armati che contavano, con la scaltrezza e l'inventiva, di passare per innocue navi mercantili, forzare il blocco navale inglese e raggiungere gli oceani, facendo prendere le proprie tracce e combattendo poi le navi mercantili nemiche. Queste navi erano il \"Wolf\", Il \"M\u00f6we\", il \"Meteor\" e il \"Cormoran\". L'ultima e pi\u00f9 piccola era il \"Seeadler\"."}
{"id": "609293", "revid": "767487", "url": "https://it.wikipedia.org/wiki?curid=609293", "title": "Negi Springfield", "text": " \u00e8 il protagonista del manga \"Negima: Magister Negi Magi\" e l'insegnante responsabile della classe media 3\u00baA (precedente 2\u00baA) presso l'Istituto Femminile Mahora.\nNegi \u00e8 il figlio del mago Nagi Springfield, conosciuto anche come il leggendario \"Thousand Master\", scomparso anni prima durante una non meglio definita guerra fra maghi. Da piccolo, trascorre la sua infanzia insieme alla cugina Nekane Springfield in un piccolo villaggio nei monti dell'Inghilterra ed \u00e8 proprio l\u00ec che inizia a studiare le arti magiche occidentali, insieme ad Anya, sua amica di infanzia. Durante questo periodo, Negi cerca pi\u00f9 volte di mettersi in pericolo, sperando che in una di tali occasioni possa giungere suo padre per salvarlo.\nE durante il suo quarto anno di et\u00e0, il suo desiderio viene realizzato. Infatti, un'orda di demoni attacca improvvisamente il villaggio dove Negi vive insieme agli altri maghi, causando la ricomparsa di Nagi, fino ad allora creduto morto. Il leggendario \"Thousand Master\" interviene per salvare suo figlio dal pericolo imminente e dopo aver sconfitto con un potente incantesimo i demoni che assediano il villaggio, lascia la sua staffa al figlio Negi, scomparendo nuovamente nel nulla.\nDopo l'incidente presso il villaggio inglese, Negi, Nekame e Anya si trovano costretti a spostarsi presso un villaggio di maghi nel Galles, dove Negi si immerge negli studi per potersi diplomare al pi\u00f9 presto come mago effettivo. E cos\u00ec, quando finalmente conquista il diploma tanto atteso, viene sottoposto all'ultima prova che lo render\u00e0 un mago vero e proprio: insegnare l'inglese presso l\"'Istituto Femminile Mahora\".\nCon il suo trasferimento in Giappone hanno anche inizio le sue avventure alla ricerca del padre scomparso.\nAttualmente ha stipulato un patto provvisorio con:\nInoltre, dopo la lunga saga del viaggio a Ky\u014dto, diverr\u00e0 apprendista di K\u016b Fei (studentessa n. 12) per le arti marziali e di Evangeline A.K. McDowell (studentessa n. 26) per le arti magiche.\nSconfitta l'astuta Chao Lingshen (studentessa n. 19) alla fine del festival culturale e superato lo scoglio degli esami di met\u00e0 semestre, nei quali la 3-A si classifica 2\u00ba tra le sezioni dell'ultimo anno delle medie, Negi decide di usare le vacanze estive, oltre che per aiutare le Baka Rangers con i loro problemi scolastici, per allenarsi e per organizzare l'importante viaggio in Galles a cui hanno deciso di partecipare anche tutte le sue Ministra Magi, cio\u00e8 le studentesse con cui ha stipulato patti provvisori, insieme a K\u016b Fei, Kaede, Chachamaru, Kazumi, Sayo e Kotaro.\nOvviamente sempre con l'obbiettivo di ritrovare il suo amato padre.\nGiunto nel Galles, Negi si ricongiunge con la sua cugina, Nekane, e la sua amica d'infanzia, Anya.\nNegi e le sue compagne raggiungono il mondo magico, una dimensione dove regna la magia e dove sarebbe disperso anche il padre di Negi.\nAppena arrivati, si trovano di fronte ad una citt\u00e0 immensa e futuristica.\nUna delle leggi della citt\u00e0 prevede che ogni carta, arma o manufatto magico deve essere trasportato all'interno di un particolare contenitore.\nMa Negi viene attaccato a tradimento e ferito gravemente da Fate Averruncus, accompagnato da tre misteriosi compagni.\nKaede, Setsuna e Kotaro attaccano i nemici, ma vengono sconfitti facilmente.\nTuttavia Negi, nonostante la grave ferita, decide lo stesso di affrontare Fate Averruncus, mentre Asuna riesce a estrarre dal contenitore le loro armi magiche.\nKonoka utilizza la sua carta per attivare il suo potere e curare Negi, che altrimenti morirebbe dissanguato.\nFate e i suoi compagni cercano di impedirlo, ma vengono respinti dalle compagne di Negi, mentre Kaede, Setsuna e Kotaro si riprendono unendosi alla lotta.\nKonoka cura Negi, ma a quel punto Fate decide di sistemarli facendo precipitare delle immense colonne di roccia nera sulla pedana dove si trovano i suoi nemici.\nA causa di questo attacco, Negi e il suo gruppo si ritrovano sparpagliati nel mondo magico.\nNegi, con a fianco Chachamaru, si mette alla ricerca delle sue compagne, e si ricongiunge con Chisame e Kotaro.\nIl gruppo giunge in una piccola citt\u00e0 e continuano a cercare le altre, tra le quali ci sono anche Yuna, Makie, Ako, Akira e Natsumi, che di nascosto si erano unite alla comitiva di Negi.\nMa Negi scopre che su quasi tutti loro \u00e8 stata messa una taglia, perch\u00e9 accusati della distruzione del portale che li ha condotti nel mondo magico, e quindi devono camuffarsi.\nRitrovano Kazumi e Sayo, e rintracciano Natsumi, Ako e Akira, che sono costrette a lavorare come cameriere per saldare dei debiti.\nNegi e Kotaro devono combattere in un torneo per liberarle.\nRiportano vittorie folgoranti, e Negi ha l'idea di farsi passare per il padre Nagi, in modo da richiamare l'attenzione delle sue compagne disperse nel mondo magico.\nDopo Negi viene attaccato da un misterioso individuo in maschera, Kagetaro, rischia di avere la peggio ma viene salvato da Jacobus Rakan, un vecchio compagno d'armi del padre.\nIn compagnia di Chisame Negi si allena insieme a Rakan, e quest'ultimo gli confida che ha solo un modo per raggiungere il livello di potere di Fate Averruncus: utilizzare un particolare incantesimo, datogli da Evangeline, che gli permetta di adoperare la magia oscura della sua maestra.\nNegi sceglie l'oscurit\u00e0, e dopo una terribile battaglia sul piano astrale con un doppio di Evangeline, riesce ad assorbire l'energia oscura.\nIn seguito si reca alla capitale abbandonata del regno magico, Ostia, dove si ricongiunge con Asuna, Konoka, Setsuna e Kaede.\nDopo aver ritrovato anche Kamo, Ku Fei ed Haruna, arriva Sayo e comunica che il gruppo di cercatori di tesori di cui fa parte Nodoka, \u00e8 sotto l'attacco di alcuni guerrieri mercenari.\nNegi va prontamente in soccorso di Nodoka e dei suoi nuovi amici, pronto ad utilizzare le sue nuove energie oscure.\nContro il gruppo di mercenari, Negi riporta una vittoria schiacciante, riunendosi a Nodoka e ai suoi compagni.\nPoco dopo comincia ad Ostia una festa per celebrare l'anniversario della fine della guerra scoppiata venti anni prima.\nMentre \u00e8 da solo, Negi viene avvicinato da Fate Averncus: nonostante Negi, raggiunto da Asuna e Setsuna, sia pronto a combattere, Fate afferma di voler solo parlare con lui. Fate propone al suo nemico di farsi scortare da lui fino ad un portale che ricondurr\u00e0 Negi e il suo gruppo nel mondo normale. Ma in cambio Fate vuole che Negi gli consegni Asuna. La proposta manda su tutte le furie Negi, che rifiuta.\nFate allora ricatta Negi: se non accetta la sua proposta, la sua ritorsione cadr\u00e0 sull'istituto Mahora. Inoltre Fate afferma di volere la distruzione del mondo magico. Quindi si chiede a Negi di salvare le persone a lui care in cambio della distruzione di un mondo.\nCombattuto su cosa fare, Negi alla fine viene convinto da Asuna a rifiutare.\nSubito dopo, Setsuna intuisce che Fate sta macchinando qualcosa, e lo costringe allora a tirare fuori uno strano artefatto magico (si scoprir\u00e0 poi che tale artefatto serviva, se Negi avesse accettato la proposta del suo nemico, a legarlo automaticamente ad un incantesimo che gli avrebbe impedito per sempre di attaccare Fate).\nFate reagisce attaccando Sestuna, che schiva l'attacco, e la battaglia comincia.\nNegi si mostra molto abile, riuscendo anche a colpire Fate allo stomaco, cosa che stupisce il nemico.\nDa allora per\u00f2 Fate comincia a fare veramente sul serio, e la sua superiorit\u00e0 su Negi ritorna.\nNegi viene messo alle strette, ma viene salvato dall'intervento di Nodoka, che intende leggere nella mente di Fate.\nQuando quest'ultimo, irritato da ci\u00f2, sta per pietrificare Nodoka, Negi interviene determinato e incredibilmente carico di energia.\nDavanti a questo mutamento, unito al sopraggiungere di Rakan, Konoka e Asuna, Fate decide di ritirarsi (in realt\u00e0 lo fa perch\u00e9 ha raggiunto il suo scopo principale: catturare Asuna sostituendola con una sosia).\nTerminato lo scontro, il gruppo di Negi si separa per non farsi trovare dalle autorit\u00e0, ma Negi incrocia Yue, giunta sul luogo insieme agli altri cavalieri di Ariadne.\nIl ragazzo sembra riconoscerla, ma siccome le compagne di Yue lo identificano come ricercato, cercano di catturarlo e lo costringono a fuggire.\nIn seguito Negi, riunitosi con le sue compagne e dubbioso sul fatto che la ragazza vista fosse veramente Yue o no, scopre alcune cose su Fate dall'artefatto pietrificato di Nodoka. E assiste ad un film di Rakan che narra la storia dell'Ala Rubra e di come vinse la grande guerra che si svolse nel mondo magico venti anni prima degli eventi correnti. Quella guerra rese un eroe Nagi Springfield. Inoltre quel film introduce un nuovo personaggio che incuriosisce molto Negi: la principessa Arika.\nDopo una pausa nella terme di Ostia, Negi e Kotaro riprendono i combattimenti nell'arena per riscattare Natsumi, Ako e Akira.\nAd un certo punto per\u00f2 nell'arena scendono Kagetaro e soprattutto Rakan, con grande sconcerto di Negi.\nRakan infatti vuole che Negi combatta contro di lui, perch\u00e9 se intende sconfiggere nemici come Fate, allora deve dimostrare di sapersi battere contro guerrieri di livello superiore.\nPer prepararsi al duello, Negi e Kotaro vengono allenati da Theodora, una principessa del mondo magico, Ricardo, un senatore ex-guerriero, e Seras, donna alla guida dei cavalieri di Ariadne. Tutti loro sono stati amici e alleati di Nagi durante la grande guerra di venti anni prima. Inoltre si aggiunge anche il doppio di Evangeline che aveva insegnato a Negi la magia oscura.\nSiccome mancano pochi giorni alla battaglia, gli allenamenti si svolgono in un luogo dove il tempo scorre diversamente rispetto al mondo vero (sfrutta lo stesso principio del resort di Evangeline, quindi pochi giorni nella realt\u00e0, in questo luogo corrispondono ad un mese).\nParlando con Theodora, Negi le chiede se la principessa Arika \u00e8 sua madre, ma Theodora afferma che non pu\u00f2 parlare con lui di queste cose, dato che ancora non \u00e8 preparato a sapere certi eventi del passato.\nComunque la principessa per aiutarlo sigla un pactio con Negi, munendolo di una carta che gli permetter\u00e0 di evocare volta per volta gli artefatti delle sue partner.\nInfine arriva il giorno dello scontro di Negi e Kotaro contro Rakan e Kagetaro.\nNegi e Kotaro iniziano bene, il primo sembra persino sconfiggere piuttosto rapidamente Rakan.\nMa ben presto Rakan si rialza e utilizza al massimo la sua forza e la sua esperienza, massacrando Negi (e anche Kagetaro si dimostra per Kotaro un avversario notevolmente pericoloso) che infine finisce a terra sanguinante insieme al suo amico.\nIl duo comunque non si d\u00e0 per vinto.\nNegi intende usare un attacco speciale, quindi Kotaro deve tenere occupati i nemici. Riesce ad inchiodare ad un muro Kagetaro, e trattiene Rakan quanto basta perch\u00e9 Negi riesca ad usare un colpo potentissimo che mescola le tecniche della magia oscura con quelle apprese da Rakan.\nNegi colpisce e sembra che riesca ad abbattere definitivamente Rakan. Quest'ultimo si rialza ancora, ma non intende pi\u00f9 combattere: l'ultimo colpo, se Negi avesse voluto, avrebbe potuto essere mortale per Rakan, e questo significa che lo scopo di far diventare Negi un guerriero di livello superiore \u00e8 stato raggiunto (in realt\u00e0 i due continueranno a lungo a scambiarsi pugni, ma si tratter\u00e0 di una scazzottata tra amici e non di un vero combattimento. Alla fine il tutto si concluder\u00e0 ufficialmente con un pareggio).\nRakan consegna a Negi i soldi della vincita, rendendo possibile il riscatto di Natsumi, Akira e Ako, alle quali viene finalmente tolto il collare."}
