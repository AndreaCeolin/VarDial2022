{"id": "627530", "revid": "446353", "url": "https://it.wikipedia.org/wiki?curid=627530", "title": "Vosper (motosilurante)", "text": "Le motosiluranti da 70 piedi (22 metri) furono delle unit\u00e0 di attacco veloci progettate dalla Vosper, che riusc\u00ec a farla adottare alla Royal Navy. Le nuove unit\u00e0 erano dotate di tre motori 18 cilindri a W Isotta Fraschini Asso, che avevano all'epoca ottime prestazioni. Negli anni successivi al 1936 ne vennero realizzate alcune, ma dopo lo scoppio della guerra la produzione dovette trovare alternative ai motori italiani, che vennero sostituiti da motori Merlin modificati e soprattutto dai Packard americani.\nMTB 102.\nIl prototipo di queste unit\u00e0 fu la MTB 102, realizzata nel 1937, lunga 68 piedi, armata di quattro tubi lanciasiluri da 18 pollici (457\u00a0mm), cariche di profondit\u00e0 e mitragliera 20 mm Oerlikon, che con i suoi 48 nodi di velocit\u00e0 raggiunta nelle prove e 43 nodi di velocit\u00e0 a pieno carico \u00e8 stata la pi\u00f9 veloce unit\u00e0 militare nella storia della Royal Navy. Il prototipo venne principalmente usato per prove.\nSviluppo del progetto.\nSuccessivamente vennero prodotte unit\u00e0 di lunghezza di 70 e 72,5 piedi. Le prime sei unit\u00e0 da 70 piedi erano equipaggiate sempre con motori Isotta Fraschini che permettevano a queste unit\u00e0 di raggiungere una velocit\u00e0 di 42 nodi ed armate da due tubi lanciasiluri da 21 pollici (533\u00a0mm), cariche di profondit\u00e0 e da due mitragliatrici da 12,7 mm binate. La successive venti unit\u00e0, con l'entrata in guerra dell'Italia vennero equipaggiate con motori americani Hall-Scott mentre l'armamento rispetto alle precedenti venti unit\u00e0 videro l'aggiunta di due mitragliatrici Vickers K da 7,7 mm binate.\nLe successive sei unit\u00e0 erano previste per la Marina Ellenica ma solo due vennero realizzate e prima della consegna vennero prese in carico dalla Royal Navy, mentre per le altre quattro essendo queste unit\u00e0 destinate ad essere equipaggiate con motori italiani, la loro costruzione venne annullata e queste imbarcazioni cannibalizzate come parti di ricambio per le altre unit\u00e0 in servizio. Le due unit\u00e0 entrate in servizio avevano la loro velocit\u00e0 limitata a 27 nodi e vennero armate con due tubi lanciasiluri da 18 pollici, due mitragliatrici quadruple da 7,7 mm e due mitragliatrici singole da 7,7 mm, poco efficaci negli incontri con le S-boote tedesche, tanto che nelle serie successive l'armamento non ebbe pi\u00f9 tale configurazione.\nNelle serie successive la lunghezza dello scafo venne allungato a 72 piedi. Tali unit\u00e0 vennero equipaggiate con motori Packard che permettevano di raggiungere la velocit\u00e0 di 40 nodi e l'armamento configurato in una prima serie in due tubi lanciasiluri da 21 pollici, una mitragliatrice binata da 12,7 mm e due mitragliatrici binate da 7,7 mm, mentre nelle serie successive le mitragliatrici da 7,7 mm vennero sostituite da un cannone 20 mm Oerlikon, eccetto un gruppo di unit\u00e0 che venne armato da due tubi lanciasiluri da 21 pollici, una mitragliatrice binata da 12,7 mm, due mitragliatrici binate da 7,7 mm e un cannone 20 mm Oerlikon. In questo stesso gruppo di imbarcazioni, in alcune unit\u00e0 la mitragliatrice da 7,7\u00a0mm venne rimpiazzata dal cannone da 20\u00a0mm Oerlikon.\nMolte di queste unit\u00e0 vennero realizzate su licenza negli Stati Uniti e vennero poi consegnate ai britannici. Alcune di queste unit\u00e0 vennero consegnate poi dai britannici alla Marina Olandese altre alla Marina della Francia Libera, altre ancora alla Marina Indiana, mentre un numero cospicuo venne costruito negli Stati Uniti per la Marina Sovietica. Le unit\u00e0 sopravvissute al conflitto vennero poi restituite agli Stati Uniti alla fine della seconda guerra mondiale.\nTra il 1943 e il 1945, vennero realizzate le motosiluranti da 73 piedi Vosper Type I e Type II, con motori Packard sempre pi\u00f9 potenti, artiglierie, siluri e radar esse divennero mezzi di notevole potenza ed efficienza.\nLe unit\u00e0 Type I realizzate in 17 esemplari eranop armate da quattro tubi lanciasiluri da 18 pollici, una mitragliera 20 mm Oerlikon e una mitragliatrice da 12,7 mm binata e due mitragliatrici da 7,7mm binate.\nLe unit\u00e0 Type II vennero armate da due tubi lanciasiluri da 18 pollici, due mitragliere singole 20 mm Oerlikon due mitragliatrici binate da 7,7mm e da un cannone 57 mm singolo. Delle 15 unit\u00e0 previste soltanto dodici vennero realizzate.\nLe Vosper nella Marina Militare.\nAl termine del conflitto alcune di queste unit\u00e0 entrarono a far parte della Marina Militare Italiana e della Marina militare egiziana.\nLa Marina Militare Italiana, che nel secondo dopoguerra per un certo numero di anni frequent\u00f2 sovente il supermercato americano dell'usato garantito, acquist\u00f2 a Palermo, nel febbraio 1947 dall'ARAR alcune Vosper, insieme ad altre unit\u00e0 di attacco rapido alleate, quali le Higgins e le Elco rimaste abbandonate in Italia. All'epoca, poich\u00e9 in forza del Trattato di pace del 1947, alla Marina Militare Italiana non era consentito l'impiego di motosiluranti queste unit\u00e0 vennero iscritte nel Quadro del Naviglio ausiliario con la classificazione Galleggianti Inseguimento Siluri (G.I.S.) e rimorchiate negli arsenali di Taranto e di La Spezia per provvedere al loro ripristino. In totale vennero acquistate ventisei motosiluranti U.S.A., concesse durante la guerra alla Gran Bretagna in \"Lend-Lease\" e restituite pro forma alla US Navy a fine guerra. \nDopo un approfondito controllo delle effettive condizioni di ogni imbarcazione, fu presa la decisione di riarmare le \"Higgins\", parte delle \"Vosper\" e nessuna delle due \"Elco\", tra l'altro di modello piuttosto obsoleto e reduci da un pi\u00f9 lungo ed intenso impiego bellico con la Royal Navy. L'esigenza per la quale queste unit\u00e0 erano state acquisite era quella di poter disporre di un discreto numero di unit\u00e0 veloci costiere da impiegare nell'allora delicato settore dell'Adriatico per il possibile contrasto alle motosiluranti jugoslave. In totale, oltre alle due Elco scartate, vennero acquistate sette Higgins, tutte entrate in servizio e riarmate, e diciannove Vosper, tredici delle quali riallestite e sei cannibalizzate.\nDecadute le clausole del Trattato di Pace, tutte le unit\u00e0 furono iscritte nel Quadro del Naviglio Militare il 1\u00ba aprile 1951 e classificate motosiluranti il 1\u00ba novembre 1952. Dal 1\u00ba gennaio 1954 queste unit\u00e0 ebbero il distintivo ottico definitivo di tre cifre, con il 4 come prima cifra, che contraddistingue in ambito NATO le unit\u00e0 da pattugliamento italiane.\nLe Vosper in servizio nella Marina Militare riconfigurarono il loro armamento in due lanciasiluri pa 450\u00a0mm e cinque mitragliere antiaeree da 20/65mm in un impianto prodiero singolo di fabbricazione nazionale e un impianto quadruplo poppiero di fabbricazione tedesca.\nLe Vosper insieme alle Higgins e alle motosiluranti tipo CRDA costruite a Monfalcone vennero destinate ad operare nelle acque dell'Adriatico e dello Ionio, svolgendo normale attivit\u00e0 addestrativa raggruppate nel Comando Motosiluranti (Comos) con sede a Brindisi."}
{"id": "627534", "revid": "599013", "url": "https://it.wikipedia.org/wiki?curid=627534", "title": "Ingarik\u00f3", "text": " \nGli Ingarik\u00f3 (nella loro lingua, A'murugok: popolo delle sorgenti) sono un gruppo etnico del Brasile, della Guyana e del Venezuela che ha una popolazione stimata in circa 4.000 individui (1990).\nInsediamenti.\nVivono nello stato brasiliano di Roraima, in Guyana e in Venezuela, nella zona del monte Roraima, un punto in cui i tre paesi confinano. La loro terra fa parte del territorio indigeno Raposa Serra do Sol, in cui vivono con i Patamona e gli Akawaio, sottogruppi del pi\u00f9 ampio gruppo definito \"Kapon\"\nStoria.\nNel 1998 reclamano alla corte suprema della Guyana il loro diritto di coltivare la terra, usurpato a loro dire dai numerosi cercatori d'oro.\nNel 2013 Survival International rende noto che il governo della Guyana vorrebbe costruire una diga per una centrale idroelettrica sul fiume Mazaruni inonando la valle dove vivono e senza il consenso degli indigeni stessi."}
{"id": "627536", "revid": "345405", "url": "https://it.wikipedia.org/wiki?curid=627536", "title": "Transdifferenziazione", "text": "Viene definita transdifferenziazione la trasformazione di cellule appartenenti ad uno dei tre foglietti embrionali in cellule di un altro foglietto embrionale.\nNel corso di una differenziazione cellulare, l'espressione genica delle cellule cambia radicalmente. Molti geni quasi si \"spengono\" (forse tramite metilazione del DNA o deacetilazione istonica). Una transdifferenziazione autentica richiede tuttavia una regolazione simultanea dell'espressione di migliaia di geni, dapprima in quantit\u00e0 elevate, in seguito in quantit\u00e0 nuovamente ridotte (come per ottenere una cellula epatica da una muscolare, le cellule devono avere a disposizione tutt'altre proteine).\nIn linea di massima, una tale transdifferenziazione pu\u00f2 aver luogo in via diretta o indirettamente tramite una dedifferenziazione seguita da una differenziazione in senso opposto. Attualmente si suppone che soltanto le cellule staminali (in misura ridotta) siano in grado di fare ci\u00f2.\nLa medusa di \"Turritopsis nutricula\" \u00e8 l'unica forma nota per aver sviluppato la capacit\u00e0 di ritornare ad uno stato di polipo, attraverso un processo di transdifferenziazione."}
{"id": "627537", "revid": "110157", "url": "https://it.wikipedia.org/wiki?curid=627537", "title": "Iranxe Manoki", "text": " \nGli Iranxe Manoki sono un gruppo etnico del Brasile che ha una popolazione stimata in circa 258 individui. Parlano la lingua Irantxe (D: Munku-IRA01) e sono principalmente di fede animista.\nVivono nello Stato brasiliano del Mato Grosso, sul Rio Cravari. Si autodefiniscono con il nome di \"M\u00fcnk\u00fc\". Molti dei componenti di questa etnia usano il portoghese come seconda lingua."}
{"id": "627538", "revid": "729019", "url": "https://it.wikipedia.org/wiki?curid=627538", "title": "Octodon degus", "text": "Il degu (Octodon degus) o deg\u00f9 o ottodonte \u00e8 un roditore, originario del Cile, dall'aspetto simile a un grosso gerbillo dalle larghe orecchie.\nCaratteristiche.\nI degu sono caratterizzati da una coda formata da un sottile strato di epidermide che ricopre le vertebre e che in caso di pericolo si stacca lasciandole scoperte e non ricrescendo (infatti pu\u00f2 capitare che rimanga in mano al veterinario o al padrone se non ne sono al corrente). Le zampe sono caratterizzate dalla presenza di artigli che li aiutano nell'arrampicarsi. Vivono in tunnel sotterranei e sono animali diurni.\nSono erbivori e si nutrono di ogni tipo di vegetale e radici. Tuttavia le patate, le melanzane e le parti verdi dei pomodori sono velenose per il loro organismo.\nCrescita.\nI maschi diventano maturi a circa 6 mesi, mentre le femmine a circa 3-6 mesi.\nLe femmine sono riproduttive per tutto l'anno e possono generare 2-3 nidiate l'anno.\nLa madre comincia a svezzare i cuccioli dopo 4-6 settimane di vita, i quali cominciano ad aprire gli occhi dopo 3-4 giorni di vita.\nAppena nati i cuccioli pesano 15 g per arrivare allo stadio adulto pesando 300 g e raggiungendo una lunghezza massima dai 13 ai 20\u00a0cm (per entrambi i sessi).\nAllevamento.\nQuando allevati come animali domestici, \u00e8 opportuno porre attenzione all'alimentazione. \u00c8 assolutamente dannoso dargli da mangiare carboidrati, zuccheri o troppa frutta: sono infatti soggetti a diabete, che potrebbe portarli a sviluppare cataratte, alla cecit\u00e0 o - nei casi peggiori - alla morte.\nI degu solitamente si riproducono una volta all'anno e l'ovulazione della femmina \u00e8 stimolata durante l'accoppiamento. Se si possiede una coppia di questi e non li si vuole far riprodurre la cosa migliore \u00e8 castrare il maschio o sterilizzare la femmina, in quanto non ci sono segni evidenti, a parte l'ingrossamento della vulva, che ne determinino lo stato. Il numero di degu nati da una sola cucciolata pu\u00f2 variare da uno a sette. Per quel che riguarda il comportamento di questi animali, a differenza della maggior parte dei roditori, il maschio non tende a uccidere i piccoli, anzi, si prende costantemente cura di loro alternandosi con la madre, quindi non occorre separarli se li si possiede. Dopo il parto la femmina \u00e8 di nuovo in calore, ma la possibilit\u00e0 di una seconda cucciolata \u00e8 molto bassa. Appena nati i cuccioli non hanno la capacit\u00e0 di termoregolarsi, e non possono aprire gli occhi se non raramente. Li apriranno comunque entro pochi giorni.\nDopo alcune settimane i cuccioli sono svezzati dai genitori e cominciano a imitare il loro comportamento come ogni mammifero.\nLa vita media dei degu, in natura, di solito \u00e8 di tre anni a causa dei predatori; ma, se animali da compagnia, possono arrivare alla veneranda et\u00e0 di 10 e in qualche raro caso se tenuti bene fino a 11 anni.\nIl sistema digerente del degus va particolarmente curato con una dieta creata dal veterinario perch\u00e9 molto sensibile, cos\u00ec come i denti particolarmente attaccabili da carie e da ascessi.\nIl degus va tenuto in luoghi asciutti e caldi perch\u00e9 facilmente colpito da polmonite."}
{"id": "627539", "revid": "486946", "url": "https://it.wikipedia.org/wiki?curid=627539", "title": "Iranxe", "text": ""}
{"id": "627540", "revid": "446353", "url": "https://it.wikipedia.org/wiki?curid=627540", "title": "Fairmile A", "text": "Le unit\u00e0 delle classi Fairmile A e le successive Fairmile C erano un tipo di imbarcazioni militari definibile come \"motolancia\" o cannoniera litoranea progettate da Fairmile Marine per la Royal Navy.\nStoria.\nPoco prima della seconda guerra mondiale l'industriale britannico Noel Macklin present\u00f2 all'Ammiragliato britannico un piano innovativo per la produzione in serie di una motolancia. Il progetto utilizzava parti prefabbricate, che hanno permesso a varie piccole imprese, come anche imprese produttrici di mobili e pianoforti, di produrre i singoli componenti, che avrebbero potutoo quindi essere assemblati in cantieri navali separati. Lo scafo doveva essere realizzato con fasciame in mogano a doppia diagonale con telai in multistrato suddivisi in nove compartimenti stagni.\nL'Ammiragliato ha rifiutato il concetto e cos\u00ec il prototipo \u00e8 stato costruito come impresa privata. Nel luglio 1939, due mesi prima dello scoppio della guerra, l'Ammiragliato cambi\u00f2 idea e assegn\u00f2 a Macklin un contratto per costruire altri undici Fairmiles di tipo A.\nCaratteristiche.\nLe imbarcazioni derivavano dal concetto delle motolance leggere della prima guerra mondiale, ma con l'allungamento da 24 a 33 metri circa. Realizzate in fretta per le esigenze inglesi dal 1940, rivelarono molti difetti, come l'insufficiente autonomia e scarse capacit\u00e0 nautiche. Armate di 12 cariche di profondit\u00e0 e un piccolo ecogoniometro (sonar), erano armate con un cannone da 47 mm e due mitragliatrici da 7,7 mm antiaeree. Le 12 unit\u00e0 di classe A vennero poi trasformate in posamine, mentre altre 24 erano del tipo C e vennero armate con due cannoni da 40 Vickers e quattro mitragliatrici da 12,7 mm, che ne incrementarono le capacit\u00e0 antiaeree. Sullo scafo delle Fairmile A vennero successivamente sviluppate le motocannoniere Fairmile C.\nServizio.\nLa prima unit\u00e0 (ML100) fu completata slamente a maggio 1940 a causa di problemi di manovra a bassa velocit\u00e0; le unit\u00e0 successive entrarono in servizio entro luglio. Il loro ruolo era quello di scorta antisommergibili nelle acque costiere, ma, una volta che le successive Fairmile B iniziarono ad entrare in servizio nell'autunno del 1940, le unit\u00e0 di tipo A furono convertite in posamine."}
{"id": "627541", "revid": "372624", "url": "https://it.wikipedia.org/wiki?curid=627541", "title": "Itogapuk", "text": "Gli Itogapuk (o anche Ntogapid, Ramarama, Itanga) sono un gruppo etnico del Brasile che ha una popolazione stimata in circa 100 individui. Parlano la lingua Itogapuk (codice ISO 639: ITG) e sono principalmente di fede animista.\nVivono negli stati brasiliani di Rond\u00f4nia e Mato Grosso."}
{"id": "627542", "revid": "44939", "url": "https://it.wikipedia.org/wiki?curid=627542", "title": "J. Michael Bishop", "text": ""}
{"id": "627543", "revid": "46931", "url": "https://it.wikipedia.org/wiki?curid=627543", "title": "Ntogapid", "text": ""}
{"id": "627545", "revid": "46931", "url": "https://it.wikipedia.org/wiki?curid=627545", "title": "Ramarama", "text": ""}
{"id": "627546", "revid": "46931", "url": "https://it.wikipedia.org/wiki?curid=627546", "title": "Itanga", "text": ""}
{"id": "627547", "revid": "44939", "url": "https://it.wikipedia.org/wiki?curid=627547", "title": "Michael S. Brown", "text": ""}
{"id": "627548", "revid": "110157", "url": "https://it.wikipedia.org/wiki?curid=627548", "title": "Djeoromitx\u00ed", "text": " \nI Djeoromitx\u00ed (o anche Jabuti, Yabut\u00ed) sono un piccolo gruppo etnico, vicino all'estinzione, del Brasile che ha una popolazione stimata in circa 123 individui. Parlano la lingua Jabuti (codice ISO 639: JBT) e sono principalmente di fede animista.\nVivono nello Stato brasiliano di Rond\u00f4nia, nei pressi di Rio Branco."}
{"id": "627549", "revid": "486946", "url": "https://it.wikipedia.org/wiki?curid=627549", "title": "Jabut\u00ed", "text": ""}
{"id": "627551", "revid": "486946", "url": "https://it.wikipedia.org/wiki?curid=627551", "title": "Yabut\u00ed", "text": ""}
{"id": "627553", "revid": "228587", "url": "https://it.wikipedia.org/wiki?curid=627553", "title": "Aero", "text": ""}
{"id": "627554", "revid": "44939", "url": "https://it.wikipedia.org/wiki?curid=627554", "title": "Carleton Gajdusek", "text": ""}
{"id": "627555", "revid": "599013", "url": "https://it.wikipedia.org/wiki?curid=627555", "title": "Jamamadi", "text": "I Jamamadi (o anche Yamamad\u00ed, Kanamanti) sono un gruppo etnico del Brasile che ha una popolazione stimata in circa 882 individui (2010). Parlano la lingua Jamamadi (codice ISO 639: JAA) e sono principalmente di fede animista.\nInsediamenti.\nL'attuale territorio della Jamamadi comprende i territori nella regione del medio Purus, negli stati di Amazonas e Acre, nelle regioni dei fiumi Curia e Saburrun (Sabuh\u00e3), affluenti del fiume Piranhas, e sui fiumi Mamoriazinho, Capana, Santana e Teruini, affluenti del Purus.\nLe cinque aree indigene in cui risiedono i Jamamadi sono tutte riconosciute ufficialmente e sono:\nStoria.\nI Jamamadi sono stati menzionati per la prima volta nel 1845 da Jo\u00e3o Henrique Matos, un ufficiale militare. In quel periodo molti Jamamadi erano lavoratori manuali per conto del mercante ed esploratore Manoel Urbano da Encarna\u00e7\u00e3o che controllava il mercato locale delle spezie e delle erbe. Un'altra segnalazione proviene dal naturalista francese Castelnau che li avvist\u00f2 nel 1847.\nNel 1852, la spedizione di Serafim da Silva Salgado si imbatt\u00e9 in un gruppo di circa 400 Jamamadi alla foce del torrente Macuiany e in un gruppo di 100 presso la foce del torrente Euac\u00e1. Nel 1861 Manoel Urbano da Encarna\u00e7\u00e3o descrisse i Jamamadi come vicini degli Apurin\u00e3, numerosi e piuttosto inclini a lavorare nei campi e nella caccia.\nDal 1940 al 1960, i Jamamadi, come gli altri popoli della regione, furono vittime di violenze da parte di varie spedizioni, in particolare sul fiume Pauini."}
{"id": "627556", "revid": "46931", "url": "https://it.wikipedia.org/wiki?curid=627556", "title": "Yamamad\u00ed", "text": ""}
{"id": "627557", "revid": "46931", "url": "https://it.wikipedia.org/wiki?curid=627557", "title": "Jamamad\u00ed", "text": ""}
{"id": "627561", "revid": "88740", "url": "https://it.wikipedia.org/wiki?curid=627561", "title": "Liber Paradisus", "text": "Il Liber Paradisus (\"Libro Paradiso\") \u00e8 un libro contenente il testo di legge emesso nel 1259 dal Comune di Bologna con cui si proclam\u00f2 l'abolizione della schiavit\u00f9 e la liberazione dei servi della gleba.\nStoria.\nDopo la battaglia di Fossalta (1249) le signorie del contado bolognese erano quasi tutte state sconfitte. Ne deriv\u00f2 una riflessione etica ed economica sui servi, fino ad allora propriet\u00e0 dei signori.\nIl 25 agosto 1256 la campana dell'Arengo del palazzo del Podest\u00e0 chiam\u00f2 a raccolta i cittadini bolognesi in piazza Maggiore: il Podest\u00e0 Bonaccorso da Soresina ed il Capitano del popolo annunciarono la liberazione di circa 6.000 servi, appartenenti a circa 379 signori (solo la famiglia Prendiparte, proprietaria dell'omonima torre, ne possedeva pi\u00f9 di 200). Essi furono riscattati con il pagamento, da parte del tesoro comunale, di 8 (per i bambini) o 10 (per i maggiori di quattordici anni) lire d'argento bolognesi; questi erano grossomodo i prezzi di mercato dei servi. Per la liberazione di 5.855 servi il comune pag\u00f2 54.014 lire bolognesi.\nIn quell'occasione parl\u00f2 anche Rolandino de' Passaggeri:\nNel salone del Palazzo del Podest\u00e0 \u00e8 presente un affresco di Adolfo De Carolis che ricorda tale avvenimento.\nIn realt\u00e0 la liberazione di tanti schiavi fu anche una mossa dettata da interessi economici: oltre a coltivare la prospettiva di una probabile miglior resa lavorativa dei servi, Bologna pianificava, dopo la loro liberazione, di assoggettare a tassazione le migliaia di nuovi individui liberi fino ad allora esenti. Per questo il Comune viet\u00f2 ai servi liberati di spostarsi fuori dall'ambito della diocesi di appartenenza. In certi casi, i servi vennero radunati in determinate localit\u00e0 \"franche\" (da cui, ad esempio, i nomi di paesi come Castelfranco).\nIl \"libro Paradiso\".\nCon questo atto (uno dei principali atti liberatori servili medievali), chiamato anche \"Paradisum voluptatis\", Bologna fu la prima citt\u00e0 ad approvare un atto che aboliva la servit\u00fa.\nNel 1257 il Comune fece compilare da quattro notai - fra cui Rolandino de' Passaggeri - un memoriale con cui si elencavano nel dettaglio i nomi dei servi liberati. Il libro, ora conservato presso l'Archivio di Stato (in piazza dei Celestini a Bologna), \u00e8 detto \"Paradiso\" perch\u00e9 la prima parola scritta \u00e8 appunto Paradiso, a ricordare che Dio in Paradiso cre\u00f2 l'uomo in perfettissima e perpetua libert\u00e0.\nIl 750\u00ba anniversario.\nNel 2007, in occasione del 750\u00ba anniversario degli atti di liberazione del 1257, il manoscritto originale \u00e8 stato scansionato e pubblicato online.\nNell'agosto 2008, con l'inaugurazione della nuova sede del Comune di Bologna nel palazzo Bonaccorso, la piazza ad esso antistante \u00e8 stata intitolata \"Piazza Liber Paradisus\"."}
{"id": "627562", "revid": "110157", "url": "https://it.wikipedia.org/wiki?curid=627562", "title": "Jarawara", "text": " \nI Jarawara (o anche Jaruara) sono un gruppo etnico del Brasile che ha una popolazione stimata in circa 218 individui (2010). \nLingua.\nParlano la lingua Jaruara (codice ISO 639: JAP) facente parte della famiglia linguistica Arawan, come le lingue (della stessa famiglia) degli Jamamadi e dei Banawa-Yafi con cui comunicano facilmente, se necessario. Tuttavia, il tono e il modo di parlare \u00e8 nettamente diverso, essendo lo Jarawara pi\u00f9 veloce e meno nasale rispetto alle altre due lingue. Solo in pochi parlano portoghese fluentemente.\nIl linguaggio \u00e8 stato studiato in modo approfondito dai missionari linguisti Alan Vogel e Robert Dixon che hanno pubblicato diversi articoli, tesi e libri sul tema. L'ortografia Jarawara \u00e8 composta da undici consonanti (b, t, k, f, s, h, m, n, r, w, y) e solo quattro vocali (a, e, i, o), lo studio fu redatto nel 1988 dai membri della Societ\u00e0 Internazionale di Linguistica (SIL), soprattutto tenendo conto della ortografia Jamamadi, che ha lo stesso inventario fonemico.\nInsediamenti.\nVivono nello stato brasiliano dell'Amazonas, in 7 villaggi nei pressi dei fiumi Juru\u00e1 e Purus, vicino ai Jamamad\u00ed. Sono in gran parte agricoltori e pescatori. Il loro territorio, omologato ufficialmente, comprende un'area di 390.233 ettari e si trova nei comuni di L\u00e1brea e Tapau\u00e1.\nGunter Kroemer, del Consiglio Indigenista Missionario (Cimi), li ha classificati come un sottogruppo del Jamamadi, ma dato che loro lingua \u00e8 diversa il SIL (Societ\u00e0 Internazionale di Linguistica, gi\u00e0 \"Summer Institute of Linguistics\") ha inviato una spedizione nei pressi del villaggio verificando il fatto che i Jarawara sono un gruppo distinto che non pu\u00f2 essere considerato un sottogruppo dei Jamamadi.\nAttivit\u00e0 produttive.\nI Jarawara sono fondamentalmente agricoltori ma non disdegnano la caccia e la pesca. Coltivano soprattutto patate dolci, manioca, taro, mais, banane, ananas, zucche, angurie, anacardi e pupunha, canna da zucchero e tabacco. Producono un succo che chiamano \"kona\".\nLa manioca, uno dei principali prodotti coltivati dai Jarawara, si distingue in ben 23 variet\u00e0 di cui 5 appartengono al tipo di manioca dolce. Non mancano nei campi alberi da frutto, palme, legumi, verdure, condimenti, spezie e piante officinali.\nPer la pesca adottano varie tecniche tra cui l'utilizzo di veleno per i pesci ricavato dal kona e che chiamano tingui."}
{"id": "627563", "revid": "46931", "url": "https://it.wikipedia.org/wiki?curid=627563", "title": "Jaru\u00e1ra", "text": ""}
{"id": "627564", "revid": "46931", "url": "https://it.wikipedia.org/wiki?curid=627564", "title": "Jaruara", "text": ""}
{"id": "627565", "revid": "446353", "url": "https://it.wikipedia.org/wiki?curid=627565", "title": "Fairmile D", "text": "Le unit\u00e0 navali tipo Fairmile D erano delle imbarcazione tipo MTB/MGB britanniche progettate da Bill Holt della Fairmile Marine per la Royal Navy. Soprannominate \"Dog Boats\", sono stati progettate per combattere i noti vantaggi delle E-boat tedesche rispetto alle precedenti progetti di imbarcazioni costiere britanniche. Le \"Fairmile D\" erano pi\u00f9 grandi dei precedenti modelli di motosiluranti e motocannoniere che in genere erano di circa 70 piedi ma pi\u00f9 lente, con una velocit\u00e0 di 30 nodi rispetto ai 40 nodi dei modelli precedenti. Tra il 1942 e il 1944 ne vennero varate ben 229 unit\u00e0.\nCaratteristiche.\nLe Faimile D avevano lo scafo in legno dalla forma unica, in quanto esso aveva una struttura con prua a 'V' pronunciato, che si raccordava poi con una carena tonda grazie ad uno scalino, ma l'elevata velocit\u00e0 possibile con tali mezzi navali si ripercuiteva nei punti deboli dello scafo, troppo grande per la sua struttura lignea e con la velocit\u00e0 di 29 nodi, si dovevae rinforzare e riparare lo scafo sempre pi\u00f9 di frequentemente.\nLe possibilit\u00e0 di armamento erano varie, motocannoniera, motosilurante combinata (MTB/MGB), con una dotazione di due cannoni da 57 mm, quattro mitragliere Oerlikon da 20 mm, in due impianti singoli e un impianto binato, due mitragliatrici da 7,7 mm, con alcune unit\u00e0 che mitragliatrici da 12,7 mm e altre una dotazione di quattro siluri da 457mm, e qualcuna addirittura con un cannone da 114 mm a prua, a canna corta. Chiaramente con i molti sforzi da dover sopportare la struttura ne risentiva.\nI motori erano quattro da 5.000 hp, con gli utili ed efficienti riduttori molto presto adottati per la sua efficienza complessiva. \nServizio.\nInnumerevoli i combattimenti contro le unit\u00e0 costiere dell'Asse, specie le S-Boot. Alcune unit\u00e0 sono state costruiti per il Marine Branch della RAF, il servizio marittimo della Royal Air Force per essere utilizzate nel soccorso aereo-navale a lungo raggio per aviatori abbattuti. Due barche catturate furono messe in servizio della Kriegsmarine."}
{"id": "627571", "revid": "3115", "url": "https://it.wikipedia.org/wiki?curid=627571", "title": "Fairmile B", "text": "Le imbarcazioni del tipo \"Fairmile B\" furono delle motolance (spesso indicate come ML) realizzate dalla Fairmile Marine durante la seconda guerra mondiale per la Royal Navy per le operazioni costiere. Il nome deriva dal cantiere dove furono costruiti i primi esemplari. \nProgetto.\nIl progetto delle \"Fairmile B\", a differenza delle Fairmile A il cui progetto era interamente Fairmile Marine, il progetto delle \"Fairmile B\" venne sviluppato da Bill Holt dell'Ammiragliato britannico basato sulle linee di uno scafo di un cacciatorpedinierementre lo sviluppo dettagliato e la produzione venne affidato a Fairmile Marine.\nCome tutti i loro progetti \"Fairmile Marine\", si basava sulla prefabbricazione totale, con i singoli componenti appaltati a piccole fabbriche per la produzione e successivamente consegnati ai vari cantieri navali per l'assemblaggio e l'allestimento.\nComplessivamente le \"Fairmile B\" vennero realizzate dagli inglesi in ben 670 esemplari tra il 1940 e il 1945, con una differente forma dello scafo rispetto alle Fairmile A e con una carena rotonda che teneva bene il mare, leggermente ingrandita rispetto al tipo originario, con due piedi di lunghezza in pi\u00f9 (112 contro 110) ed una larghezza maggiore (18 piedi e 3 pollici contro 17 piedi e 5 pollici).\nCome per le Fairmile A, le Fairmile B erano state inizialmente concepite come imbarcazioni cacciasommergibili, dotate quindi, nella loro versione britannica originale del 1940, di ASDIC (sonar) e l'armamento principale che rifletteva questo concetto, con un cannone da 47 mm, due mitragliatrici da 7,7 mm e dodici cariche di profondit\u00e0. Con il progredire della guerra, le imbarcazioni furono adattate ad altri ruoli e l'armamento fu modificato e potenziato con la rimozione della cupola ASDIC per adattarle a compiti di dragaggio e alcune imbarcazioni riconfigurate come motosiluranti.\nLe imbarcazioni avrebbero dovuto avere una propulsione su tre motori Packard e tre linee di assi, ma le esigenze di guerra resero possibile l'installazione di soli due motori Hall-Scott e di conseguenza due assi, con una velocit\u00e0 massima di appena 20 nodi. La potenza non aiutava certo le unit\u00e0 che avevano tubi di lancio siluri, che le rendevano le motosiluranti pi\u00f9 lente al mondo. \nServizio.\nLa prima \"Fairmile B\" venne completata nel settembre 1940, con altre trentotto dei primi due lotti di produzione che entrarono in servizio prima della fine dell'anno.\nLe imbarcazioni erano essenzialmente identiche, sebbene potessero essere adattate a pi\u00f9 ruoli, con l'espediente che i loro ponti consentivano il montaggio di vari tipi di armamento. Sebbene il loro armamento riflettesse inizialmente la loro principale vocazione antisommergibile, nove di loro vennero dotate di tubi lanciasiluri da 21 pollici (533 mm) sbarcati da ex cacciatorpediniere americani classe Town che formarono la 2\u00aa flottiglia ML con compiti antiinvasione, finch\u00e9 ha perdurato la minaccia.\nDurante l'assedio di Malta, furono con compiti di dragaggio. I dragamine pi\u00f9 pesanti erano inizialmente dei pescherecci maltesi, successivamente i dragamine di squadra giunsero con un convoglio da Gibilterra. Le lance riuscivano a passare sopra le mine mentre molti pescherecci andarono perduti a causa dell'urto contro le mine.\nNel corso dell'operazione Chariot, sedici \"Fairmile B\" presero parte come mezzi d'assalto all'incursione sul porto francese di Saint Nazaire, con dodici imbarcazioni andate perdute nell'azione.\nDurante lo sbarco in Normandia vennero impiegate un certo numero di ML nelle quali il cannone principale da 47 mm venne spostato a prua, un cannone Oerlikon da 20 mm montato al centro dell'imbarcazione e un cannone Bofors da 40 mm installato a poppa, il nebbiogeno installato nella parte posteriore e il numero di cariche di profondit\u00e0 ridotto.\nMolti imbarcazioni vennero realizzate come mezzi di soccorso con piccole infermerie a poppavia della sala macchine e classificati come RML (motolancia di soccorso; inglese: Rescue Motor Launch) numerate da RML492 a RML500 e da RML511 a RML553 e altre convertite per essere utilizzate come motoscafi ambulanza del War Office con infermerie pi\u00f9 grandi.\nNel dopoguerra le \"Fairmile B\" sono state spesso trasformate in imbarcazioni da diporto e un certo numero di imbarcazioni iscritte nel registro nazionale delle navi storiche.\nCommonwealth e US Navy.\nNel corso della seconda guerra mondiale ottantotto Fairmile B, furono costruite in Canada per la Royal Canadian Navy con lievi modifiche costruttive per le condizioni climatiche e operative canadesi. I primi trentasei Fairmile B canadesi vennero classificati CML 01-36 (motolancia costiera; inglese: Coastal Motor Launch) e otto \"Fairmile B\" canadesi (Q 392-Q 399) furono costruite da Le Blanc per la US Navy e trasferite in prestito agli Stati Uniti poich\u00e9 la protezione costiera degli Stati Uniti era diventata carente essendo state trasferite molte unit\u00e0 alla Royal Navy per compiti di scorta. La US Navy ha utilizzato le \"Fairmile B\" costruite in Canada come cacciasommergibili (SC1466-1473).\nNel febbraio 1943, le motolance Q052, Q062 e Q063 furono trasferite alle forze navali della Francia libera e stanziate a St. Pierre e Miquelon che vennero poi restituite alla Royal Canadian Navy al termine del conflitto.\nAlmeno due \"Fairmile B\" furono costruite nella colonia britannica delle Bermuda, sede del cantiere navale e della Admiralty House del Nord America e della West Indies Station, da quella che sarebbe diventata Burland, Conyers &amp; Marirea, Ltd.\nLa Nuova Zelanda ha costruito dodici imbarcazioni utilizzate nelle acque della Nuova Zelanda e intorno alle Isole Salomone, che includevano HMNZS Maori e Kahu.\nNella Royal Australian Navy entrarono in servizio dall'ottobre 1942 trentacinque imbarcazioni che furono impiegate in pattugliamenti di routine, scorta ai convogli, forze speciali in entrata e in uscita dalle aree controllate dai giapponesi, pattugliamenti in difesa dei porti in patria e all'estero e incursioni sulle coste giapponesi.\nAlmeno sei imbarcazioni (ML380-383,829 e 846) vennero costruite dal Sudafrica ed entrate in servizio nel novembre 1942, che furono inviate come la 49\u00aa Flottiglia Fairmile (SANF) in Birmania e schierate lungo la costa di Arakan, dove hanno intensamente operato a sostegno delle forze di terra e interrompendo le linee di rifornimento giapponesi.\nLa Marina imperiale giapponese ne recuper\u00f2 due che erano state affondate, rimettendole in servizio.\nUn certo numero di barche furono costruite in Egitto da Thomas Cook &amp; Son, che aveva un cantiere navale al Cairo per la costruzione di imbarcazioni da turismo sul Nilo e l'armamento montato a Port Said. Le primi tre ad entrare in servizio nel 1942 furono ML 355, 353 e 348.\nLe Fairmile nella Guardia di Finanza.\nAl termine della seconda guerra mondiale la Guardia di Finanza ne acquist\u00f2 un primo lotto di 6 unit\u00e0, sostituendo i motori originali diesel Packard con gli Hall-Scott a benzina, allo scopo di incrementare la velocit\u00e0.\nImmesse in servizio alla fine del 1947 dopo un periodo di allestimento a Messina, e riarmate con mitragliatrici da 13,2 mm Breda, le \"Fairmile\" rappresentarono il primo sforzo di ricostituzione del naviglio dopo la crisi postbellica, e costituirono un elemento fondamentale per la lotta al contrabbando fino alla fine del decennio successivo.\nUn secondo gruppo di ulteriori sei unit\u00e0 venne acquisito nel 1951, mentre una tredicesima, ribattezzata \"Ciorlieri\", venne recuperata a Livorno dalla Stazione Navale di Civitavecchia e rimessa in linea grazie al lavoro dei Finanzieri dell'Officina Navale, mentre di una quattordicesima unit\u00e0 di questo tipo, la \"D'Antoni\", si sa solamente che fu operativa solo negli anni cinquanta.\nNel 1953 una motovedetta di questa classe, la \"Fais\", equipaggiata con radar CFL-3 SMA, fu la prima unit\u00e0 navale della Guardia di Finanza su cui venne installato un radar.\nFairmile della Guardia di Finanza.\n\"Fais\" - \"Macchi\" - \"Mazzei\" - \"Meattini\" - \"Satta\" - \"Smalto\" - \"Genna\" - \"Gori\" - \"Agolletti\" - \"Steri\" - \"Fortuna\" - \"Bertoldi\" - \"Ciorlieri\" - \"D'Antoni\" - \"Greco\""}
{"id": "627574", "revid": "599013", "url": "https://it.wikipedia.org/wiki?curid=627574", "title": "Karaj\u00e1", "text": "I Karaj\u00e1 sono un gruppo etnico del Brasile che ha una popolazione stimata in circa 3.198 individui (2010).\nLingua.\nParlano la lingua Karaja (D: Javae-KPJ01). Il sottogruppo Java\u00e9 parla un dialetto molto simile alla lingua Karaja.\nPosizione.\nVivono negli stati brasiliani Goi\u00e1s, Mato Grosso, Par\u00e1 e Tocantins. Il loro territorio \u00e8 delimitato dalla valle del fiume Araguaia, tra cui la pi\u00f9 grande isola fluviale del mondo, l'Ilha do Bananal, che misura circa due milioni di ettari. I 29 villaggi si trovano quasi tutti vicino agli affluenti dei fiumi Araguaia e Java\u00e9s, cos\u00ec come verso l'interno sulla Ilha do Bananal. Caratteristica del gruppo \u00e8 la loro mobilit\u00e0: si spostano di frequente per ricercare le zone migliori per le loro attivit\u00e0 di pesca e di caccia (soprattutto di tartarughe). Per questi motivi di frequente costruiscono villaggi temporanei di capanne sulle rive del fiume e su alture (per la stagione delle piogge quando i fiumi si ingrossano).\nGruppi.\nI gruppi di Karaj\u00e1 si possono suddividere in sottogruppi:\nStoria.\nStanziati da secoli sulle rive del fiume Araguaia negli Stati di Goi\u00e1s, Tocantins e Mato Grosso, i Karaja hanno avuto una lunga storia fatta di contatti con esploratori, colonizzatori e missionari. Nonostante questo non hanno perso le loro tradizioni culturali, l'uso della lingua e usanze tipiche quali rituali, decorazioni del corpo, lavorazioni artigianali (bambole di ceramica e la lavorazione del legno). Non disdegnano periodi di permanenza in citt\u00e0 anche per l'accesso alle cure sanitarie e all'insegnamento della lingua portoghese.\nAlcuni studi hanno rilevato che i Karaj\u00e1 sono stati per lungo tempo in guerra con altri gruppi etnici della regione, tra cui i Kayap\u00f3, i Tapirap\u00e9, gli Xavante, gli Xerente, gli Av\u00e1-Canoeiro e, meno di frequente, con i Bororo e gli Apinay\u00e9 per cause riconducibili alla protezione del territorio. Nonostante i conflitti, vi sono stati notevoli scambi culturali tra i gruppi. La seconda e pi\u00f9 importante fase di scambio culturale \u00e8 avvenuta con l'avvento in zona dei bandeirantes di S\u00e3o Paulo e con la spedizione di Antonio Pires de Campos nel XVIII secolo. Le numerose spedizioni nei secoli seguenti hanno messo questo gruppo etnico fortemente in contatto la popolazione di origine occidentale. Ci\u00f2 ha portato alla costruzione di un hotel turistico di lusso e a innumerevoli visite da parte di ricercatori, scrittori e giornalisti interessati alla cultura Karaj\u00e1 e ai caratteristici oggetti tradizionali come le bambole di argilla fatte dalle donne.\nStruttura sociale.\nI componenti di questo gruppo etnico sono in gran parte cacciatori ed agricoltori. Gli uomini sono responsabili della difesa del territorio, della ricerca di cibo e della costruzione di abitazioni. Le donne sono responsabili dell'educazione dei bambini fino all'et\u00e0 di iniziazione e in modo permanente per le ragazze, della preparazione del cibo, della coltivazione di vari prodotti della terra, dell'organizzazione del matrimonio tra i bambini, della decorazione corporale durante i riti tribali, e della fabbricazione di bambole di ceramica che, originariamente create come giocattoli per i bambini, sono poi divenute un'importante fonte di reddito con la vendita a visitatori, turisti, esploratori e anche rivenditori (\u00e8 molto comune trovare le bambole dei Karaj\u00e1 sugli scaffali dei negozi di artigianato e di souvenir locali).\nIl villaggio \u00e8 la struttura di base organizzativa, sociale e politica. Il processo decisionale \u00e8 affidato ai membri maschi che discutono le loro posizioni nella \"Casa Aruan\u00e3\". Uno degli uomini del villaggio viene eletto 'capo' ed \u00e8 ritenuto responsabile per le questioni politiche con le parti esterne, come il FUNAI, le universit\u00e0, le ONG, il governo statale e cos\u00ec via."}
{"id": "627580", "revid": "446353", "url": "https://it.wikipedia.org/wiki?curid=627580", "title": "Harbour Defence Motor Launch", "text": "Le Harbour Defence Motor Launch, (HDML) \"Motolance per la difesa portuale\", sono state una tipologia di unit\u00e0 costruite per la Royal Navy britannica durante la seconda guerra mondiale per proteggere le installazioni portuali e litoranee da incursioni nemiche. In totale vennero costruite 486 unit\u00e0, spesso utilizzando piccoli cantieri navali privati viste le misure ridotte delle imbarcazioni. Il progetto, risalente al 1939, venne presentato all'Ammiragliato da W J Holt."}
{"id": "627581", "revid": "767487", "url": "https://it.wikipedia.org/wiki?curid=627581", "title": "Ciro Bilardi", "text": "Carriera.\nCentrocampista offensivo spesso prolifico in zona gol, dopo le giovanili con l'Almas Roma nel 1972 passa al Brescia, dove tuttavia in due stagioni non riesce ad imporsi in prima squadra (7 presenze e una rete complessive), e prosegue pertanto la carriera in Serie C con , e Barletta, dove in due stagioni va a segno in ben 20 occasioni.\nNel 1978 torna in Serie B nelle file dell'Udinese, e con 5 reti in 31 incontri contribuisce al successo dei friulani nel campionato cadetto 1978-79. Coi bianconeri esordisce in Serie A il 16 settembre 1979 in Fiorentina-Udinese 1-1, ma dopo quest'unico incontro viene ceduto in prestito alla in Serie B, in una stagione chiusa con la retrocessione dei rossoverdi in C1\nTornato all'Udinese all'inizio della stagione 1980-81, disputa altre 5 partite in Serie A per poi tornare fra i cadetti col , dove resta due stagioni, non riuscendo nella seconda, nonostante le sue 8 reti, ad evitare la retrocessione dei romagnoli.\nNella stagione 1982-83 \u00e8 fra i protagonisti della migliore annata di sempre della Cavese che grazie alle reti di Tivelli, Di Michele e Bilardi arriva a lottare per la promozione in A. Bilardi riuscir\u00e0 comunque a tornare in A, acquistato dal neopromosso Catania, dove disputa 20 incontri realizzando la sua unica rete in massima serie nel pareggio interno contro il Milan.\nA fine stagione torna infine nella sua isola natale con l'Ischia Isolaverde. Con i gialloblu vince il campionato di Serie C2 1986-1987 prima di concludere la carriera agonistica nel 1988. Segn\u00f2 il gol il 7 giugno 1987 al Rende nella vittoria casalinga della sua Ischia, che sanc\u00ec la promozione degli isolani per la prima volta in C1.\nIn carriera ha totalizzato complessivamente 26 presenze e una rete in Serie A e 139 presenze e 25 reti in Serie B.\nAllenatore.\nCessata l'attivit\u00e0 da calciatore ha intrapreso quella di allenatore, guidando fra l'altro la Cavese per un breve periodo nel 1995."}
{"id": "627582", "revid": "122327084", "url": "https://it.wikipedia.org/wiki?curid=627582", "title": "Bruce Voeller", "text": "Bruce Voeller \u00e8 ricordato per aver coniato il termine AIDS. \nAttivista omosessuale, Voller fu cofondatore della \"National Gay Task Force\", di cui fu presidente per cinque anni.\nFond\u00f2 anche la Mariposa Foundation per condurre ricerche di sessuologia, tenendo in considerazione particolare i rischi delle malattie a trasmissione sessuale, che erano in forte aumento all'interno della comunit\u00e0 gay statunitense.\nNel 1981 il CDC degli Stati Uniti propose, per indicare la nuova sindrome che era stata riscontrata soprattutto fra persone appartenenti alla comunit\u00e0 gay, il termine GRID dalle iniziali di \"Gay Related Immune Disorder\", in italiano: \"squilibrio immunitario correlato ai gay\".\nLe associazioni omosessuali si opposero con forza alla denominazione, considerandola discriminatoria e non veritiera.\nVoeller propose allora l'acronimo \"AIDS\" (dalle iniziali inglesi di \"Sindrome di immunodeficienza acquisita\"), che nel 1982 divenne il nome ufficiale della malattia.\nFu tra i pionieri ad usare il nonoxynol-9 come spermicida e topico nella prevenzione del virus e a condurre studi sul condom femminile.\nNel 1994 Voeller mor\u00ec di Aids."}
{"id": "627583", "revid": "767487", "url": "https://it.wikipedia.org/wiki?curid=627583", "title": "Giacomo Chinellato", "text": "Carriera.\nHa esordito in Serie A il 23 marzo 1975 in -Varese 1-1. Nel 1986, come giocatore del Cagliari, venne squalificato in seguito allo scandalo che quell'anno colp\u00ec il calcio italiano, chiudendo qui la sua carriera agonistica.\nNella stagione 1994-1995 \u00e8 stato aiuto allenatore del suo ex compagno di squadra al Pescara, Bruno Nobili, alla Fermana, in Serie C2, dove svolgeva le mansioni sia di vice allenatore, sia di preparatore atletico nonch\u00e9 dei portieri. Ha in seguito guidato formazioni dilettantistiche quali Bucchianico e Folgore Sambuceto"}
{"id": "627591", "revid": "599013", "url": "https://it.wikipedia.org/wiki?curid=627591", "title": "Francesco Ciampoli", "text": "Carriera.\nHa esordito in Serie A il 16 settembre 1979 in Cagliari-Torino (0-0).\nIn carriera ha collezionato complessivamente 21 presenze in Serie A con le maglie di Cagliari e Catania, e 220 presenze e 4 reti in Serie B nelle file di , Genoa, Cagliari e Catania.\nSi \u00e8 aggiudicato il campionato di Serie B 1975-1976 con la maglia del Genoa, ed ha ottenuto altre due promozioni in massima serie (con il Cagliari nel 1978-1979 e il Catania nel 1982-1983)."}
{"id": "627592", "revid": "599013", "url": "https://it.wikipedia.org/wiki?curid=627592", "title": "Antonio Crusco", "text": "Carriera.\nHa esordito in Serie A il 2 ottobre 1983 in - (2-1)."}
{"id": "627595", "revid": "767487", "url": "https://it.wikipedia.org/wiki?curid=627595", "title": "Maurizio Giovannelli", "text": "Carriera.\nHa esordito in Serie A il 21 settembre 1980 in Juventus-Como (2-0).\nHa giocato con , Genoa, , SPAL, , Catania, , e Cagliari. Ha ottenuto cinque promozioni in carriera, tre dalla Serie B alla Serie A (con Catania, Ascoli e Cagliari) e due dalla Serie C1 alla Serie B (con Cosenza e Cagliari).\nPalmar\u00e8s.\nAscoli: 1985-1986\nCagliari: 1989-1990\nCagliari: 1988-1989"}
{"id": "627597", "revid": "599013", "url": "https://it.wikipedia.org/wiki?curid=627597", "title": "Massimo Gregori", "text": "Carriera.\nCresciuto nelle giovanili della Roma, senza riuscire ad approdare in prima squadra, esord\u00ec in Serie A nella stagione 1983-1984 con la maglia del Catania nella partita dell'11 dicembre 1983 persa per 3-0 dagli etnei in casa del Genoa; chiude la stagione , che vede i rossazzurri all'ultimo posto finale, con 6 presenze in massima serie.\nMilit\u00f2 poi in tutte le categorie professionistiche con (23 presenze e 2 reti nel campionato di Serie B 1985-1986 e un campionato di Serie C1), (C1), (C1) e Fasano (Serie C2). Ha continuato la carriera nella squadra del suo paese (Monterotondo) in Serie D, sfiorando la promozione in Serie C2.\nConta presenze in Nazionali giovanili e militari."}
{"id": "627598", "revid": "2056951", "url": "https://it.wikipedia.org/wiki?curid=627598", "title": "Steam Gun Boat", "text": "Steam Gun Boat o SGB (letteralmente \"cannoniera a vapore\" in lingua inglese) fu la designazione data a una classe di unit\u00e0 leggere della Royal Navy britannica, impiegabili nei ruoli di motocannoniera e motosilurante.\nSviluppate nel 1942, in piena seconda guerra mondiale, le SGB erano unit\u00e0 deputate principalmente al contrasto delle motosiluranti tedesche (S-Boot) nella regione del canale de La Manica. La loro particolarit\u00e0, che le distingueva dalle altre classi di motocannoniere e motosiluranti della Royal Navy, era quella di impiegare un sistema propulsivo basato su due turbine a vapore allimentate da una caldaia, invece che su motori diesel; questa soluzione si dimostr\u00f2 alla prova dei fatti priva di reali vantaggi rispetto alla propulsione diesel, e la costruzione delle SGB venne abbandonata in favore delle pi\u00f9 semplici motocannoniere classe Fairmile D sviluppate in contemporanea. Delle 60 SGB inizialmente progettate solo 9 furono ordinate a vari cantieri navali britannici e sette effettivamente completate e immesse in servizio; un'unit\u00e0 and\u00f2 perduta per cause belliche, le altre furono radiate poco dopo la fine delle ostilit\u00e0."}
{"id": "627599", "revid": "767487", "url": "https://it.wikipedia.org/wiki?curid=627599", "title": "Tartufo (film)", "text": "Tartufo (\"Herr Tart\u00fcff\") \u00e8 un film del 1925 diretto da Friedrich Wilhelm Murnau. La trama si basa sull'omonimo lavoro teatrale di Moli\u00e8re.\nTrama.\nUn ricco anziano \u00e8 messo in guardia dal nipote circa il comportamento della governante che accudisce il vecchio solo per potersi impadronire delle sue sostanze. Per ammonirlo, gli mostra il film di \"Tartufo\", personaggio infido e mellifluo, che finge di essere amico di Orgone per potersi accaparrare i suoi beni, ma che viene scoperto da sua moglie Elmira.\nProduzione.\nIl film fu prodotto dall'Universum Film (UFA).\nDistribuzione.\nDistribuito dall'Universum Film (UFA), il film usc\u00ec in Austria il 20 novembre 1925. In Germania venne distribuito il 25 gennaio 1926.\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"IL CASTELLO DI VOGELOD\" (\"Schlo\u00df Vogel\u00f6d, 1921),\" sempre di Murnau. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "627603", "revid": "767487", "url": "https://it.wikipedia.org/wiki?curid=627603", "title": "Luvanor Donizete Borges", "text": "Carriera.\nEsordisce con la maglia del , che partecipa al Campionato Goiano e che vince inizialmente in due occasioni. Nell'estate del 1983 vola in Italia in seguito all'ingaggio nel neopromosso del presidente Angelo Massimino. Qui forma insieme al connazionale Pedrinho la prima coppia di stranieri dalla riapertura delle frontiere della squadra etnea, e gioca insieme a Claudio Ranieri e ad Andrea Carnevale. La stagione per i siciliani si conclude per\u00f2 in maniera fallimentare: retrocessione all'ultimo posto con soli 12 punti conquistati (1 vittoria, 10 pareggi e 19 sconfitte), ben 10 in meno del penultimo. Luvanor scende per\u00f2 in campo in tutte e 30 le partite.\nIl giocatore rimane nella squadra nelle due stagioni successive in Serie B, che i rossoazzurri concludono sempre nella met\u00e0 inferiore della graduatoria. Torna poi in Brasile nel 1986, militando anche nel e nel , abbandonando infine la carriera nel 1993."}
{"id": "627605", "revid": "599013", "url": "https://it.wikipedia.org/wiki?curid=627605", "title": "Ennio Mastalli", "text": "Il figlio Alessandro gioca nell' ed ha esordito in serie A con la maglia del il 24 maggio 2015.\nCarriera.\nMastalli crebbe nelle giovanili del Livorno, squadra della sua citt\u00e0, debuttando in Serie C a neanche 17 anni, segnando una rete. Notato dal Bologna, venne ingaggiato per la primavera della squadra emiliana; esord\u00ec poi in Serie A il 29 febbraio 1976, in Bologna-Lazio 1-0. Durante le prime due stagioni gli vennero concesse solamente cinque presenze, mentre dal 1977-78 entr\u00f2 stabilmente nel gruppo dei titolari. La sua migliore stagione fu la successiva, nella quale scese 20 volte in campo mettendo a segno 2 reti.\nConclusa nel 1980 l'esperienza al Bologna, fu acquistato dal , in Serie B; l'anno successivo fu titolare al mentre nel 1982-83 conquist\u00f2 la promozione in A con il Catania dopo gli spareggi dell'Olimpico contro e Cremonese. La sua esperienza nella massima serie si concluse prima del tempo, a causa di un infortunio che lo tenne fuori buona parte del campionato; il Catania retrocesse all'ultimo posto. In Serie B, Mastalli ripart\u00ec titolare, sempre con gli etnei.\nNel 1985 accett\u00f2 di scendere di categoria per disputare il campionato di Serie C1 1985-1986 col , quindi torn\u00f2 fra i cadetti con la maglia del , con cui disput\u00f2, sia pur da rincalzo, due stagioni ottenendo una nuova promozione in A al termine della stagione 1987-1988. Chiuse la carriera in Serie C2 con la Cavese.\nIn carriera ha collezionato complessivamente 65 presenze e 3 reti in Serie A e 151 presenze e 17 reti in Serie B."}
{"id": "627606", "revid": "767487", "url": "https://it.wikipedia.org/wiki?curid=627606", "title": "Giorgio Mastropasqua", "text": "Caratteristiche tecniche.\nGiocatore.\nGiocava come libero, sia pur interpretando il ruolo in modo differente da quello abituale negli anni Settanta. Grazie alle proprie qualit\u00e0 tecniche, era in grado di impostare l'azione in prima persona a partire dalla difesa, senza limitarsi a distruggere il gioco e rilanciare in avanti. Per questo modifica la propria posizione in campo, agendo qualche metro davanti alla difesa e non dietro a tutti i compagni di squadra, quasi in posizione di centrocampista arretrato.\nCarriera.\nGiocatore.\nGli esordi: Juventus e Ternana.\nCresciuto nel vivaio juventino (insieme, tra gli altri, a Roberto Bettega), viene inserito nel giro della prima squadra nel 1969, sotto la guida di Ercole Rabitti. Dall'anno successivo viene ceduto in prestito, prima al , dove non lascia traccia, e poi per due stagioni alla . In rossoverde diventa titolare inamovibile della squadra allenata da Corrado Viciani, che ne modifica le attitudini tattiche per adattarlo al suo \"gioco corto\", e conquista la promozione in Serie A al termine del campionato 1971-1972.\nNella stagione successiva Mastropasqua debutta nella massima serie, il 24 settembre 1972 in -Ternana 1-0; in quella stessa annata esordisce anche nella nazionale Under-23. La stagione per\u00f2 si conclude con la retrocessione degli umbri, anche a causa di una tenuta difensiva non perfetta, che provocher\u00e0 critiche al giovane libero torinese e la perdita del posto in nazionale. Rientrato a Torino, rimane per una stagione come riserva di Sandro Salvadore, collezionando solamente 8 presenze.\nAtalanta, Bologna, Lazio e Catania.\nNell'estate 1974, insieme a Gian Pietro Marchetti, viene ceduto all'Atalanta come contropartita nel passaggio di Gaetano Scirea alla Juventus. Rimane a Bergamo per cinque stagioni, per un totale di 135 presenze e 13 reti, facendo ritorno in Serie A nel 1977 sotto la guida di Battista Rota.\nIn seguito milita per una stagione nel (Serie A) e per due nella , appena retrocessa in Serie B a causa del calcioscommesse. Con i capitolini manca il ritorno nella massima serie, e nel 1982 si trasferisce al , allenato da Gianni Di Marzio. In Sicilia ottiene la sua terza promozione in Serie A dopo gli spareggi, ma l'anno successivo gli etnei concludono all'ultimo posto, nettamente staccati, e Mastropasqua scende in campo solamente 9 volte, le ultime in Serie A, a causa di un grave infortunio.\nGli ultimi anni: Piacenza, Pavia e Gorle.\nNel 1984, a 33 anni, scende in Serie C1 vestendo la maglia del (allenato da Rota), di cui \u00e8 capitano e leader: vi rimane per due stagioni, cogliendo due terzi posti e sfiorando l'approdo in Serie B. Chiude la carriera a 38 anni, dopo altre due annate nel , che porta dalla Serie C2 alla Serie C1, e un'ultima stagione con i dilettanti del Gorle.\nIn carriera ha totalizzato complessivamente 112 presenze e 8 reti in Serie A con le maglie di , , Atalanta, Bologna e , e 229 presenze e 17 reti in Serie B nelle file di , Ternana, Atalanta, e Catania.\nAllenatore.\nDopo varie esperienze in formazioni dilettantistiche bergamasche, nel luglio 2011 viene nominato allenatore dell'AlzanoCene, militante in Serie D. Nell'autunno, tuttavia, si dimette con la squadra in posizione dei centroclassifica, a causa di numerose critiche ricevute, per ritornare alla guida dei bianconeri all'inizio della stagione 2012-2013."}
{"id": "627607", "revid": "709565", "url": "https://it.wikipedia.org/wiki?curid=627607", "title": "Capitan Controsenso", "text": ""}
{"id": "627609", "revid": "287204", "url": "https://it.wikipedia.org/wiki?curid=627609", "title": "Elco (motosilurante)", "text": "Nel 1939 la societ\u00e0 Elco elabor\u00f2 il progetto di una nuova motosilurante da 70 piedi, ispirandosi alla PV 70, un'unit\u00e0 costruita dalla British Power Boat Company e acquistata dalla Marina statunitense dal 1940. Ebbe cos\u00ec inizio la vita operativa delle motosiluranti ELCO, il cui progetto venne pi\u00f9 volte rielaborato. Seguirono centinaia di motosiluranti, spesso armate con cariche di profondit\u00e0 come pattugliatori leggeri per la lotta antisommergibile, e che col tempo passarono dai siluri da 450\u00a0mm a quelli da 533\u00a0mm, oltre a un cannone da 40\u00a0mm, una mitragliera da 20\u00a0mm, 4-5 mitragliatrici pesanti da 12,7\u00a0mm e qualche carica di profondit\u00e0.\nIl modello della PV 70 era stato sviluppato come risposta all'aspra competizione con la Vosper per assicurarsi i contratti di realizzazione delle nuove MTB (Motor Torpedo Boats) della Royal Navy. La costruzione della PV 70 era stata avviata nel maggio 1938 e i dirigenti della BPB fecero di tutto per presentare anche all'estero il loro progetto di motosilurante.\nLA US Navy, che cercava di dotarsi di questo tipo di unit\u00e0, richiese ai vari cantieri proposte per unit\u00e0 veloci siluranti e cacciasommergibile.\nLa Elco nel 1939 pens\u00f2 di partecipare al concorso, ma invece di sviluppare un proprio progetto decise di rivolgersi a cantieri esteri per costruire su licenza unit\u00e0 gi\u00e0 collaudate. Dopo aver preso contatti con Thornycroft, Vosper e BPB, la scelta ricadde su questi ultimi. Il prototipo sviluppato venne denominato PT 9 e dopo aver superato brillantemente le prove la US Navy ordin\u00f2 alla Elco ventitr\u00e9 unit\u00e0, undici in versione motosilurante PT 10-20 (PT=Patrol torpedo boats) e dodici in versione cacciasommergibile PTC 1-12 (PTC=PT chaser) ma le unit\u00e0 realizzate furono 22 in quanto la PT 20 divenne il prototipo della versione da 77 piedi.\nRispetto al prototipo PT 9 le unit\u00e0 risultavano alquanto diverse, con le mitragliatrici singole da .303 sostituite con mitragliatrici binate da 12,7 mm e motori 4M2500 Packard V-12 al posto dei motori Rolls-Royce Merlin.\nLa differenza tra PT e PTC era nell'armamento. Le prime, il cui compito era l'attacco rapido a unit\u00e0 di superficie, erano armate di quattro tubi lanciasiluri da 450\u00a0mm brandeggiabili, le PTC, il cui compito era la lotta ai sommergibili, erano dotate di cariche di profondit\u00e0 disposte su ferroguide e vennero equipaggiate da ecogoniometro.\nLE PT 10 - 19 insieme al prototipo PT 9 costituirono il PT Squadron Two che nel 1941 svolse esercitazioni nelle acque di Miami e al largo di Cuba.\nTutte le 22 unit\u00e0 da 70 piedi furono alla fine trasferite in \"Lend-Lease\" alla Marina britannica. La Elco (Electric Boat Company) non era la sola ditta costruttrice di motosiluranti negli Stati Uniti. La societ\u00e0 Higgins di New Orl\u00e8ans ne realizz\u00f2 una da 78 piedi, anch'essa utilizzata dalla Marina americana durante la seconda guerra mondiale, un ridotto numero di tipi Huckins, impiegati di massima per la difesa di Panama e delle Hawaii e per l'addestramento, e un numero rilevante di motosiluranti Vosper da 72 piedi e 6 pollici (22,1\u00a0m), che vennero trasferite alla Royal Navy e all'Unione Sovietica, insieme a diverse unit\u00e0 Elco e Higgins.\nAlla fine del 1941 il PT Squadron Two venne trasferito a New York per essere trasferito alla Royal Navy, a eccezione del prototipo PT 9 trasferito alla Royal Canadian Navy. Le unit\u00e0 imbarcate su un piroscafo, dopo aver doppiato il Capo di Buona Speranza, raggiunsero Porto Said dove vennero sbarcate per raggiungere Alessandria dopo avere attraversato il Canale di Suez, incorporate nella 10a Flottiglia della Mediterranean Fleet.\nDelle PTC soltanto le prime quattro erano entrate in servizio nel marzo 1941 nella US Navy, dislocate a Key West in Florida per una serie di prove e nel giugno dello stesso anno vennero trasferite a Bayonne, nel New Jersey, per essere sottoposte, insieme alle otto unit\u00e0 ancora non consegnate, a lavori per essere trasformate in MGB (Motor Gun Boats) prima di essere trasferite alla Royal Navy che intendeva utilizzarle come motocannoniere.\nAlle Elco da 70 piedi seguirono le Elco da 77 piedi contraddistinte dalla matricola PT 20 - 68, e le Elco da 80 piedi che furono le pi\u00f9 numerose e realizzate in oltre 300 esemplari, contraddistinte dalla matricola PT 103 - 196, PT 314 - 367, PT 372 - 383, PT 486 - 563, PT 565 - 624, PT 731 - 790.\nLe motosiluranti ELCO effettuarono la maggior parte delle loro azioni di guerra nel Pacifico ma, durante lo sbarco in Normandia nel giugno 1944, alcune unit\u00e0 furono impiegate per operazioni di appoggio a incursioni di sabotatori. Tale tipo di unit\u00e0 ebbe un ruolo importante a partire dalla fine del 1942, quando gli Stati Uniti iniziarono la controffensiva vera e propria contro il Giappone. Fra le tantissime operazioni condotte dalle PT Boats, rimarchevoli restano quelle condotte contro i convogli giapponesi, quelli che gli americani chiamavano Tokyo Express, nel corso della riconquista delle isole Salomone. Tra queste unit\u00e0 c'era la PT-109, al cui comando c'era l'allora sottotenente di vascello J.F.Kennedy, pi\u00f9 tardi destinato a diventare presidente degli Stati Uniti, che fu protagonista e vittima al contempo di un attacco alle navi giapponesi del Tokyo Express, nelle acque dello stretto di Blackett.\nLe Elco sotto le insegne della Royal Navy operarono nello scenario del Mediterraneo. Nella notte del 17 luglio 1943 quattro motosiluranti Elco (MTB 260, 313, 315 e 316), appartenenti alla 10\u00aa Flottiglia, salpate da Augusta ingaggiarono un furioso combattimento nello stretto di Messina con l'incrociatore leggero italiano Scipione Africano. All'incrociatore italiano dopo lo sbarco alleato in Sicilia, visto l'andamento delle operazioni terrestri nell'isola, in previsione di un eventuale blocco da parte Alleata dello Stretto di Messina, venne affidata la missione di forzare lo stretto e raggiungere Taranto. La missione prendeva il nome di \"Operazione Scilla\". Le quattro Elco si trovavano in missione di pattugliamento nella parte meridionale dello Stretto di Messina, quando alle ore 02.15 del 17 luglio avvistarono, all'altezza di Reggio Calabria, l'incrociatore leggero italiano e lo attaccarono con decisione. Lo \"Scipione\" si accorse per\u00f2 in tempo della minaccia e prima di allontanarsi a forte velocit\u00e0, schivando molti siluri provenienti da prora, da dritta e da sinistra, apr\u00ec il fuoco con le artiglierie da 135\u00a0mm, e con i complessi singoli e binati da 37 e da 20\u00a0mm, centrando con precisione e ripetutamente le unit\u00e0 nemiche, giungendo poi senza danni a Taranto. Probabilmente il fatto che la nave italiana fosse dotata del radar \"E.C. 3ter Gufo\", che quasi certamente rilev\u00f2 per tempo le motosiluranti inglesi, consent\u00ec all'equipaggio di apprestarsi alla difesa. Nello scontro la MTB 316, comandata dal tenente di Vascello R.B. Adams, in seguito a un incendio che si svilupp\u00f2 a bordo dopo che l'unit\u00e0 era stata colpita, esplose alle 02.18 e affond\u00f2 con la perdita di tutto il suo equipaggio, mentre la MTB 260 (tenente di vascello H.F. Wadds) e la MTB 313 (tenente di vascello A.D. Foster) riportarono soltanto danni superficiali. Oltre alle perdite umane della MTB 316, le altre tre motosiluranti ebbero a lamentare un ufficiale morto e uno ferito. In seguito all'esplosione della MTB inglese, materiale appartenente ai suoi macchinari e pezzi di fasciame vennero sollevati in aria e ricaddero sulla coperta dello \"Scipione\", che manovrava a tutta forza per allontanarsi dalla zona dell'attacco con rotta 200\u00b0 e velocit\u00e0 36 nodi. La MTB 260 era del tipo Elco da 70 piedi, mentre le altre tre motosiluranti erano del tipo Elco da 77 piedi.\nIl comandante e l'equipaggio dello \"Scipione Africano\" ricevettero l'elogio dell'Ammiraglio Bergamini, comandante delle Forze Navali da Battaglia, nell'Ordine del Giorno n\u00ba 11 del 18 luglio 1943.\nNella Marina Militare Italiana.\nAl termine del conflitto, la Marina Militare italiana, che per un certo numero di anni frequent\u00f2 sovente il supermercato americano dell'usato garantito, acquist\u00f2 nel febbraio 1947 dall'ARAR due unit\u00e0 del tipo Elco insieme a sette Higgins e diciannove Vosper, e poich\u00e9 in forza del Trattato di pace del 1947, alla Marina Militare Italiana non era consentito l'impiego di motosiluranti queste unit\u00e0 vennero iscritte nel Quadro del Naviglio ausiliario con la classificazione Galleggianti Inseguimento Siluri (G.I.S.) e rimorchiate negli arsenali di Taranto e di La Spezia per provvedere al loro ripristino. Dopo un approfondito controllo delle effettive condizioni di ogni imbarcazione, fu presa la decisione di riarmare le \"Higgins\", parte delle \"Vosper\" e nessuna delle due \"Elco\" (\"GIS 0019\" e \"GIS 0020\"), tra l'altro di modello piuttosto obsoleto e reduci da un pi\u00f9 lungo ed intenso impiego bellico con la Royal Navy e in ragione della loro usura e dal fatto che le Elco da 77 piedi acquistate furono soltanto due, vennero cedute all'Aeronautica Militare per la loro trasformazione in motoscafi di salvataggio e con i distintivi ottici 1053 e 1056; queste unit\u00e0 prestarono servizio per diversi anni, dislocate in prossimit\u00e0 di importanti basi aeree."}
{"id": "627612", "revid": "123361032", "url": "https://it.wikipedia.org/wiki?curid=627612", "title": "Pier Giuseppe Mosti", "text": "Carriera.\nGiocatore.\nCresciuto nella Massese, dopo alcuni campionati disputati nelle serie minori esord\u00ec in Serie A nella stagione 1977-1978 con la maglia del ; dopo un'esperienza di due stagioni con la , nel 1980-1981 pass\u00f2 al Catania, con cui tre anni pi\u00f9 tardi disput\u00f2 un campionato di Serie A, giocando 29 partite.\nHa ottenuto in carriera quattro promozioni in massima serie (Genoa 1975-1976, 1976-1977, 1979-1980, Catania 1982-1983). Ha invece chiuso all'ultimo posto entrambi i campionati disputati in Serie A (Pescara 1977-1978, Catania 1983-1984). Ha collezionato complessivamente 52 presenze in Serie A e 270 presenze e 26 reti in Serie B.\nAllenatore.\nDa allenatore guid\u00f2, fra le altre, il Catania e il in Serie D, e il Leffe in Serie C1."}
{"id": "627617", "revid": "767487", "url": "https://it.wikipedia.org/wiki?curid=627617", "title": "Roberto Onorati", "text": "Carriera.\nGiocatore.\nCresciuto nel settore giovanile della Lazio e successivamente in quello della Lodigiani; fu lanciato in serie C2 dalla societ\u00e0 biancorossa. Gioc\u00f2 nella , prima di salire agli alti livelli nella Fiorentina, come centrocampista di grande mobilit\u00e0 e buona tecnica. Ebbe una prima, felice esperienza in rossobl\u00f9 nella stagione 1988-89, quella della promozione in A con Franco Scoglio.\nPoi, dopo un campionato nell', torna al Genoa, partecipando da titolare al ciclo di Osvaldo Bagnoli. Passa poi al Nizza, nella stagione 1996-97, in cui dimostra di essere almeno una spanna sopra al livello tecnico della squadra; da retrocesso, vince la Coppa di Francia, giocando bene la finale contro il Guingamp (1-1 e 4-3 ai rigori) e mettendo a segno uno dei rigori finali. In Francia chiude la carriera.\nDirigente.\nRimane al Nizza con incarichi manageriali, salvo poi essere rimosso nel giugno del 2000 ad opera della societ\u00e0 che allora ne deteneva il possesso, la SAOS-OGCN, nel tentativo di risollevare le sorti del club. Successivamente ricopre il ruolo di direttore sportivo del , fino al settembre del 2005."}
{"id": "627625", "revid": "767487", "url": "https://it.wikipedia.org/wiki?curid=627625", "title": "Pedrinho", "text": "Carriera.\nClub.\nDopo aver militato nel e nel , nell'estate del 1983 vola in Italia in seguito all'ingaggio nel neopromosso del presidente Angelo Massimino. Qui forma insieme al connazionale Luvanor la prima coppia di stranieri dalla riapertura delle frontiere della squadra etnea, e gioca insieme a Claudio Ranieri e ad Andrea Carnevale. La stagione per i siciliani si conclude per\u00f2 in maniera fallimentare: retrocessione all'ultimo posto con soli 12 punti conquistati (1 vittoria, 10 pareggi e 19 sconfitte), ben 10 in meno del penultimo. Pedrinho scende per\u00f2 in campo 27 volte mettendo a segno 3 reti.\nIl giocatore rimane nella squadra nelle due stagioni successive in Serie B, che i rossoazzurri concludono sempre nella met\u00e0 inferiore della graduatoria, totalizzando 61 partite e 7 reti. Dopo l'esperienza italiana rientra in Brasile tra le file del Vasco da Gama, concludendo la sua carriera nel . In carriera ha vinto 2 Campionati Carioca.\nNazionale.\nEsordisce nel nel 1979 prendendo parte alla Copa Am\u00e9rica. In seguito fa parte della rosa che prende parte al , durante il quale non scende per\u00f2 mai in campo. Disputa l'ultima gara nel 1983, assommando 13 presenze e 1 gol in maglia verde-oro."}
{"id": "627626", "revid": "46931", "url": "https://it.wikipedia.org/wiki?curid=627626", "title": "Diah\u00f3i", "text": ""}
{"id": "627629", "revid": "287204", "url": "https://it.wikipedia.org/wiki?curid=627629", "title": "Triumph Speed Four", "text": "Commercializzata dall'anno 2002, la Triumph Speed Four, motocicletta prodotta dalla britannica Triumph, \u00e8 una derivazione scarenata (categoria meglio conosciuta come naked) della versione sportiva \"TT600\" introdotta nel 1999.\nEsteticamente similare alla conosciuta sorella maggiore Speed Triple, di cui conserva la prima parte del nome, differisce per il motore installato: un propulsore 4 cilindri in linea anzich\u00e9 il 3 cilindri che ha da sempre contraddistinto la casa inglese, oltre al telaio, di struttura e conformazione diversa.\nEsce definitivamente di produzione a partire dal gennaio 2006, con la conseguente scelta di abbandonare lo sviluppo di propulsori con frazionamento a quattro cilindri.\nIl contesto.\nDopo 3 anni dall'uscita della supersportiva media, nata per contrastare l'assoluto dominio delle case giapponesi nella categoria, sulla base del poco successo di vendite della TT600, la casa inglese ha pensato bene di costruire dalla sua base una versione naked sull'onda del successo della Speed Triple, in modo da riproporre una versione similare a chi non intendeva avere una moto di grossa cilindrata pur conservando le ottime doti che avevano contraddistinto la TT600.\nIl primo ad intuire una sua realizzazione fu Carlo Talamo che costru\u00ec i primi modelli artigianali di Naked su base TT600, nominandola \"Baby Speed\" con una realizzazione di circa 50 esemplari. Il progetto piacque talmente tanto alla casa madre che in poco tempo realizzarono la produzione in serie rinominandola Speed Four, dove il \"four\" indica il frazionamento a quattro cilindri, differenziandola dalla versione maggiore a tre \"triple\".\nLa sua presentazione ufficiale avvenne pochi mesi dopo che Carlo Talamo fu coinvolto in un incidente stradale in cui perse la vita; pertanto la Speed Four fu considerata l'ultima creazione di Carlo Talamo.\nDella TT600 conserva il telaio in doppia trave in alluminio, i freni con dischi anteriori da 310mm e la possibilit\u00e0 di regolare completamente sia la forcella che l'avantreno; specifiche da sempre utilizzate ed appannaggio delle moto supersportive anzich\u00e9 di una Naked di media cilindrata.\nPer quanto riguarda il propulsore, viene impiegato lo stesso utilizzato sulla TT600, ma con alcune modifiche: la potenza massima passa da 106CV a 98CV @11750 giri/min, oltre ad una revisione interna del motore per conferire un maggior rendimento ai regimi medi e la sistemazione dei problemi di alimentazione che affliggevano pesantemente la sportiva da cui derivava.\nDal momento del suo ingresso sul mercato, per diversi anni la Speed Four si \u00e8 sempre fregiata del titolo di moto pi\u00f9 potente della categoria, in quanto nessun'altra casa costruttrice aveva ancora prodotto una naked di media cilindrata dotata di tale potenza ed accorgimenti tecnici cos\u00ec elevati: i concorrenti hanno sempre optato per la realizzazione di moto economiche e con contenuti tecnici sufficienti a favore di un prezzo accessibile al grande pubblico, lasciando specifiche di rilievo ai modelli di cilindrata superiore o differente categoria.\nConsiderando che una Speed Triple 955 cm\u00b3 dello stesso anno si poteva acquistare a circa \u20ac 11.000 ed una Honda Hornet (la pi\u00f9 venduta e conosciuta delle moto naked 600\u00a0cm\u00b3 e sua diretta concorrente) a poco pi\u00f9 di \u20ac 6.000, la Speed Four, con un prezzo di \u20ac 9.800, non riusc\u00ec a raggiungere i consensi del grande pubblico.\nPer cercare di aumentare le vendite, nel 2004 la casa Madre decise di abbassare il prezzo a \u20ac7.600 senza per\u00f2 ottenere miglioramenti rilevanti.\nRiguardo alla sua fama di moto pi\u00f9 potente della categoria, bisogner\u00e0 aspettare fino alla fine del 2005, anno in cui la sua potenza del motore fu eguagliata dalla Suzuki GSR 600 e poi superata dalla Honda Hornet 600 modello 2007 con 101 cavalli.\nNel 2005 fu affiancata dalla Urban Daytona, che non \u00e8 altro che una Daytona 600 (compreso il motore da 600 cm\u00b3 da 110 cv a 12.750 giri) ma spogliata della carenatura e con la particolarit\u00e0 di essere venduta insieme al kit per ritrasformarla in una carenata. Il concetto era quello di fornire all'utente \"due moto in una\" con la possibilit\u00e0 di passare da scarenata a carenata e viceversa a seconda dell'utilizzo in pista o stradale: prodotta in pochissimi esemplari la produzione fu abbandonata quasi immediatamente.\nI colori in cui la Speed Four fu proposta sono i pi\u00f9 diffusi \"Jet Black\" (nero), \"Roulette Green\" (Verde acido) e \"Scorchred Yellow\" (Giallo); meno diffusi sono il \"Neon Blue\" e l'introvabile \"Lucifer Orange\" (arancione-rosso) in quanto furono realizzanti pochissimi esemplari.\nIn un sondaggio effettuato dalla rivista Rider Power la Speed Four \u00e8 stata votata moto n\u00b0 1 per la maneggevolezza e le sospensioni."}
{"id": "627630", "revid": "117262989", "url": "https://it.wikipedia.org/wiki?curid=627630", "title": "Crepidoma", "text": "Nell'architettura classica, prende il nome di crepid\u00f2ma (\u03ba\u03c1\u03b7\u03c0\u03af\u03b4\u03c9\u03bc\u03b1, dal greco \"krep\u00ecs\", fondazione) la piattaforma a gradini rialzata in pietra sulla quale veniva costruito il tempio. \u00c8 una specificazione della crepidine.\n\u00c8 costituito da tre o pi\u00f9 gradini con la funzione di sopraelevare l'edificio, separando simbolicamente la residenza degli dei dal livello del terreno.\nI gradini prendono il nome di crepidoma. Il piano su cui poggiano le colonne \u00e8 detto stilobate.\nLa crepidine pu\u00f2 presentare decorazioni come modanature o altro sulle facce visibili. Talvolta vi si riscontrano anche degli accorgimenti ottici, come nel Partenone, dove tutto il basamento \u00e8 impercettibilmente convesso per sembrare prospetticamente pi\u00f9 ampio."}
{"id": "627631", "revid": "198277", "url": "https://it.wikipedia.org/wiki?curid=627631", "title": "Fortunato Torrisi", "text": "Carriera.\nGiocatore.\nCresciuto nel , dove divent\u00f2 titolare al suo secondo anno, pass\u00f2 nella stagione 1975-1976 al con cui esord\u00ec in Serie A il 16 novembre 1975 nella vittoria casalinga contro l'Inter per 3-0; con i lariani, in quel campionato, disput\u00f2 cinque gare nella massima divisione. Ritorn\u00f2 al Siracusa per la stagione successiva, giocandovi titolare e quindi fu ceduto al . Nella stagione 1978-1979 pass\u00f2 alla Pistoiese, allora militante in Serie B.\nDa giocatore, segn\u00f2 il gol vittoria per il Torino, nel rocambolesco derby della Mole del 27 marzo 1983, che vide i granata segnare 3 gol nell'arco di quattro minuti ribaltando cos\u00ec il doppio svantaggio.\nGli ultimi campionati di un certo livello Torrisi li vive con la maglia della Lazio, con la quale gioca dal 1984 al 1986.\nAllenatore.\nInizia come allenatore nelle giovanili della Lazio, ricoprendo anche il ruolo di osservatore, per poi passare a quelle della . Il suo ultimo incarico \u00e8 alla Civita Castellana, squadra di Serie D, rassegnando per\u00f2 le dimissioni nel 2010."}
{"id": "627633", "revid": "36426", "url": "https://it.wikipedia.org/wiki?curid=627633", "title": "Festa del Santo Salvatore", "text": ""}
{"id": "627636", "revid": "125348299", "url": "https://it.wikipedia.org/wiki?curid=627636", "title": "Gianni Di Marzio", "text": "Ha allenato in Serie A il e successivamente il e il Catania, tra gli anni settanta e ottanta.\nBiografia.\nGianni Di Marzio inizia a scrivere mentre \u00e8 ancora nel pieno della carriera di allenatore, curando una rubrica su \"l'Unit\u00e0\".\nInoltre, \u00e8 stato opinionista di RMC Sport Network, di TMW Radio Sport e della radio napoletana Radio Marte.\n\u00c8 morto il 22 gennaio 2022 a Padova all'et\u00e0 di 82 anni: ad annunciarlo, tramite i social network, \u00e8 stato il figlio Gianluca, giornalista sportivo e noto volto televisivo di Sky Sport.\nCarriera.\nAllenatore.\nHa smesso presto di giocare a causa di un infortunio.\nCome allenatore subentr\u00f2 in un primo momento ad Arnaldo Sentimenti alla guida dell'Internapoli, debuttando nell'allora Serie C nell'1-1 contro il Chieti, con un gol in rimonta di Wilson.\nPass\u00f2 poi alla , dove fu al centro di polemiche con il locale ambiente sportivo, alla Juve Stabia e al , dove sostitu\u00ec Lu\u00eds Vin\u00edcio. I maggiori successi in carriera Di Marzio li ha ottenuti allenando il col quale inizialmente perse lo spareggio promozione per la Serie A nel 1975 contro l'Hellas Verona a Terni (0-1), per poi conquistare la promozione, seconda della storia del club calabrese, nella stagione successiva.\nDal 1977 al 1979 \u00e8 al Napoli, dove ottiene il quinto posto in classifica, piazzamento UEFA, perdendo una finale di Coppa Italia a Roma contro l'. \u00c8 costretto a lasciare durante la seconda stagione a favore di Lu\u00eds Vin\u00edcio.\nNel 1978 inizi\u00f2 una collaborazione domenicale con il quotidiano L'Unit\u00e0, commentando la giornata calcistica che stava per iniziare ed esprimendo le proprie previsioni sui risultati.\nDal 1979-1980 ha allenato il Genoa in Serie B.\nDal 1980 al 1982 allena il Lecce in Serie B. \u00c8 stato l'allenatore che ha portato il Catania in Serie A nel 1982-1983 ed \u00e8 rimasto in panchina fino alla 12\u00aa giornata del 1983-1984, sostituito da Giovan Battista Fabbri. Nell'annata 1984-85 siede sulla panchina del Padova in Serie B. Ha allenato il Cosenza, con cui nel 1987-1988 ha centrato la promozione in Serie B, attesa da ventiquattro anni. Nella Serie B 1989 1990, a dicembre, torna a guidare il Cosenza, sostituendo l'esonerato Gigi Simoni, ottenendo la salvezza all'ultima giornata (0-0 sul campo della Triestina), grazie anche alla classifica avulsa. Confermato per la Serie B 1990-1991 sulla panchina del Cosenza, \u00e8 esonerato a inizio novembre e sostituito da Reja.\nDurante la sua carriera ha ricevuto per due volte il premio Seminatore d'oro, assegnato al migliore allenatore della stagione di ogni categoria e che successivamente ha preso il nome di Panchina d'oro: il primo gli \u00e8 stato consegnato per l'annata 1971-1972 con la Nocerina in Serie C e il secondo come allenatore del Catanzaro in Serie B nell'anno 1975-1976.\nIl 4 giugno 2015 ritira ad Amalfi il Premio Saraceno nell'ambito della kermesse Football Leader, organizzata dall'Associazione Italiana Allenatori Calcio.\nDirigente.\nCon il Cosenza ha lavorato negli anni successivi come direttore sportivo. Da direttore sportivo ha lavorato anche con il Venezia del presidente Maurizio Zamparini dal 1996 al 1998, con il club veneto che riconquistava la Serie A dopo oltre trent'anni. \u00c8 stato responsabile dell'area estera della Juventus dal 2001 al 2006.\nDal 2011 al 2016 ha collaborato con la societ\u00e0 inglese del Queens Park Rangers come consulente di mercato.\nDal 7 aprile 2016 \u00e8 entrato a far parte dello staff dirigenziale del Palermo in qualit\u00e0 di consulente personale del presidente Maurizio Zamparini. Ha avuto il compito, tra gli altri, di provvedere alla valutazione tecnica della rosa della Prima Squadra nel finale del campionato 2015-16 e nella successiva stagione sportiva."}
{"id": "627637", "revid": "1305772", "url": "https://it.wikipedia.org/wiki?curid=627637", "title": "Tenharim", "text": "I Tenharim (o anche Kagwahiva) sono un gruppo etnico del Brasile. Parlano la lingua Tenharim (codice ISO 639: PAH) e sono principalmente di fede animista.\nQuesto gruppo comprende i sottogruppi dei Tenharim (350 circa nel 2000), dei Parintint\u00edn (130 circa nel 2000), e dei Diah\u00f3i (13 nel 1994). \nVivono nello Stato brasiliano dell'Amazonas."}
{"id": "627638", "revid": "46931", "url": "https://it.wikipedia.org/wiki?curid=627638", "title": "Parintint\u00edn", "text": ""}
{"id": "627639", "revid": "290948", "url": "https://it.wikipedia.org/wiki?curid=627639", "title": "HCl", "text": ""}
{"id": "627640", "revid": "599013", "url": "https://it.wikipedia.org/wiki?curid=627640", "title": "Kagwahiva", "text": "I Kagwahiva (o Kawah\u00edb) sono un macro-gruppo etnico del Brasile.\nGruppi.\nI gruppi considerati facenti storicamente parte del macro-gruppo dei Kagwahiva sono i seguenti:\nStoricamente sono conosciuti anche solo come \"Parintintin\", nome assegnato loro dai Munduruku, con cui furono in guerra, e che significa \"nemico\".\nLingua.\nTutti i sottogruppi parlano varianti dialettali della lingua Kagwahiva (denominata anche Parintinin) che appartiene alle lingue tupi-guaran\u00ed. Il termine \"Kagwahiva\" significa \"la nostra gente\".\nStoria.\nIl gruppo \u00e8 originario dell'area delle sorgenti del fiume Tapaj\u00f3s e del fiume Juruena. Il gruppo viveva in questa zona nel XVIII secolo prima di disperdersi in varie zone vicine a causa degli attacchi continui dei loro acerrimi nemici, i Munduruku, e dell'arrivo dei coloni e delle industrie estrattive. Secondo Carl Friedrich von Martius, i Kagwahiva facevano a loro volta parte del pi\u00f9 ampio gruppo dei \"Tupi centrali\", che comprendeva al suo interno anche i Kaiabi e gli Apiak\u00e1."}
{"id": "627641", "revid": "767487", "url": "https://it.wikipedia.org/wiki?curid=627641", "title": "Entasi", "text": "L'\u00e8ntasi (dal greco \"\u00e8ntasis\" = tensione) \u00e8 il rigonfiamento del fusto della colonna a circa un terzo della sua altezza.\n\u00c8 un accorgimento ottico che mette in evidenza la robustezza della membratura rappresentando lo stato di tensione della colonna che reagisce alla compressione a cui \u00e8 sottoposta.\nL'effetto dell'entasi \u00e8 esasperato dalla presenza di una maggior o minor rastremazione della colonna, tanto che a volte si pu\u00f2 parlare di entasi apparente, effetto dovuto alla sola rastremazione soprastante.\nSi svilupp\u00f2 nel contesto dell'architettura greca, e precisamente dell'ordine dorico. Nei templi arcaici si ebbero rigonfiamenti notevoli, con diametro ad un terzo del fusto maggiore che all'imoscapo, come nel tempio di Apollo a Corinto ed in molti templi della Magna Grecia, come la Basilica a Paestum. In seguito il profilo delle colonne divenne sempre pi\u00f9 teso ed il rigonfiamento dell'entasi sempre pi\u00f9 esiguo."}
{"id": "627642", "revid": "287204", "url": "https://it.wikipedia.org/wiki?curid=627642", "title": "Pietro Baisi", "text": "Carriera.\nCresciuto nel , ha esordito in Serie A con la maglia granata nel campionato 1967-1968, dopo alcuni anni in Serie B.\nHa giocato nella massima serie anche con il Catania (28 presenze, 3 reti) nella stagione 1970-1971.\nHa disputato 5 incontri e realizzato 2 reti con la maglia della nazionale giovanile, vincendo nel 1967 la medaglia d'oro ai Giochi del Mediterraneo."}
{"id": "627643", "revid": "404338", "url": "https://it.wikipedia.org/wiki?curid=627643", "title": "Higgins (motosilurante)", "text": "Le Higgins erano motosiluranti statunitensi di notevole successo, leggermente pi\u00f9 piccole delle ultime versioni delle Elco, che vennero costruite in grandi quantit\u00e0, circa duecento esemplari.\nCaratteristiche.\nLe Higgins avevano uno scafo in legno, con carena a spigolo, motori a benzina Packard e 4 siluri da 533, con una serie di armi aggiuntive, prima quattro mitragliatrici da 12,7, poi anche una mitragliera da 20mm e un cannone da 40 millimetri.\nAttivit\u00e0 bellica.\nNel corso della seconda guerra mondiale le \"Higgins 78ft.\" operarono intensamente specie nella zona del Pacifico, dove parteciparono anche alla Battaglia dello Stretto di Surigao, in cui 39 motosiluranti americane di vario tipo affrontarono in combattimento notturno la formazione giapponese imperniata sulle navi da battaglia Fuso e Yamashiro, ma riuscirono solo a silurare un incrociatore leggero, mentre vennero respinte con perdite e danni nei confusi scontri in cui i tre squadroni di tredici navi ciascuno vennero impegnati. Alla fine, l'attacco decisivo venne dato dai cacciatorpediniere, avvantaggiati dalla distrazione data dalle piccole siluranti americane, che per\u00f2 si trovarono di fronte ad avversari troppo esperti nei combattimenti notturni, al punto di vanificare anche la dotazione di radar e la tattica americana di avvicinamento lento per non creare i vistosissimi \"baffi di schiuma\" a prua.\nLe Higgins hanno operato anche nel Mediterraneo con le insegne della Royal Navy e quattro di queste motosiluranti, pi\u00f9 precisamente le PT 88, 90, 92 e 94. tutte completate nel dicembre 1942, il 15 febbraio 1943 vennero destinate all'Unione Sovietica con le sigle RPT (Russian PT) 4, 6, 8 e 10, ma nella primavera del 1943 intervenne un periodo di sospensione dei convogli verso l'URSS sulla rotta artica, e quindi i quattro battelli, che si trovavano gi\u00e0 in Gran Bretagna, nell'aprile 1943 vennero invece consegnati alla \"Royal Navy\", con cui andarono nel Mediterraneo, con le sigle MTB 419/420 e 422/423.\nServizio nella Marina Militare.\nNel dopoguerra la Marina Militare Italiana, che per un certo numero di anni frequent\u00f2 sovente il supermercato americano dell'usato garantito, acquist\u00f2 a Palermo, nel febbraio 1947 dall'ARAR due unit\u00e0 del tipo Elco insieme a sette Higgins e diciannove Vosper, e poich\u00e9 in forza del Trattato di pace del 1947, alla Marina Militare Italiana non era consentito l'impiego di motosiluranti queste unit\u00e0 vennero iscritte nel Quadro del Naviglio ausiliario con la classificazione Galleggianti Inseguimento Siluri (G.I.S.), in quanto le clausole del trattato di pace impedivano all'Italia di avere naviglio silurante. Tra le unit\u00e0 del tipo Higgins acquisite, vi erano le quattro motosiluranti destinate all'Unione Sovietica che vennero immesse in servizio il 4 aprile 1948 come Galleggianti Inseguimento Siluri (GIS) da 0021 a 0024 e poi come GIS 842/843, 841 e 844, quindi, venute meno alcune delle clausole del trattato di pace, il 1\u00ba novembre 1952 come motosiluranti MS 842/843, 841, 844, e infine il 1\u00ba gennaio 1954 come MS 442/443, 441 e 444, in quanto a partire da quella data queste unit\u00e0 ebbero il distintivo ottico definitivo di tre cifre, con il 4 come prima cifra, che contraddistingue in ambito NATO le unit\u00e0 da pattugliamento italiane.\nLe unit\u00e0 acquisite vennero rimorchiate negli arsenali di Taranto e di La Spezia per provvedere al loro ripristino. Dopo un approfondito controllo delle effettive condizioni di ogni imbarcazione, fu presa la decisione di riarmare le \"Higgins\", parte delle \"Vosper\" e nessuna delle due \"Elco\" (GIS 0019\" e GIS 0020\"), tra l'altro di modello piuttosto obsoleto e reduci da un pi\u00f9 lungo ed intenso impiego bellico con la Royal Navy e in ragione della loro usura e dal fatto che le Elco da 77 piedi acquistate furono soltanto due, vennero cedute all'Aeronautica Militare per la trasformazione in motoscafi di salvataggio e con i distintivi ottici 1053 e 1056, queste unit\u00e0 prestarono servizio per diversi anni dislocatie in prossimit\u00e0 di importanti basi aeree. Oltre alle Higgins precedentemente citate nella Marina Militare entrarono in servizio anche le MS 451 452 e 453 (rispettivamente ex GIS 0025\", GIS 0026\" e \"GIS 0027\" e poi MS 851, 852 e 853) con tutte le unit\u00e0 entrate in servizio nel 1950 ad eccezione delle ultime due entrate in servizio nel 1957.\nL'armamento venne riconfigurato in tre mitragliere antiaeree da Breda 20/65 Mod. 1935 due prodiere e la terza a poppavia dell'albero e un cannoncino antiaereo Bofors 40 mm collocato a estrema poppa e due tubi lanciasiluri da 450mm collocati ognuno su ciascun lato.\nLe motosiluranti \"Higgins\" nella Marina Militare operarono aggregate alla 44\u00aa Squadriglia fino al settembre 1964, quando in seguito allo scioglimento della 44\u00aa Squadriglia Motosiluranti vennero impiegate in altri compiti, ma gi\u00e0 nel periodo 1962-1963 la motosilurante MS 441 era stata sottoposta ad alcuni lavori di trasformazione presso l'Arsenale di La Spezia per essere idonea allo svolgimento di compiti addestrativi da parte del COMSUBIN, passando alle dipendenze del Comando Raggruppamento Subacquei ed Incursori Teseo Tesei. La MS 444 fu resa disponibile per la Scuola Motoristi della Maddalena mentre tutte le altre furono poste in riserva alle dipendenze della 42\u00aa Squadriglia Motocannoniere, formata dalle unit\u00e0del tipo \u201cC.R.D.A.\u201d ammodernate e trasformate in motoconvertibili. Dopo alcuni lavori di ripristino le motosiluranti MS 442, MS 451 e MS 452 il 12 marzo 1966 furono cedute in \"temporaneo uso gratuito\" alla Guardia di Finanza, denominate rispettivamente \"Brigadiere Giannotti\", \"Tenente Lombardo\" e \"Finanziere Feliciani\" e vennero restituite alla Marina Militare, le prime due nel 1969 e la terza nel 1974, mentre le MS 443 e MS 453, dopo analoghi lavori eseguiti per la MS 441, vennero assegnate al Comsubin. Le tre motosiluranti tipo Higgins assegnate al Comsubin prestarono servizio fino al 1985 ad eccezione della MS 453 che venne demolita a La Spezia nel 1980."}
{"id": "627646", "revid": "124811547", "url": "https://it.wikipedia.org/wiki?curid=627646", "title": "Guido Biondi", "text": "Biografia.\nScomparso a 46 anni a seguito di un tumore, a lui \u00e8 dedicato lo stadio comunale di Lanciano, sua citt\u00e0 natale. \u00c8 sepolto presso il cimitero di Castel Frentano.\nCaratteristiche tecniche.\nPer la sua abilit\u00e0 nei calci di punizione, durante la militanza nel Campobasso (dove fu tra gli artefici dello storico approdo dei rossobl\u00f9 in Serie B) fu soprannominato \"il Platini del Molise\".\nCarriera.\nClub.\nAd inizio carriera milit\u00f2 nel , esordendo diciottenne in Serie A nella stagione 1970-1971 nella partita del 14 febbraio 1971 -Catania (1-1). A fine stagione conta 12 gare, con una rete all'attivo in occasione della sconfitta interna contro la del 28 febbraio 1971.\nPer il resto della sua carriera gioc\u00f2 soprattutto in Serie B, con Catania e prima e, dopo una nuova stagione in massima serie con il allenato da Ilario Castagner, con , , e . Chiuse la sua carriera nel 1987 con la , in Serie C2.\nIn carriera ha totalizzato complessivamente 29 presenze e una rete in Serie A, e 247 presenze e 22 reti in Serie B.\nNazionale.\nAl suo attivo anche una presenza nella Nazionale Under-21 che, il 1\u00ba maggio 1971, perse per 4-0 a Dresda contro la (che schier\u00f2 la propria Nazionale maggiore) nella partita d'andata del primo turno delle qualificazioni per i Giochi Olimpici 1972 in programma a Monaco di Baviera.\nNote.\n3 https://corrieresport.it/guido-biondi-il-trequartista-che-dava-del-tu-al-pallone-come-pochi-definito-il-platini-del-campobasso/"}
{"id": "627651", "revid": "13833", "url": "https://it.wikipedia.org/wiki?curid=627651", "title": "Croazia-Slavonia", "text": ""}
{"id": "627653", "revid": "599013", "url": "https://it.wikipedia.org/wiki?curid=627653", "title": "Aquilino Bonfanti", "text": "Biografia.\nSia il figlio Arnaldo, sia il nipote Nicholas (figlio dello stesso Arnaldo) hanno a loro volta avuto delle carriere da calciatori professionisti: il primo, nato nel 1978, ha esordito in Serie A con l'Atalanta prima di diventare un giocatore di lungo corso in Serie C e Serie D; il secondo, nato nel 2002, ha giocato nelle giovanili di Virtus Bergamo e Inter, trasferendosi poi al Modena nell'estate del 2021, iniziando cos\u00ec la sua carriera professionistica.\n\u00c8 scomparso nel 2016 all'et\u00e0 di 73 anni a seguito di una polmonite, poco dopo essere stato operato al pancreas.\nCaratteristiche tecniche.\nGiocava principalmente come ala sinistra.\nCarriera.\n\u00c8 cresciuto nel Milan, con cui ha esordito in massima serie il 25 aprile 1965 nella vittoria interna per 1-0 contro la Juventus e ha ottenuto complessivamente 3 presenze in campionato.\nHa giocato anche con Lecco, Inter (7 presenze ed una rete nella stagione 1967-68), Verona, Catania, , e . \u00c8 stato capocannoniere in Serie B nella stagione 1969-1970 con la maglia del Catania, anno in cui con gli etnei ottiene anche la promozione in Serie A.\nIn carriera ha totalizzato complessivamente 84 presenze e 10 reti in Serie A, e 161 presenze e 41 reti in Serie B.\n\u00c8 stato allenatore di squadre minori nei campionati regionali della Toscana: Montecatini Murialdo, Margine Coperta, Borgo a Buggiano, Vianova Pieve a Nievole."}
{"id": "627654", "revid": "287204", "url": "https://it.wikipedia.org/wiki?curid=627654", "title": "Nadia Petrova", "text": "Carriera tennistica.\n2006.\nLa Petrova ha vinto il suo primo titolo di singolare nell'ottobre 2005 a Linz e il secondo a Doha nel 2006. Il 17 aprile, 2006, la Petrova entr\u00f2 nella top 5 della classifica WTA per la prima volta, dopo aver vinto il primo torneo Tier I a Charleston. Il 15 maggio raggiunse il miglior piazzamento della sua carriera issandosi al numero 3 della classifica, in seguito alla vittoria nel torneo di Berlino.\nNadja ha conquistato anche 11 titoli di doppio, incluso il WTA Tour Championships nel 2004.\nIl 30 maggio 2006 la Petrova fu sconfitta sorprendentemente nel primo turno del Roland Garros da Akiko Morigami 6-2, 6-2, probabilmente in seguito ai postumi di un infortunio alla caviglia, accorsole durante gli allenamenti svolti in prossimit\u00e0 di questo torneo. Sempre a causa di quest'infortunio decise di non partecipare al torneo di Wimbledon, tuttavia stent\u00f2 a ritrovare la condizione, tanto che nei tornei sul cemento americano incass\u00f2 tre sconfitte senza ottenere una vittoria e allo US Open fu eliminata al terzo turno da Tatiana Golovin. Ma al torneo Tier II di Stoccarda, Nadja batte Svetlana Kuznecova in semifinale (6-2, 1-6, 6-4) e si prende una rivincita sulla Golovin (6-3, 7-6(4)) in finale.\nGrazie a questo successo la Petrova torna al numero 5 della classifica WTA e sembra aver recuperato la forma migliore per il WTA Tour Championships. La settimana successiva, Nadja conferma il buon periodo di forma, raggiungendo le semifinali al torneo di Mosca, infortunandosi nel match vinto contro Nicole Vaidi\u0161ov\u00e1. Arrivata in finale contro l'ennesima russa emergente, Anna \u010cakvetadze, pur stringendo i denti, la Petrova deve arrendersi per 6-4 6-4. Nadja si presenta in seguito al torneo di Linz, in qualit\u00e0 di campionessa uscente, raggiungendo la finale dopo aver battuto nettamente la Vaidi\u0161ov\u00e1 in semifinale, ma nulla pu\u00f2 contro una \u0160arapova in splendida forma, alla quale resiste strenuamente solo per un set (7-5, 6-2).\nAl Master di fine anno Nadja finisce nel girone pi\u00f9 difficile e si complica la vita perdendo il match d'esordio contro una Hingis che ricorre a tutta la sua perizia tecnica per aggiudicarsi il match in tre set (6-4, 3-6, 6-3). Nadja, tuttavia, alimenta le speranze di raggiungere la semifinale dopo aver nettamente battuto nel secondo match la Mauresmo, 6-2, 6-2, ma si deve arrendere a una strepitosa Henin nell'ultimo match, che la vede uscire nettamente vittoriosa (6-4, 6-4), nonostante due set giocati intensamente dalla russa.\n2007.\nIl 2007 non si apre nel migliore dei modi per Nadja che agli Australian Open, superati agevolmente i primi 2 turni, al terzo incontra la rientrante Serena Williams che occupa la posizione n.81 del ranking. La russa si aggiudica velocemente ed evidenziando una netta superiorit\u00e0, anzitutto atletica, il primo set con un secco 6-1, infilando 5 game consecutivi. Il secondo si apre con una Serena pi\u00f9 determinata ed efficace, ma la russa una volta riportatasi sul 3-3 sembra tornare ai livelli del I set e non lasciare pi\u00f9 scampo all'americana portandosi a servire per il match sul 5-3. Nadja accusa per\u00f2 un contraccolpo psicologico: paura di vincere, emozione nel battere un'avversaria tanto carica di gloria, la condizionano; mentre Serena intuita la situazione forza di pi\u00f9 e sfruttando i doppi falli della russa si salva e si aggiudica 4 game di fila, per chiudere il secondo set 7-5. Nel terzo, nonostante l'americana sia in deficit di mobilit\u00e0, vede nuovamente una Petrova bloccata psicologicamente soccombere, grazie anche a una Serena in maggiore fiducia che riesce ad infilare colpi rischiosi e a non regalare nulla. Finisce 1-6 7-5 6-3 in favore di Serena un match molto intenso, che conferma i gi\u00e0 visti limiti psicologici e di fiducia di Nadja, che pi\u00f9 volte crolla di fronte al traguardo.\nNadja si riscatta prontamente al torneo Open Gaz de France a Parigi: dopo aver battuto facilmente la Safina nei quarti, la russa elimina la Mauresmo in semifinale in tre set molto combattuti, ma nel terzo, la francese consegna letteralmente la partita all'avversaria quando \u00e8 in vantaggio 4-1, sprecando anche un match point e consentendo alla russa di aggiudicarsi l'incontro 5-7 6-4 7-6. In finale incontra la sorprendente ceca Lucie \u0160af\u00e1\u0159ov\u00e1, in eccellente stato di forma dopo il suo rientro: il primo set \u00e8 appannaggio della ceca, poi complice anche stanchezza e un po' di emozione, nonch\u00e9 una Petrova pi\u00f9 determinata, la russa riesce a regolare con una certa autorevolezza l'avversaria.\nSuccessivamente la Petrova esce ai quarti del torneo di Anversa per mano dell'emergente Anna \u010cakvetadze che la mette in costante difficolt\u00e0 grazie a una notevole sapienza tattica. sotto le righe sar\u00e0 anche il torneo di Indian Wells, in cui la russa esce anzitempo al quarto turno costretta al ritiro contro Tatiana Golovin dopo aver perso il I set. Al Tier I di Miami la russa supera nel quarto turno la connazionale Dinara Safina in 3 set, per affrontare nei quarti la n.1 del ranking WTA, Justine Henin, con la quale d\u00e0 vita a un match intensissimo che si risolve in favore della belga grazie a due tie break.\nAd Amelia Island la russa supera ai quarti la connazionale Dinara Safina e in semifinale la Bammer, per sfidare in finale la Golovin che disputa una partita perfetta concedendo alla Petrova solamente 3 game. A Varsavia Nadja \u00e8 battuta sorprendentemente da Mara Santangelo al II turno con un doppio 6-3.\nAgli Internazionali d'Italia e al Roland Garros esce prematuramente per mano rispettivamente di Elena Dement'eva e Kv\u011bta Peschke.\nA Los Angeles raggiunge la finale dove viene battuta da Ana Ivanovi\u0107 7-5, 6-4.\n2008.\nLa stagione si apre con il raggiungimento del quarto turno agli Australian Open dove viene sconfitta da Agnieszka Radwa\u0144ska 1-6, 7-5, 6-0 e nei mesi successivi alcuni problemi fisici condizionano il suo rendimento costringendola anche al ritiro in due occasioni. Al Roland Garros esce al terzo turno per mano di Svetlana Kuznecova.\nAd Eastbourne dopo aver battuto Peer, Na Li, Makarova e Stosur raggiunge la finale dove viene sconfitta di nuovo dalla Radwa\u0144ska in tre set.\nAl Torneo di Wimbledon viene sconfitta ai quarti di finale dalla connazionale Elena Dement'eva per 6-1, 6-7, 6-3.\nTorna a vincere un torneo ad agosto quando si impone a Cincinnati battendo in finale la francese Nathalie Dechy per 6-2, 6-1.\nAgli US Open viene sconfitta al terzo turno da Flavia Pennetta. Successivamente raggiunge la finale a Stoccarda dove viene battuta da Jelena Jankovi\u0107 per 6-3, 6-4.\nVince il secondo torneo dell'anno a Quebec City dopo aver sconfitto in finale la statunitense Bethanie Mattek-Sands per 4-6, 6-4, 6-1.\n2009.\nIl 2009 \u00e8 un anno avaro di soddisfazioni per la russa.\nAgli Australian Open viene eliminata al quarto turno da Vera Zvonar\u00ebva, al Roland Garros viene sconfitta al secondo turno da Marija \u0160arapova, al Torneo di Wimbledon 2009 viene eliminata al quarto turno dalla bielorussa Viktoryja Azaranka e agli US Open viene battuta sempre al quarto turno dall'americana Melanie Oudin.\nIl miglior risultato stagionale \u00e8 la semifinale raggiunta a Pechino dove viene battuta dalla futura vincitrice Svetlana Kuznecova in due set.\nRitiro.\nIl 2 gennaio 2017, dopo anni di inattivit\u00e0, il suo nome compare ufficialmente nell'elenco delle giocatrici ritirate dell'ITF. L'11 gennaio anche la WTA conferma il ritiro."}
{"id": "627659", "revid": "137701", "url": "https://it.wikipedia.org/wiki?curid=627659", "title": "Tutto Tot\u00f2", "text": "Tutto Tot\u00f2 \u00e8 una serie televisiva Rai del 1967 diretta da Daniele D'Anza. La serie, composta da 9 episodi (pi\u00f9 un decimo andato perduto) di mediometraggio, fu interpretata da Tot\u00f2 nel 1967, durante gli ultimi mesi della sua vita. De Curtis sfrutt\u00f2 l'occasione per portare sul piccolo schermo i suoi sketch teatrali pi\u00f9 famosi, alcuni soggetti di film mai realizzati, pi\u00f9 alcuni copioni nuovi scritti per l'occasione. L'attore mor\u00ec durante la lavorazione degli ultimi episodi della serie, che non pot\u00e9 dunque essere completata.\nTrama.\nTutti gli episodi, della durata approssimativa di 50 minuti ciascuno, hanno un loro filo logico anche se spesso molto esile; ben pi\u00f9 rilevante \u00e8 il gran numero di \"sketch\" tratti dall'intera carriera teatrale e cinematografica di Tot\u00f2, riproposti assieme alle sue celebri spalle Mario Castellani e Gianni Agus, con ospiti come Gino Cervi, Ernesto Calindri, Walter Chiari, Peppino Di Capri, Patty Pravo e altri.\nNella serie, Tot\u00f2 reimpiega buona parte del suo repertorio: ad esempio lo sketch del \"Parrucchiere per signora\" (tratto dalla rivista teatrale \"Bada che ti mangio!\") nell'episodio \"Il tuttofare\", quello del \"Manichino\" in \"Don Giovannino\" e quello del \"Vagone letto\" in \"Premio Nobel\" (entrambi collaudati nella rivista \"C'era una volta il mondo\"). Quest'ultimo era gi\u00e0 stato portato sullo schermo, sempre insieme a Mario Castellani, in \"Tot\u00f2 a colori\" (1952) .\nProduzione.\nTot\u00f2 era sempre stato perplesso riguardo ad una sua eventuale presenza in televisione, strumento d'intrattenimento che gli incuteva timore, ma quando nell'autunno del 1965 la RAI gli propose per la prima volta di realizzare una serie televisiva a puntate, accolse la proposta con singolare fiducia. In un'intervista anticip\u00f2 che desiderava riproporre per il piccolo schermo il meglio del suo repertorio d'avanspettacolo, di variet\u00e0, di rivista, cinematografico e di prosa, in puntate precedute da un'introduzione-dibattito con presenti in studio un autore, un attore, un critico e un impresario. La serie avrebbe dovuto essere diretta proprio da Michele Galdieri, il commediografo degli anni d'oro del teatro di rivista di Tot\u00f2; ma nel novembre del 1965 Galdieri mor\u00ec. Mario Castellani e lo stesso Tot\u00f2 iniziarono cos\u00ec ad organizzare personalmente il lavoro d'adattamento degli \"sketch\", intraprendendo assieme un meticoloso lavoro di ricostruzione a memoria delle \"gag\" teatrali improvvisate trent'anni prima e andate perdute perch\u00e9 mai pi\u00f9 riproposte.\nQuando nella primavera del 1966 la RAI ufficializz\u00f2 la proposta, le attese di Tot\u00f2 erano gi\u00e0 state ridimensionate dai dirigenti televisivi: la serie fu ripartita su 10 episodi; nei primi sei si sarebbero dovute riproporre le migliori scenette comiche classiche di Tot\u00f2, per i rimanenti quattro si sarebbero girate scenette nuove e alcuni numeri musicali d'attualit\u00e0; nessuna introduzione o dibattito. La regia fu infine affidata al giovane regista di sceneggiati televisivi RAI Daniele D'Anza, mentre Bruno Corbucci fu affiancato a Tot\u00f2 e Castellani per il soggetto e la sceneggiatura. La prime riprese vennero girate in 16mm tra giugno e novembre 1966. Buona parte degli episodi furono filmati negli studi del Teatro delle Vittorie, con esterni girati in prevalenza a Roma e in paesi minori del Lazio. Nello stesso periodo Tot\u00f2 gir\u00f2 alcune brevi scene del film \"Operazione San Gennaro\" e del cortometraggio di Pier Paolo Pasolini \"La terra vista dalla luna\" dal film \"Le streghe\".\nUna volta presentati i montaggi preliminari alla commissione di messa in onda RAI nel dicembre 1966, nonostante Tot\u00f2 e gli sceneggiatori fin dalle prime stesure dei copioni avessero cercato di evitare battute sconvenienti, furono imposti numerosi tagli e rifacimenti. L'episodio \"Il tuttofare\" fu il maggiormente manipolato, ma anche \"Don Giovannino\" e \"La scommessa\" subirono parecchi tagli, soprattutto nelle parti improvvisate dal comico napoletano. L'episodio \"Tot\u00f2 a natale\", che doveva consistere in una festa di famiglia durante la quale Tot\u00f2 avrebbe dovuto far divertire gli ospiti con \"gag\" a raffica, venne soppresso definitivamente attorno a marzo 1967 perch\u00e9 considerato immorale ed oltraggioso. Di quest'episodio non \u00e8 sopravvissuta alcuna traccia, n\u00e9 filmica n\u00e9 fotografica n\u00e9 documentale; si tratta quindi probabilmente dell'unico film del comico napoletano andato interamente perduto. La prima data di messa in onda, prevista per gennaio 1967, slitt\u00f2 cos\u00ec a data da definirsi. Tot\u00f2 non accett\u00f2 di buon grado il trattamento riservatogli dai dirigenti RAI; tuttavia torn\u00f2 diligentemente sul set a rigirare buona parte degli episodi agli inizi del 1967.\nLa disorganizzazione del \"set\" contribu\u00ec a sua volta a peggiorare il risultato degli episodi: il regista Daniele D'Anza lasci\u00f2 talvolta le riprese nelle mani del produttore o di altri componenti della \"crew\", in quanto contemporaneamente impegnato in altri progetti. Inoltre l'operatore alla macchina da presa - il futuro direttore della fotografia Vittorio Storaro - era alle primissime armi nel mondo del cinema, e proprio alla sua inesperienza sono dovuti alcuni campi lunghi e primi piani piuttosto imprecisi (si veda ad esempio l'inquadratura panoramica iniziale di Napoli nell'episodio \"Tot\u00f2 a Napoli\").\nLa serie non ebbe neppure la ricchezza scenografica auspicata da Tot\u00f2: si predilessero le riprese di primi piani tipicamente televisivi, con sullo sfondo dello studio ricostruzioni scenografiche poco pi\u00f9 che sommarie, molto inferiori agli scintillanti palcoscenici teatrali che Tot\u00f2 desiderava.\nQuando fu annunciato che la serie sarebbe stata messa in onda a partire dal mese di giugno di quell'anno, Tot\u00f2 fece presente con amarezza che la TV l'avrebbe cos\u00ec relegato alla \"stagione morta\". La protesta ebbe effetto e i dirigenti decisero di anticipare la messa in onda al mese di maggio, sebbene i rifacimenti non fossero ancora stati terminati. Gli ultimi \"ciak\" vennero battuti tra il 5 e il 10 aprile 1967.\nIl 15 aprile 1967 il comico napoletano mor\u00ec improvvisamente lasciando incompleti alcuni episodi. \"Tot\u00f2 ciak\" e \"Tot\u00f2 a Napoli\" rimasero incompiuti nella colonna sonora, ed \u00e8 facile notare come la voce di Tot\u00f2 in alcuni tratti sia stata doppiata: secondo alcune fonti da Carlo Croccolo, secondo altre dal celebre imitatore Alighiero Noschese. Si narra che quest'ultimo chiese per compenso una cifra simbolica, ma che poi aggiunse ad essa un proprio generoso assegno e che invi\u00f2 la somma all'orfanotrofio di Sant'Antonio a nome di Tot\u00f2. Il penultimo episodio, \"Tot\u00f2 y\u00e8 y\u00e8\", rimase incompleto di due scene e non venne trasmesso alla data annunciata di messa in onda (fine giugno 1967). Fu trasmesso per la prima volta in televisione solo il 27 aprile 1986 su Euro TV, mentre la prima messa in onda da parte di un canale RAI risale addirittura al millennio successivo (3 ottobre 2007 su Rai 3). L'incompletezza del girato pu\u00f2 essere notata anche dalla durata dell'episodio, che \u00e8 il pi\u00f9 breve di tutti: nel montaggio provvisorio in 16mm (ritrovato negli archivi RAI negli anni '80 da Giancarlo Governi) raggiunge i 40 minuti, incluse le sigle, contro i 50 minuti degli episodi regolarmente completati.\nLa trasmissione della serie fu replicata nell'estate del 1978, in seconda serata, su Rete 1. L'intera serie \u00e8 stata pubblicata in DVD dalla Elleu tra il 2007 e il 2008.\nColonna sonora e sigle.\nLa colonna sonora per la serie fu realizzata da Gianni Ferrio; \u00e8 composta da un solo brano, eseguito strumentalmente durante le scene degli episodi ed in versione cantata da un coro misto durante i titoli di testa. Per i titoli di coda fu scelta la canzone \"Non c'\u00e8 pi\u00f9 niente da fare\" di Bobby Solo, che con questo brano rientrava finalmente in RAI dopo un'assenza lunga un anno dovuta ad alcuni screzi precedenti. Anche grazie ai passaggi in televisione, il brano raggiunse in classifica il numero 6 nell'agosto del 1967, sancendo il ritorno al successo di Bobby Solo dopo una serie di singoli fallimentari.\nSuccesso di pubblico e ricezione critica.\nFinch\u00e9 fu in vita, Tot\u00f2 ebbe costantemente contraria la critica giornalistica, che non avrebbe risparmiato neanche la sua serie televisiva. Occorre per\u00f2 riconoscere in questo caso che, nonostante i duetti con Mario Castellani mostrino una straordinaria freschezza, a causa della censura e dei frettolosi rifacimenti gli episodi risultano di qualit\u00e0 disomogenea, con risultati ora apprezzabili e ora modesti.\nCi\u00f2 non imped\u00ec sia alla prima messa in onda di \"Tutto Tot\u00f2\" che alla replica del 1978 di registrare un rimarchevole successo di pubblico, il quale oscill\u00f2 tra i dodici e i diciassette milioni di spettatori, con un \"indice di gradimento\" (tipo di misura in vigore all'epoca) compreso tra 60 e 75. Le trasmissioni ebbero inoltre l'effetto di attrarre il pubblico pi\u00f9 giovane verso l'arte comica di Tot\u00f2.\nIl critico Roberto Gervaso in un articolo de \"La Domenica del Corriere\" datato 18 dicembre 1966, rifer\u00ec alcuni piccoli aneddoti censori, criticando l'eccessivo accanimento della commissione RAI verso la serie \"Tutto Tot\u00f2\". Secondo Gervaso, a causa delle modifiche imposte gli episodi avevano perduto molto del loro spirito comico originale.\nMario Castellani, in un'intervista, comment\u00f2 deluso l'occasione perduta per celebrare in grande stile l'arte di Tot\u00f2: \"\u00abSono state fatte le cose in fretta, n\u00e9 pi\u00f9 n\u00e9 meno come si faceva al cinema\u00bb\". Torn\u00f2 sull'argomento nel 1973, rievocando quei giorni con profonda amarezza: \"\u00abFui io ad avere l'idea di quel programma, e mi dispiace parlarne male. Poich\u00e9 a suo tempo non era stata fatta nemmeno una registrazione dei nostri sketch di maggior successo, con un lavoro di mesi cercai di ricostruire a memoria battute e dialoghi che io e Tot\u00f2 inventavamo sulla scena. Gli autori presero cos\u00ec i vecchi sketch da me ricostruiti, ci aggiunsero una testa e una coda, e li fecero girare in studio ma il risultato fu che vennero fuori soltanto dei brutti fumetti. L'unica cosa buona di quella trasmissione \u00e8 stata che Tot\u00f2 non fece in tempo a vedersi sul piccolo schermo, altrimenti si sarebbe guastato il sangue dalla rabbia.\u00bb\"\nEpisodi.\nGli episodi per titolo e data di prima trasmissione:"}
{"id": "627662", "revid": "6923", "url": "https://it.wikipedia.org/wiki?curid=627662", "title": "Classe Brave", "text": "Le motocannoniere della Classe Brave sono state delle unit\u00e0 litoranee di attacco veloce realizzate dalla Vosper per la Royal Navy che sono state la base per una serie di una serie di unit\u00e0 navali destinate al mercato di esportazione.\nDanimarca.\nLa marina danese acquist\u00f2 sei di queste unit\u00e0 navali denominate Classe S\u00f8l\u00f8ven armate di due cannoni Bofors da 40\u00a0mm e quattro siluri. Le prime due unit\u00e0, \"S\u00f8l\u00f8ven\" e\"S\u00f8ridderen\" costruite dalla Vosper e le altre su licenza Vosper in Danimarca. La capoclasse \"S\u00f8l\u00f8ven\" costruita con fondi USA con designazione USA PT-821. Tutte le unit\u00e0 sono state collocate in riserva nel 1988, messe in disarmo nel 1990 e radiate nel 1992.\nLibia.\nPraticamente sconosciuta ai pi\u00f9, con un ruolo marginale anche nella marina in cui veniva usata circa 20 anni fa, la Classe Susa di motocannoniere missilistiche era stata costruita in Gran Bretagna, con un ridotto dislocamento, per la marina libica. Essa era probabilmente con un dislocamento di circa 100-130 ton, molto veloce e piccola, e merita una nota l'armamento di cui era dotata, con 2 cannoni da 40mm Bofors, forse del vecchio tipo L60, 1 a prua e 1 a poppa, il meglio che si potesse fare per unit\u00e0 tanto piccole, ma soprattutto la batteria di missili.\nQuesti erano costituiti da 16 SS.12 francesi, ciascuno era ovviamente piccolo ma nondimeno conferiva una potenza considerevole alla piccola unit\u00e0 in parola, con una gittata di 8\u00a0km, velocit\u00e0 subsonica bassa, testata da 29\u00a0kg semiperforante. Sommando tutte le testate, si arrivava a circa 450\u00a0kg. La potenza di ciascun missile filoguidato SS.12 era tale da mettere KO navi nemiche di piccola taglia, per cui essi potevano essere considerati l'alternativa a basso aggravio di peso a cannoni da 57-76 mm (ciascun SS-12 pesava circa 90\u00a0kg).\nLe altre unit\u00e0 della marina libica, come le Combattante, le Osa, le Corvette Fincantieri, erano ovviamente agevolmente capacit\u00e0 di oscurare queste piccole unit\u00e0, nondimeno interessanti per le soluzioni adottate onde dar loro un'elevata potenza di fuoco."}
{"id": "627663", "revid": "1652134", "url": "https://it.wikipedia.org/wiki?curid=627663", "title": "Luciano Buzzacchera", "text": "Carriera.\nDifensore di fascia, esordisce nell'Ambrosiana Dueville nella stagione 1957/58; passa poi al Marzotto Valdagno nelle stagioni 1958/59 e 1959/60.\nTrasferito al Torino nel 1960, esordisce nel derby Torino - Juventus (0-0) del 13 novembre 1960. Da allora diventa titolare, collezionando 161 presenze con la maglia granata.\nNel 1963 la Gazzetta dello Sport lo colloca al terzo posto nella classifica nazionale per ruolo (terzino sinistro).\nNel luglio 1965 viene ceduto al Padova e poi trasferito al Catania nel novembre 1965, dove colleziona 219 presenze e 1 rete. \u00c8 stato capitano del Catania per sei stagioni, dal 1967 al 1972, quando ha chiuso la carriera.\nIn carriera ha collezionato complessivamente 187 presenze in Serie A e 241 presenze in Serie B.\nVanta una presenza in Nazionale B (19 marzo 1963, Italia-Bulgaria 1-0)."}
{"id": "627668", "revid": "287204", "url": "https://it.wikipedia.org/wiki?curid=627668", "title": "Barcolana 37", "text": "Il 9 ottobre 2005 si \u00e8 svolta la 37.ma edizione della Barcolana, preceduta da diversi eventi nautici e non:\nLa Barcolana 37 \u00e8 stata la pi\u00f9 veloce della storia, vinta con il tempo record di 58 minuti 20 secondi dal super maxi Skandia (un 98\u2019 australiano), charterizzato con il nome di \"Trieste, Provincia di\" timonato da Lorenzo Bressani e con alla tattica Furio Benussi, che ha abbattuto di 16 minuti e 40 secondi il record di percorrenza stabilito dall'imbarcazione Cometa nel 2001. Vittoria tutta triestina alla regata pi\u00f9 affollata del mondo, che nonostante il vento a 30 nodi, con raffiche a 35 in partenza, ha visto in mare 1752 imbarcazioni a vela di ogni foggia e dimensione, anche se le pi\u00f9 piccole, le passere in legno, sono rimaste in porto per decisione della giuria. Lorenzo Bressani, Furio Benussi e Stefano Spangaro, triestini con svariati titoli a livello internazionale, hanno ottenuto al tempo stesso la vittoria della regata (per Bressani era la quarta vittoria consecutiva: nel 2002 vinse da timoniere, nel 2003 e nel 2004 da tattico) e il record di percorrenza.\nLa Barcolana 37 ha fatto registrare almeno due eventi degni di nota: il settimo posto assoluto e primo di categoria per il 50 piedi appena varato Calipso, di Civitanova Marche, e il 32.mo posto assoluto per Cattivik, un \"Ufo\" di 8 metri e mezzo di lunghezza, con al timone Gabriele Benussi, grande campione della vela triestina che in questa occasione ha scelto di regatare assieme agli amici e puntando alla vittoria di categoria, e non tra le barche favorite.\nPer favorire l'aspetto partecipativo della regata, nel 2005 \u00e8 stato premiato il 37.o arrivato in ogni categoria.\nOrganizzatori.\nPresidente: Gastone Novelli, eletto nel maggio 2005"}
{"id": "627676", "revid": "1568601", "url": "https://it.wikipedia.org/wiki?curid=627676", "title": "Presolana", "text": "La Presolana \u00e8 un massiccio montuoso delle Prealpi Bergamasche che raggiunge un'altitudine massima di 2.521\u00a0m s.l.m.\n\u00c8 situato completamente in provincia di Bergamo, fra la Val Seriana (comuni di Castione della Presolana, Rovetta e Oltressenda Alta) e la Valle di Scalve (comuni di Colere e Vilminore di Scalve).\nFin dalla met\u00e0 dell'Ottocento il massiccio ha attratto alcuni dei pi\u00f9 importanti nomi dell'alpinismo italiano. Situato a met\u00e0 cammino tra la Pianura Padana e le Alpi Retiche occidentali, il Pizzo della Presolana presenta alcuni dei pi\u00f9 ricchi giacimenti minerari e fossili delle Alpi.\nOrigine del nome.\nNumerose sono le versioni che vorrebbero fornire il nome di questa montagna, e molte hanno uno sfondo leggendario.\nLa pi\u00f9 suggestiva deriverebbe dall'espressione latina \u201cPresa-Alana\u201d, con riferimento ad una battaglia che vide la sconfitta del popolo degli Alani ad opera dei Romani (o in un'altra versione per mano di Carlo Magno, secondo la quale egli sconfisse un sovrano del posto, l'Alano, che governava il paese di Breno) proprio in quella zona.\nSi dice che fu un'immensa carneficina, tanto che alla valle in cui accaddero questi scontri, prima chiamata \"Valle Decia\", venne cambiato nome in Calve (attualmente Valle di Scalve) a causa \"della calvarie d'ossa spolpate avanzate al grande macello\" (anche secondo la storia alternativa di Carlo Magno la valle prese il nome per questo motivo).\nSempre secondo la leggenda si dice che, nelle notti di tempesta, gli spiriti degli Alani vaghino ancora tra le rocce di questa montagna. Altre leggende vedono coinvolti folletti, spiriti e splendide fanciulle, ma la versione pi\u00f9 credibile resta quella pi\u00f9 recente, secondo la quale il nome Presolana deriverebbe dal dialetto \"praizz\u00f6la\" (in italiano \u201cpraticciolo\u201d) per via dei piccoli prati presenti sulle proprie pendici.\nUn'altra leggenda riferisce di un bandito di un'epoca sconosciuta che si aggirava nel nord Italia. Dopo che il bandito fu identificato nella persona di Lana, che aveva il covo dove ora c'\u00e8 il paese Cadilana (LO) (Ca' = Casa, Casa di Lana) si diede alla fuga e cerc\u00f2 di raggiungere le Alpi per fuggire all'estero; con un furbo stratagemma la Giustizia riusc\u00ec per\u00f2 a trarlo in inganno e catturarlo proprio dove ora sorge la Presolana, evento da cui prenderebbe appunto il nome.\nDescrizione e storia alpinistica.\n\u00c8 un imponente blocco calcareo solcato da canaloni e circondato da guglie e torrioni.\nLe cime principali, costituite da roccia calcarea, formano una catena che, andando da ovest ad est, comprende la \"Presolana di Castione\" (2.474\u00a0m), la \"Presolana Occidentale\" (la pi\u00f9 elevata, 2.521\u00a0m), la \"Presolana del Prato\" (2.447\u00a0m), la \"Presolana Centrale\" (2.517\u00a0m), la \"Presolana Orientale\" (2.490\u00a0m) ed il \"Monte Visolo\" (2.369\u00a0m).\nIl versante meridionale (verso Castione della Presolana e le sue frazioni, ed in particolare verso il Passo della Presolana) \u00e8 relativamente dolce, mentre quello settentrionale \u00e8 alquanto verticale e sovrasta imponente l'abitato di Colere.\nDal punto di vista alpinistico la Presolana \u00e8 probabilmente la pi\u00f9 importante montagna della provincia di Bergamo, per quanto non sia la pi\u00f9 elevata (distinzione che spetta al Pizzo Coca, che raggiunge i 3.050\u00a0m) e nonostante il fatto che la via normale di salita sia relativamente semplice. Il motivo \u00e8 legato al gran numero di vie di arrampicata (spesso estremamente difficoltose) che ne percorrono le pareti ed anche alla quota relativamente bassa che facilita l'accesso anche in stagione non buonissima. La vetta dell'Occidentale fu raggiunta per la prima volta da Carlo Medici, Federico Frizzoni e Antonio Cur\u00f2 (fondatore della sezione bergamasca del CAI) il 4 ottobre 1870.\nAlle sue pendici si trovano gli impianti di risalita per sport invernali (in particolare lo sci da discesa) di Colere e del Passo della Presolana ed i paesi circostanti sono localit\u00e0 turistiche di una certa importanza.\nCime del massiccio.\nCime secondarie:\nSentieri ed escursioni.\nSono numerosi i sentieri che solcano la Presolana. Uno dei pi\u00f9 importanti \u00e8 il Periplo della Presolana, completato dalla sezione del CAI di Clusone. Si tratta di un sentiero piuttosto impegnativo, ma anche molto suggestivo, in quanto permette la visione di panorami sulle valli contigue mozzafiato. Unisce il Rifugio Olmo (posto sul versante sud della montagna), con il Rifugio Albani sul versante nord. Partendo dall'Olmo, si scende in Valzurio per poi giungere in Val di Scalve attraverso il \"Passo di Scagnello\" (2076\u00a0m). Dal passo, il tragitto che porta all'Albani \u00e8 piuttosto breve e in leggera discesa. Decisamente pi\u00f9 impegnativo il tratto di percorso che porta dall'Albani all'Olmo, compiendo cos\u00ec il periplo del massiccio: si passa attraverso una via ferrata che giunge prima al \"Passo della Porta\" (2215\u00a0m) e poi al \"Monte Visolo\"; una volta raggiunto il versante sud nella \"Valle dell'Ombra\", si scalano prima il \"Passo di Pozzera\" (2126\u00a0m) e poi il \"Passo degli Agnelli\" (1940\u00a0m) prima di tornare nuovamente al rifugio Olmo.\nLa Presolana \u00e8 inoltre attraversata dal Sentiero delle Orobie, un lungo percorso (circa 85 chilometri) suddiviso in 7 tappe che tocca altrettanti rifugi delle Orobie Orientali; la Presolana ne viene attraversata nell'ultimo tratto che porta dal Rifugio Albani al \"Passo della Presolana\" (1297\u00a0m). La difficolt\u00e0 di questo tratto \u00e8 tale (si affronta la Presolana in quota, passando dal gi\u00e0 citato Passo della Porta e dalla via ferrata) che talvolta si sceglie di terminare il Sentiero a Colere (soprattutto in caso di meteo non favorevole).\nEsistono numerosi altri sentieri che attraversano i boschi della Presolana, quasi tutti sotto la vigilanza del CAI: i sentieri 315, 316, 317, 318, 319, 320, 326 (via ferrata del Passo della Porta), 327 (quest'ultimo inizia a Clusone e percorre il crinale che dalla citt\u00e0 porta sino a 1950\u00a0m di altezza, sotto la \"Cresta di Valzurio\", l'imponente spigolo ovest della Presolana) permettono tutti di percorrere i boschi di conifere del versante sud; i sentieri (sempre numerazione CAI) 311, 401 (che sono parte del Periplo della Presolana), 402, 403 e 404 permettono invece ampie vedute sul dolomitico versante nord del massiccio.\nRifugi.\nConsiderata l'importanza sia alpinistica che escursionistica del massiccio, sono presenti in buona quantit\u00e0 dei rifugi.\nVersante sud:\nVersante nord:"}
{"id": "627682", "revid": "767487", "url": "https://it.wikipedia.org/wiki?curid=627682", "title": "Legge quadro Defferre", "text": "La legge n\u00ba 56-619 del 23 giugno 1956 detta legge quadro Defferre \u00e8 una legge adottata il 23 giugno 1956 dalla Francia, che viene talvolta indicata come l'inizio del processo di decolonizzazione intrapreso dalla Francia nel secondo dopoguerra.\nLa legge fu proposta da Gaston Defferre, allora ministro della Francia d'oltremare e sindaco di Marsiglia, da F\u00e9lix Houphou\u00ebt-Boigny primo presidente della Costa d'Avorio e sindaco di Abidjan; consentiva l'istituzione, nei possedimenti coloniali francesi, di organismi governativi locali eletti per suffragio universale e con un certo grado di autonomia esecutiva rispetto al governo centrale francese. Sebbene le modalit\u00e0 di scrutinio rimanessero favorevoli ai \"coloni\" francesi rispetto alle popolazioni indigene, la legge quadro fu anche notevole perch\u00e9 indigeni e coloni venivano per la prima volta equiparati all'interno di un unico collegio."}
{"id": "627683", "revid": "422", "url": "https://it.wikipedia.org/wiki?curid=627683", "title": "Pizzo della Presolana", "text": ""}
{"id": "627684", "revid": "1851848", "url": "https://it.wikipedia.org/wiki?curid=627684", "title": "Maurizio Cavazzoni", "text": "Carriera.\nGiocatore.\nCresciuto nella , con cui esord\u00ec in Serie B, negli anni sessanta, visse varie stagioni in Serie C. Acquistato dal Catania nel 1968, gioc\u00f2 due anni in B con i siciliani. Nel secondo anno \u00e8 stato protagonista della promozione in Serie A. Successivamente ha giocato in Serie C con la SPAL ed in Serie D con il Latina per una stagione.\nCon gli etnei ha disputato 7 gare nella stagione 1970-71. Ha totalizzato inoltre 79 presenze e 14 reti in Serie B con Reggiana e Catania.\nAllenatore.\nHa allenato il Velletri dal 1979 al 1981."}
{"id": "627685", "revid": "486946", "url": "https://it.wikipedia.org/wiki?curid=627685", "title": "Modello AR", "text": ""}
{"id": "627695", "revid": "599013", "url": "https://it.wikipedia.org/wiki?curid=627695", "title": "Ferzo", "text": "Con ferzo si intende ciascuna striscia di tessuto ricavata da una pezza di una certa altezza (considerando il rotolo di tessuto messo in verticale) che cucita assieme ad altre forma la vela. \nOgni pezza \u00e8 composta da fili disposti nel senso della lunghezza (ordito) e da altri disposti nel senso dell'altezza (trama). Con le comuni tecniche di tessitura l'ordito risulta essere pi\u00f9 estensibile e viceversa la trama pi\u00f9 tenace.\nStoria.\nAnticamente, e per molti secoli, la tecnologia standard \u00e8 stata quella della tela in fibra di canapa (come ad esempio la \"tela olona\" dal nome del fiume Olona) o di lino. \nIl cotone come materiale tecnico per la vela ha rappresentato una svolta epocale a met\u00e0 del XIX secolo: esso infatti rispetto alla canapa e al lino garantiva migliori caratteristiche meccaniche, come l'indeformabilit\u00e0, particolarmente apprezzate soprattutto nelle andature di bolina.\nLe vele di qualit\u00e0 erano confezionate con ferzi non pi\u00f9 ampi di trenta centimetri in pregiato cotone macc\u00f2 di provenienza egiziana. \nIl cotone divenne lo standard di riferimento per la vela e si dovettero attendere gli anni cinquanta del XX secolo per vedere l'introduzione del primo materiale sintetico: il Nylon\nNegli anni sessanta invece si afferma il Dacron (\"tereftalato di polietilene\"), una fibra di poliestere con caratteristiche di indeformabilit\u00e0 ancora migliori rispetto al Nylon e al cotone oltre a risultare leggermente impermeabile e pi\u00f9 leggero di quest'ultimo. Con questo materiale i ferzi si sono sensibilmente allargati.\nDa qualche tempo invece il Kevlar - materiale sintentico ad elevata resistenza alla trazione - viene utilizzato per la fabbricazione di vele da regata.\nAltri materiali avanzati per la fabbricazione di vele sono il Mylar e la fibra di carbonio. \nI tessuti ottenuti da queste materie sono di varia grammatura e vengono impregnati con resine.\nI moderni tagli hanno sostituito ai ferzi i pannelli, grazie alla possibilit\u00e0 di utilizzare tessuti con trama e ordito orientati secondo le linee di sforzo."}
{"id": "627696", "revid": "287204", "url": "https://it.wikipedia.org/wiki?curid=627696", "title": "IS auditing", "text": "LIS (information system) auditing o IT (information technology) auditing (in italiano: revisione dei sistemi informativi; inizialmente indicato come EDP - electronic data processing - auditing) consiste in un processo di verifica sistematico e documentato, condotto da personale esperto, che i sistemi informativi di un'azienda o organizzazione siano conformi a quanto previsto da norme, regolamenti o politiche interne.\nStoria.\nIn inglese con audit si intende \u201cun esame, formale e ufficiale, e una verifica di libri contabili da parte di un qualificato verificatore; il termine deriva dal latino \"auditus\" in quanto originariamente i dati contabili venivano letti ad alta voce\u201d.\nL'auditing o revisione contabile consiste nell'attestazione da parte di una terza parte indipendente della correttezza delle registrazioni contabili (la cosiddetta \"certificazione\" del bilancio); l'IS auditing \u00e8 la parte dell'auditing che si rivolge ai sistemi informativi con uno duplice scopo:\nISACA.\nISACA \u00e8 l'associazione internazionale degli IS Auditor. Secondo la definizione ufficiale di ISACA \"l'audit dei sistemi informatici consiste nella revisione e la valutazione di tutti gli aspetti (o di uno degli aspetti) dei sistemi di elaborazione automatica delle informazioni\".\nProcesso di IS audit.\nIl processo di IS audit deve essere sistematico e documentato; generalmente si compone dei seguenti passi:\nStandard, direttive, procedure.\nUno degli obiettivi di ISACA consiste nel promuovere standard per l'IS auditing. Alla data (ottobre 2006) il corpus delle linee guida \u00e8 articolato in:\nStandard.\nGli Standard definiscono i requisiti obbligatori di audit e di reporting.\nDirettive.\nLe Direttive regolano l'applicazione degli standard di audit.\nProcedure.\nLe Procedure presentano esempi delle strategie applicabili dal revisore IS nel corso dell'audit."}
{"id": "627698", "revid": "767487", "url": "https://it.wikipedia.org/wiki?curid=627698", "title": "Killing Birds", "text": "Killing Birds \u00e8 un film del 1988 diretto da Claudio Lattanzi con lo pseudonimo Claude Milliken. \u00c8 stato prodotto dalla Filmirage di Joe D'Amato, che ha collaborato anche alla regia dirigendo alcune scene.\nTrama.\nIl dottor Fred Brown, reduce dal Vietnam, avendo sorpreso la moglie con l'amante, li uccide assieme ai suoceri, risparmiando solo il figlioletto Steve. Durante la furia omicida uccide anche un falco, la cui compagna si \"vendica\" accecandolo. Vent'anni dopo, Steve, ornitologo anch'egli, con un gruppo di studenti, si reca in una grande villa abbandonata per studiare un raro esemplare di picchio dal becco d'avorio, individuato da Brown. Nella villa, che \u00e8 quella della strage iniziale, si verificano episodi spaventosi: a uno a uno, infatti, i giovani vengono aggrediti e barbaramente uccisi da morti viventi. Steve e la collega Anne riescono a salvarsi. Durante la fuga incontrano Brown, che svela loro d'essere lui il vero obiettivo dei morti viventi, che altri non sono che le sue antiche vittime.\nProduzione.\nPre-produzione.\nClaudio Lattanzi \u00e8 cresciuto sognando di realizzare film prima di incontrare Dario Argento e Michele Soavi. Lattanzi ha assistito Soavi per il suo documentario \"Il mondo dell'orrore di Dario Argento\" ed \u00e8 stato aiuto regista in \"Deliria\". Il produttore di quest'ultimo film, Joe D'Amato, ha poi offerto a Lattanzi la possibilit\u00e0 di dirigere \"Killing Birds\", dopo il rifiuto di Soavi che ha preferito accettare l'offerta di Argento per realizzare \"La chiesa\".\nSecondo quanto riportato da Lattanzi, durante le vacanze di Natale del 1986, aveva scritto una storia chiamata \"Il cancello obsoleto\" su un produttore discografico che invitava una rock band a registrare in una casa deserta, ignorando che vi fossero sepolti i cadaveri di soldati nazisti. Lattanzi dichiar\u00f2 che Joe D'Amato gli chiese di rimodellare la storia sostituendo la rock band e i nazisti con gli uccelli. Lattanzi afferm\u00f2 che il nuovo film si sarebbe intitolato \"Artigli\", ma Joe D'Amato volle cambiare nome dicendo che sembrava troppo simile a un documentario sui gatti.\nUna sceneggiatura del film \u00e8 stata poi scritta da Daniele Stroppa con dialoghi inglesi rivisti da Sheila Goldberg. Claudio Fragasso e Rossella Drudi hanno invece sostenuto che \"Killing Birds\" provenisse da una loro idea. Il DVD italiano del film include un soggetto in PDF di 12 pagine intitolato \"Artigli\" a firma di Lattanzi e Bruna Antonucci, datato 29 gennaio 1987, che lo storico di cinema Roberto Curti ha definito \"molto simile alla versione definitiva\" e dunque respinto le affermazioni di Fragasso e Drudi.\nRiprese.\nIl film \u00e8 stato girato a Thibodaux, in Louisiana, con una piccola troupe composta dagli otto ai nove membri. Il direttore della fotografia era Joe D'Amato sotto il nome di Fred Sloniscko Jr, uno dei suoi numerosi alias.\nAlcune fonti attribuiscono la regia del film allo stesso Joe D'Amato, in particolare Rossella Drudi, che ha spiegato come Claudio Lattanzi fosse una figura di facciata poich\u00e9 D'Amato non poteva essere accreditato su troppe pellicole come produttore e regista. Lattanzi ha riconosciuto i meriti di Joe D'Amato, ma al tempo stesso affermato che il film \u00e8 stato diretto \"in simbiosi\", nonch\u00e9 di aver curato personalmente alcune inquadrature e scene. D'Amato ha invece ammesso di aver realizzato le scene con gli effetti speciali, permettendo a Lattanzi di accreditarle a nome proprio.\nNella scena iniziale il dottor Brown \u00e8 interpretato dallo stesso regista. Inoltre, la casa mostrata all'inizio del film \u00e8 la stessa usata in \"...E tu vivrai nel terrore! L'aldil\u00e0\" (di Lucio Fulci, 1981).\nDistribuzione.\nHome video.\nIl film \u00e8 stato distribuito in videocassetta con il titolo \"Killing Birds - Raptors\", lo stesso usato quando \u00e8 stato trasmesso dalla televisione italiana. Nel 1993 \u00e8 comparso sulle frequenze di Italia 7 come \"Killing Birds - Uccelli assassini\". All'estero \u00e8 stato distribuito sotto vari titoli, tra cui \"Dark Eyes of the Zombie e\" \"Zombie 5: Killing Birds\" negli Stati Uniti che lo lega alla serie degli zombie movies italiani composta da \"Zombi\", \"Zombi 2\", \"Zombi 3\" e \"After Death (Oltre la morte)\". Le pi\u00f9 recenti edizioni home video italiane recano il titolo \"Killing Birds - Zombi 5\" o semplicemente \"Raptors\". Nel Regno Unito \u00e8 stato invece distribuito come \"Zombie Flesheaters 4\"."}
{"id": "627700", "revid": "1005847", "url": "https://it.wikipedia.org/wiki?curid=627700", "title": "Luigi Vagnetti", "text": "Biografia.\nLuigi Vagnetti nasce a Roma nel 1915 da Fausto Vagnetti pittore, la cui influenza \u00e8 fondamentale nella formazione del figlio. Studia a Roma, all'Istituto Superiore di Architettura, con Arnaldo Foschini. \nNegli anni dell'universit\u00e0 vince borse di studio, tra cui quella della Fondazione Palanti e del lascito G. Fuccioli. Si laurea nel 1938, con la tesi \"Progetto di una Residenza estiva reale sul Monte Antenne a Roma\", con cui ottiene il premio Manfredo Manfredi. Nel 1935 e nel 1937 partecipa ai Littoriali dell'Arte, classificandosi primo nei concorsi di quegli anni. Nel 1936 partecipa ad un viaggio di studio in Libia, organizzato dalla Facolt\u00e0 di Architettura di Roma, e collabora al rilievo del complesso della Basilica e del Foro Severiano a Leptis Magna, sotto la guida di Gustavo Giovannoni. \nResta professore universitario per tutta la vita: dapprima nel (1936-1961) come assistente di Composizione Architettonica, nei corsi di Arnaldo Foschini e di Saverio Muratori a Roma, poi professore incaricato di Disegno dal Vero (Roma) e di Arte dei Giardini (Palermo). Nel 1962 \u00e8 cattedratico di Architettura e Rilievo dei Monumenti a Palermo, a Genova e a Firenze dove dirige l'Istituto di Composizione Architettonica. Nel novembre del 1973 diviene membro del Consiglio superiore della pubblica istruzione, nel 1964 \u00e8 \"visiting professor\" all'Universit\u00e0 di Teheran, nel 1968 e nel 1972 a quella di Varsavia. Nel 1962 ottiene il premio per la Cultura della Presidenza del Consiglio dei ministri; \u00e8 nominato membro dell'Accademia delle Arti e del Disegno di Firenze nel 1967, dell'Accademia di San Luca di Roma nel 1970, presidente dell'Accademia Petrarca di lettere, arti e scienze di Arezzo nel 1971.\nOpere realizzate e progetti.\nLuigi Vagnetti svolge intensa attivit\u00e0 di progettista di opere architettoniche ed urbanistiche.\nTemi fondamentali del suo tempo sono l'edilizia popolare, nell'ambito della ricostruzione postbellica, le \"facies\" architettoniche dei nuovi materiali (in particolare il cemento armato), l'incontro tra nuova architettura e ambiente storico.\nQuesti principi lo guidano nella redazione di oltre 65 progetti - dei quali 40 realizzati - e oltre 30 concorsi nazionali e internazionali, alcuni vinti. Parte del materiale grafico relativo alla sua attivit\u00e0 progettuale \u00e8 conservata presso la Biblioteca di Architettura dell'Universit\u00e0 degli studi di Firenze.\nTra le opere costruite:\nDal 1947 al 1950 ha diretto l'Ufficio Progetti della Societ\u00e0 Generale Immobiliare e dal 1960 al 1970 il \"Bureau d'\u00e9tudes di consulenza urbanistica\" del Governo Tunisino, per le Regioni occidentali di quel Paese.\nIl rilievo urbano, il disegno.\nLuigi Vagnetti vive criticamente due argomenti cruciali della cultura moderna: la congruit\u00e0 del linguaggio con l'ambiente architettonico e la critica delle radici del linguaggio stesso.\nIl primo tema \u00e8 affrontato da Luigi Vagnetti gi\u00e0 nell'immediato dopoguerra, quando l'INA-Casa, sotto la presidenza di Arnaldo Foschini, inizia la ricostruzione del patrimonio edilizio nazionale; il progetto dei quartieri coordinati deve, a suo avviso, conformarsi ai modi del tessuto urbano locale cos\u00ec come lo devono le forme architettoniche, sia pure nelle tipologie contemporanee.\nIl prolungato dibattito (due settenni) si trasferisce in ambito universitario (soprattutto nella Facolt\u00e0 di Architettura di Roma), dove perde i caratteri empirici e si fa scientifico intorno ai temi del tipo edilizio e del tessuto urbano (Saverio Muratori). In questo contesto Luigi Vagnetti avvia la compilazione del rilievo planimetrico delle murature del Centro di Roma, al quale fanno seguito quelli di Palermo, Genova, Firenze e gli studi paralleli diretti da Gianfranco Caniggia (Firenze, Como), Renato e Sergio Bollati (Roma, Siracusa, Piana di Gioia Tauro, Cosenza), Lucca e gli altri centri toscani.\nIl tema del rilievo architettonico \u00e8 indissolubilmente congiunto a quello della rappresentazione e del disegno, di cui Luigi Vagnetti \u00e8 cultore. \nLa corrispondenza della rappresentazione e della realt\u00e0 rappresentata diventer\u00e0 tema scientifico e filosofico al quale egli dedicher\u00e0 l'attivit\u00e0 degli anni della maturit\u00e0 accademica.\nArchivio e biblioteca personale.\nLa sede di Architettura della Biblioteca di Scienze Tecnologiche, Universit\u00e0 degli Studi di Firenze conserva il Fondo Luigi Vagnetti. \nDopo la morte di Vagnetti, la famiglia don\u00f2 le sue carte e parte della sua biblioteca personale al Dipartimento di Progettazione dell'Universit\u00e0 di Firenze . L'archivio \u00e8 composto da documentazione eterogenea (carte manoscritte e a stampa, disegni, materiale fotografico), organizzata in 492 unit\u00e0 archivistiche e documenta l'attivit\u00e0 professionale e didattica dell'architetto. \nLa parte relativa alla didattica e all\u2019Universit\u00e0 \u00e8 particolarmente abbondante e testimonia un periodo significativo nella storia delle Facolt\u00e0 di Architettura italiane, quale quello della contestazione studentesca del Sessantotto. La sezione degli elaborati grafici documenta circa centonovanta progetti. Il fondo \u00e8 stato riordinato cercando di rispettare la precedente sistemazione messa a punto dallo stesso Vagnetti. Nel 2006 \u00e8 stato pubblicato l'inventario a stampa.\nLa biblioteca comprende circa 1.800 monografie (consultabili nel catalogo on-line del Sistema bibliotecario dell'Ateneo fiorentino) e un numero imprecisato di estratti."}
{"id": "627704", "revid": "123833939", "url": "https://it.wikipedia.org/wiki?curid=627704", "title": "Borsippa", "text": "Borsippa (\"Barsip\" nelle iscrizioni babilonesi e assire; \"Borsif\" nel Talmud; la moderna \"Birs\" o \"Birs-Nimrud\") fu un'importante citt\u00e0 babilonese dell'antica Mesopotamia, costruita sul Nahr Hindieh, o canale Hindieh, formalmente conosciuto come \"il fiume Eufrate di Borsippa\" e chiamato \"il fiume di Birs\" durante il periodo Arabo, circa 18 km a sud-ovest di Babilonia. La citt\u00e0 \u00e8 famosa per il tempio di Ezida, dedicato al dio Nebo o Nabu, e per la sua ziqqurat, erroneamente identificata nel Talmud e dalla cultura araba con la Torre di Babele.\nStoria.\nBorsippa era una sorta di citt\u00e0 gemella di Babilonia. Nelle iscrizioni che vanno dal periodo di Ur III al periodo seleucide e anche nei primi testi islamici viene spesso nominata con il nome di Babilonia II. Borsippa era quindi sotto il controllo di Babilonia e non fu mai sede di un potere autonomo. La citt\u00e0 fu forse costruita sotto Hammurabi che regn\u00f2 dal 1792 al 1750 a.C., ma raggiunse il suo massimo splendore con Nabucodonosor II (604-562 a.C.).\nHammurabi costru\u00ec o restaur\u00f2 in questo luogo il tempio di Ezida dedicandolo per\u00f2 a Marduk. Ma anche se lui sembra non aver onorato il dio Nebo, i re successivi lo riconobbero come dio del tempio il quale da ora in poi verr\u00e0 considerato figlio di Marduk.\nCome detto, sotto Nabucodonosor, la citt\u00e0 raggiunse il suo periodo di massima prosperit\u00e0 e il tempio di Ezida, in quel periodo, era secondo, per importanza e ricchezza, soltanto a quello di E-Sagila, a Babilonia.\nBorsippa condivise il suo destino con Babilonia, iniziando a decadere nel periodo di Alessandro.\nLa citt\u00e0 fu distrutta nel quinto secolo a.C. dal re persiano Serse I.\nArcheologia.\nI primi scavi nel sito sono stati condotti dalla Spedizione Francese scientifica in Mesopotamia nel 1852, con modesti risultati. Nel 1879 e 1880 Hormuzd Rassam ha condotto un pi\u00f9 vasto, anche se non sistematico, progetto di scavi, portando alla luce una notevole quantit\u00e0 di tavolette d'argilla, ora al British Museum.\nNel 1980 sono state scavate le maestose rovine della ziggurat dalle squadre dirette dalla Leopold-Franzens-Universit\u00e4t Innsbruck. Ulteriori scavi sono stati compiuti nel 2003.\nGli archeologi austriaci hanno determinato che la ziggurat di Nabucodonosor include le rovine di una pi\u00f9 piccola torre dal secondo millennio a.C. Al suo completamento, la ziggurat raggiungeva un'altezza di 70 metri. Essa era composta da sette terrazzi sovrapposti, ciascuno pi\u00f9 piccolo di quello sottostante. Ciascuno di questi terrazzi era rivestito con mattoni di colori differenti. Il piano inclinato per raggiungere la cima si trovava a nord-est ed \u00e8 su questo lato che si trovano le principali stanze del tempio, di cui la ziggurat era la torre. Queste stanze sono state scavate in parte da Hormuzd Rassam nel 1879 e 1880. Le rovine della ziggurat raggiungono ancora oggi un'altezza di 52 metri.\nSono state recuperate varie tavolette d'argilla, ma gli archeologi sperano ancora di scoprire un archivio del tempio di tavolette cuneiformi. \nUn'iscrizione di Nabucodonosor II \u201cl'iscrizione di Borsippa\u201d, racconta come il re restaur\u00f2 il tempio di Nabu, chiamandolo \u201c\"il tempio delle sette luci della terra\"\u201d (il tempio dei pianeti).\nIl tempio di Ezida era costituito da un basso edificio che si apriva su un vasto cortile interno ed era affiancato dalla ziggurat; tutto il complesso era circondato da un muro di cinta.\nFra gli oggetti ritrovati \u00e8 stata recuperata una pietra iscritta, che accenna al programma di Nabucodonosor di ricostruire la ziggurat di Borsippa sullo stesso disegno di quella di Babilonia, di cui sopravvivono soltanto le fondamenta. In un'altra iscrizione Nabucodonosor dichiara che la torre di Nabu doveva raggiungere il cielo."}
{"id": "627716", "revid": "34971", "url": "https://it.wikipedia.org/wiki?curid=627716", "title": "Artists Against 419", "text": "Artists Against 419 (comunemente abbreviato AA419) \u00e8 una comunit\u00e0 internet dedicata all'identificazione e disattivazione dei siti \"419 scam\".\nStoria.\nIl sito fu istituito nell'ottobre 2003 e inizi\u00f2 ad affrontare le banche fasulle in maniera artistica: caricando le loro immagini tramite \"hotlinking\", in modo da consumare la loro piccola quota di banda mensile. Col tempo le banche fasulle si sono evolute, e cos\u00ec anche gli Artisti. Il 30 novembre 2003 gli Artists Against 419 ospitarono il primo \"flash mob\" internazionale. In seguito ci furono parecchi \"flash mob\" programmati per segnalare agli hoster che la comunit\u00e0 internet non intende tollerare che essi ospitino consapevolmente siti criminali.\nIn quel periodo i membri iniziarono a compilare un elenco dei siti fraudolenti trovati dai loro membri, in modo che le potenziali vittime delle truffe possano trovare il loro sito ed essere avvertite, quando cercano i siti ai quali i truffatori le indirizzano. Questo elenco contiene ormai pi\u00f9 di 9500 siti (ottobre 2006), ed \u00e8 una delle maggiori banche dati di siti fraudolenti.\nAttivit\u00e0.\nAttrezzi sofisticati vengono adoperati per la ricerca di siti fasulli. Una volta dimostrato che un sito \u00e8 fasullo, esso viene inserito nella banca dati, e l'hoster viene contattato con la richiesta di disattivare il sito in questione. Spesso tali siti vengono disattivati entro alcuni giorni dalla loro creazione. Dato che ogni sito viene controllato con molta cura prima di inserirlo nella banca dati, il sito AA419 viene adoperato sempre pi\u00f9 dalle forze dell'ordine come fonte d'informazioni.\nAA419 ha buoni rapporti con molte compagnie di webhosting, le quali non desiderano ospitare siti disonesti e collaborano volentieri disattivando i siti fasulli appena gli vengono presentate le prove. Alcune compagnie comunque non reagiscono nemmeno alle prove pi\u00f9 solide, e in questi casi AA419 organizza un \"flash mob\".\nFlash mob.\nUn \"flash mob\" coinvolge un gran numero di individui i quali visitano ciascuno il sito fraudolento e scaricano pagine di informazione. Centinaia di persone che fanno ci\u00f2 ripetutamente consumano rapidamente la banda esaurendo la quota del sito, per cui il sito va \"offline\". In alcuni casi, in particolare quando \u00e8 coinvolta una compagnia di hosting piccola, il volume di traffico pu\u00f2 essere cos\u00ec grande da rallentare l'accesso a tutti i siti sullo stesso server, ma appena l'hoster ritira il sito criminale, la situazione ritorna alla normalit\u00e0. Nessun sito viene attaccato da un \"flash mob\" prima che almeno due lettere siano state inviate alla compagnia di hosting avvertendola che ospita un sito fraudolento, presentando le prove dettagliate e richiedendo che venga ritirato per violazione delle condizioni di servizio. Gli Artisti preferiscono di gran lunga che i webhoster collaborino a ripulire il web, e il \"flash mob\" viene usato come ultima risorsa.\nGli Artisti hanno avuto un notevole successo nel chiudere questi siti: dei pi\u00f9 di 9500 siti elencati nella loro banca dati, meno di 500 risultano attivi (ottobre 2006), alcuni dei quali sono stati inseriti di recente."}
{"id": "627717", "revid": "1543377", "url": "https://it.wikipedia.org/wiki?curid=627717", "title": "PyGTK", "text": "PyGTK \u00e8 un modulo Python per gestire interfacce grafiche usando le librerie GTK+. PyGTK \u00e8 software libero e rilasciato sotto licenza GNU Lesser General Public License (LGPL).\nEsempio.\nimport gtk\ndef button_pressed_cb(button):\n print \"Hello again - the button was pressed\"\nwindow = gtk.Window()\nwindow.set_title(\"Hello World!\")\nbutton = gtk.Button(\"Press me\")\nbutton.connect(\"clicked\", button_pressed_cb)\nwindow.add(button)\nwindow.show_all()\ngtk.main()\nQuesto esempio crea una finestra GTK+ intitolata \"Hello World!\". La finestra contiene un bottone con il testo \"Press me.\" Quando si clicca sul bottone, nella console appare il testo \"Hello again - the button was pressed\".\nUtilizzo.\nPyGTK \u00e8 utilizzato in molte applicazioni tra le quali:\nSviluppo.\nIl team di sviluppo conta attualmente di sei persone tra cui James Henstridge, l'autore originario di PyGTK e noto sviluppatore GNOME. Gli sviluppatori si incontrano solitamente su IRC nel canale #pygtk sul server irc.gnome.org."}
{"id": "627718", "revid": "471", "url": "https://it.wikipedia.org/wiki?curid=627718", "title": "AA419", "text": ""}
{"id": "627722", "revid": "647919", "url": "https://it.wikipedia.org/wiki?curid=627722", "title": "Ars dicendi", "text": ""}
{"id": "627733", "revid": "287204", "url": "https://it.wikipedia.org/wiki?curid=627733", "title": "Coup\u00e8", "text": ""}
{"id": "627739", "revid": "339392", "url": "https://it.wikipedia.org/wiki?curid=627739", "title": "Likoom", "text": ""}
{"id": "627741", "revid": "834", "url": "https://it.wikipedia.org/wiki?curid=627741", "title": "SkyDome", "text": ""}
{"id": "627751", "revid": "1431409", "url": "https://it.wikipedia.org/wiki?curid=627751", "title": "Squall Leonhart", "text": " \u00e8 il personaggio principale del videogioco per PlayStation \"Final Fantasy VIII\".\nSquall \u00e8 un membro importante del Garden di Balamb, un gigantesco edificio al cui interno sono presenti mense, sale di addestramento, dormitori e quant'altro si voglia. Inoltre Squall insieme ad un gruppo di altri ragazzi, fa parte di un corpo scelto di militari chiamati SeeD, incaricati di svolgere missioni di primaria importanza in tutto il mondo. Con il ricavato monetario delle missioni, il Garden viene mantenuto.\nNel design del personaggio Tetsuya Nomura ed i suoi collaboratori si sono ispirati all'attore statunitense River Phoenix.\nBiografia.\nSquall \u00e8 un ragazzo di 17 anni dal carattere risoluto ma alquanto introverso. Cresciuto nell'orfanotrofio di Edea dopo la morte della madre Raine e la partenza del padre Laguna, viene preso al Balamb Garden dove viene addestrato a diventare SeeD e quindi a specializzarsi nell'uso del Gunblade, una potente spada con il manico di un fucile, di arti magiche e di evocazioni chiamate Guardian Force.\nDopo il diploma, ottenuto dopo una difficile prova che lo vede affrontare Ifrid, suo futuro Guardian Force, e dopo un esame, sostenuto in una guerra vera nella citt\u00e0 di Dollet, diventa la guida di un gruppo di SeeD appena diplomati come lui (Selphie Tilmitt, Zell Dincht) che comprende la loro insegnante (Quistis Trepe), un tiratore scelto proveniente dal Galbadia Garden (Irvine Kinneas) e infine da Rinoa Heartilly, bellissima ragazza, leader della resistenza contro il presidente Deiling, dittatore dello stato di Galbadia. Scopo principale della squadra, ma anche dei SeeD, \u00e8 girare per il mondo al fine di debellare la minaccia della potente strega Edea, che desidera porre sotto il proprio controllo il mondo.\nNel corso della storia la sua vita, vedr\u00e0 gradualmente un'evoluzione grazie all'apporto dei compagni e dei numerosi eventi che si susseguono e che si scoprono unire tutti i personaggi da legami passati e dimenticati (a causa dell'uso dei Guardian Force). Tutti i membri della squadra sono cresciuti infatti nello stesso orfanotrofio, diretto dalla \"Madre\", che \u00e8 la stessa strega Edea. Nel susseguirsi degli eventi si scopre infatti che in realt\u00e0 Edea (tra l'altro moglie di Cid, il preside del Garden di Balamb) ha ricevuto il potere di strega una prima volta a cinque anni, una seconda volta da un'altra strega morente proveniente dal futuro, Artemisia, la quale, attraverso un circolo temporale vizioso, riesce poi ad impossessarsi di lei, controllandola dal futuro. Lo scopo \u00e8 quello di distruggere i SeeD e avviare una compressione temporale che porti l'universo in una dimensione di oblio e disperazione, senza ricordi, senza passato, presente e futuro, dove lei sia la padrona assoluta. Fallito, grazie a Squall e ai suoi compagni, il tentativo con Edea, Artemisia prende possesso della strega Adele, per molto tempo feroce dittatrice della citt\u00e0 iper-tecnologica Esthar, facendola liberare (prende il controllo di Rinoa) dalla tomba spaziale in cui l'aveva rinchiusa Laguna, ora presidente della citt\u00e0. Tuttavia, dopo un duro scontro, Adele viene sconfitta e Squall, con la sua squadra, aiutati dallo stesso Laguna, entrano in un varco temporale, giungendo cos\u00ec fino al castello di Artemisia, in un futuro oscuro e deserto. La battaglia ingaggiata con la strega \u00e8 a dir poco apocalittica, ma termina con la vittoria dei protagonisti. Nel vuoto temporale in cui successivamente vengono a trovarsi, tutti rischiano di perdersi nelle pieghe del tempo e di non riuscire a tornare nella propria epoca. Proprio Squall, preso dal timore, giunge nel passato, proprio nel momento in cui Artemisia, in punto di morte, consegna i poteri a Edea, che sacrifica s\u00e9 stessa per preservare i suoi piccoli orfani. Ora tutti i tasselli del mosaico sono al loro posto e finalmente Squall comprende in pieno tutta la verit\u00e0 dei fatti. Il peggio, per\u00f2, non \u00e8 passato: comincia a vagare in un luogo deserto e grigio, dove cerca i compagni, senza trovarli. Quando, sfinito, si accascia e chiude gli occhi, ecco che giunge Rinoa che, grazie al ricordo del loro sentimento, lo riporta nell'epoca giusta. Subito dopo si vede un'espressione felice sul volto di Rinoa e il capo di Squall che si solleva, facendo intuire che egli si \u00e8 ripreso.\nSquall, da lupo solitario, impara a fidarsi del prossimo e a contare sull'apporto degli altri membri della squadra. Personaggio cruciale per l'evoluzione di Squall \u00e8 Rinoa Heartilly. Di carattere opposto a quello del ragazzo, riesce a metterlo davanti ai suoi difetti e all'amore portandolo al crollo delle sue convinzioni e aprendogli gli occhi sull'importanza di avere qualcuno su cui fidarsi. Il filmato finale per\u00f2 \u00e8 molto controverso: la storia del videogame si conclude con una grande festa a Balamb, ripresa dalla cinepresa di Selphie. L'inquadratura dell'obbiettivo mostra tutti i personaggi principali che si divertono, tranne Rinoa, che si trova in un terrazzo a guardare le stelle. Dopo i titoli di coda, secondo una vecchia tradizione della Squaresoft, c'\u00e8 l'ultimo filmato in cui si vede Rinoa sul terrazzo, raggiunta da Squall, che finalmente sorride e la bacia. Gli stessi sviluppatori confermano che l'amore \u00e8 pi\u00f9 potente di ogni cosa.\nTecniche.\nSquall \u00e8 specializzato nell'uso di una particolare spada di enormi dimensioni, denominata \"Gunblade\", con l'impugnatura di una pistola. \u00c8 indubbiamente il personaggio della squadra con la maggior potenza di attacco fisico. \u00c8 dotato come gli altri di una tecnica speciale che utilizza nelle situazioni critiche denominata \"Renzokuken\", una serie di veloci fendenti che infligge notevoli danni all'avversario e che pu\u00f2 concludersi con una delle 4 mosse finali:\nAltre apparizioni.\nSquall \u00e8 disponibile come personaggio giocabile in \"Dragon Quest &amp; Final Fantasy in Itadaki Street Special\". Appare anche in \"Kingdom Hearts\", \"\", \"Kingdom Hearts II\" e \"Kingdom Hearts III: Re Mind\" sotto lo pseudonimo di Leon, cambiamento di nome che motiva come il cercare di modificare il proprio passato. Leon \u00e8 amico di Cid, Yuffie e Aerith (altri personaggi della serie \"Final Fantasy\", presenti nel settimo capitolo) ed \u00e8 un alleato di Sora. Squall \u00e8 stato il mentore di Sora nel gioco, ma inizialmente non avrebbe dovuto essere presente: quando Sora arriva alla Citt\u00e0 di Mezzo Leon diventa s\u00ec suo mentore, ma questo ruolo avrebbe dovuto essere ricoperto da un personaggio Disney (spadaccino per la precisione) col compito d'insegnare al giovane a maneggiare il Keyblade; tuttavia Tetsuya Nomura, non trovando nessuno di adatto nell'universo Disney, decide di scegliere Leon per la parte. Da questo \u00e8 nata anche l'idea di inserire i personaggi di Final Fantasy nella saga di Kingdom Hearts. \nInoltre \u00e8 uno dei personaggi principali in \"Dissidia Final Fantasy\" e in \"Dissidia 012 Final Fantasy\"."}
{"id": "627757", "revid": "834", "url": "https://it.wikipedia.org/wiki?curid=627757", "title": "Skydome", "text": ""}
{"id": "627767", "revid": "1748167", "url": "https://it.wikipedia.org/wiki?curid=627767", "title": "Graziano Pell\u00e8", "text": "Biografia.\nNato a San Cesario, \u00e8 originario di Monteroni di Lecce, paese in cui \u00e8 cresciuto. Anche il padre Roberto \u00e8 stato un calciatore. Fino all'et\u00e0 di 12 anni ha praticato anche danza, vincendo il titolo italiano (nel ballo latino, liscio e standard) in coppia con la sorella Fabiana.\nCaratteristiche tecniche.\n\u00c8 un centravanti dal fisico prestante, capace di reggere da solo il peso dell'attacco. Risulta maggiormente portato alla finalizzazione che non al fraseggio; \u00e8 stato paragonato a Luca Toni.\nCarriera.\nClub.\nGli esordi.\nViene avviato al calcio dal padre Roberto, ex calciatore, che gli fa visionare le gesta di Marco van Basten in VHS. Dopo aver mosso i primi passi da calciatore nel Copertino, viene portato al Lecce dal dirigente Antonio Lillo. Con la formazione Primavera si aggiudica - nel 2003 e 2004 - due campionati di categoria consecutivi, con i giallorossi che sconfiggono in finale l'Inter in entrambi i casi. Nel frattempo esordisce anche in Serie A, giocando contro il Bologna l'11 gennaio 2004.\nNel gennaio 2005, non ancora ventenne, \u00e8 ceduto in prestito al Catania; dopo un fugace ritorno in giallorosso, passa quindi al Crotone realizzando 6 gol in 17 partite. Per la stagione 2006-07 firma con il Cesena, mettendo a segno 10 reti in Serie B. A marzo 2007 riceve il premio \"Silvio Piola\" per il miglior attaccante italiano al di sotto dei 21 anni.\nAZ Alkmaar.\nNell'estate 2007, dopo una trattativa che inizialmente pareva non concretizzarsi, si trasferisce all'AZ Alkmaar per la cifra di 6,5 milioni di euro Con la squadra olandese il giovane attaccante ha un inizio promettente, esordendo anche nelle coppe europee. Alla seconda presenza in Coppa UEFA, realizza un gol nella sconfitta con l'Everton (2-3). Durante la stagione seguente, pur trovando meno spazio, si aggiudica l'Eredivisie: \u00e8 il primo italiano a vincere il titolo nazionale dei Paesi Bassi.\nNella stagione 2009-2010, complice anche la partenza di Van Gaal per Monaco di Baviera e l'arrivo di Koeman prima e Advocaat poi, colleziona solo 13 presenze e 2 gol in campionato ma al contrario esordisce in Champions League il 16 settembre al minuto 77 subentrando a Mounir El Hamdaoui. Il 4 novembre gioca, da titolare, tutta la partita contro l' persa per 4-1. In totale saranno 5 le presenze collezionate nel girone di Champions. A fine stagione \u00e8 vicino a un ritorno in patria ma alla fine resta in Olanda.\nIl nuovo allenatore Gertjan Verbeek lo esclude dalla lista dei giocatori dell'Europa League: l'attaccante \u00e8 praticamente fuori squadra. A partire dal mese di ottobre comincia a giocare di pi\u00f9, segnando 4 gol in 4 partite consecutive di campionato tra cui uno in rovesciata contro l'. Diventa cos\u00ec titolare inamovibile della squadra di Alkmaar.\nNel gennaio 2011 viene ricoverato in ospedale per un virus intestinale. In seguito a 12 giorni di degenza, Pell\u00e8 perde circa 5 chili di peso.\nTorna in campo il 13 febbraio 2011 in - 0-4. Il 6 marzo rimedia un'espulsione nella sconfitta per 4-0 contro l', commettendo un fallo da rosso diretto ai danni di Dar\u00edo Cvitanich. Dopo la squalifica di tre giornate torna in campo il 10 aprile in - 1-1. Conclude la sua quarta stagione olandese con 20 presenze e 6 gol totali.\nTermina la sua esperienza nei Paesi Bassi con 94 presenze totali e 16 gol segnati.\nParma e il prestito in Serie B alla Sampdoria.\nIl 2 luglio 2011 torna in Italia, approdando al per un milione di euro. Nella sua partita di esordio, contro il in Coppa Italia, realizza il suo primo gol con la maglia degli emiliani, su assist di Modesto. Per la prima marcatura in campionato (che \u00e8, fino al 19 marzo 2021, la sua unica rete realizzata in Serie A) bisogna per\u00f2 attendere il 18 dicembre quando proprio contro il segna il momentaneo 2-3 appoggiando la palla in rete di destro a porta vuota.\nIl 31 gennaio 2012 passa in prestito alla , militante nel campionato di Serie B. Esordisce in maglia blucerchiata il 6 marzo in occasione del successo interno sull' per 1-0, subentrando al compagno \u00c9der all'85\u00ba minuto. Trova le prime reti in blucerchiato il 24 marzo nella partita giocata a Cittadella, andando a segno con una doppietta che si rivela decisiva ai fini del risultato (1-2). Il 28 aprile in occasione di - 2-0 tocca quota 200 presenze da professionista con i club.\nAl termine della stagione, dopo 16 presenze e 4 gol totali con cui contribuisce alla promozione dei genovesi tramite i \"play-off\", ritorna al Parma.\nFeyenoord.\nA fine agosto 2012, dopo aver giocato un'altra partita di Serie A con il Parma, Pell\u00e8 si trasferisce nuovamente nei Paesi Bassi: questa volta veste la maglia del , ingaggiato con la formula del prestito. In questa squadra trova l'apprezzamento dei tifosi.\nFa il suo esordio in campionato con la nuova maglia il 15 settembre giocando da titolare la sfida vinta per 2-0 contro il propiziando l'autogol dell'avversario Joost Broerse per il primo gol.\nSegna i suoi primi gol il 29 settembre mettendo a segno una doppietta nel 5-1 contro il . Segna poi altre quattro doppiette nel girone d'andata, concluso con 14 gol segnati in 14 partite disputate. Il 19 dicembre segna un gol pure nel 2-2 di Coppa d'Olanda contro l'Heerenveen; ai tiri dal dischetto realizza un rigore ancora con il cucchiaio e alla fine, grazie alla vittoria finale per 5-7, i biancorossi accedono al turno successivo. Ai quarti di finale il Feyenoord perder\u00e0 poi contro il PSV per 2-1 con gol di Pell\u00e8 (il secondo in quattro apparizioni) uscendo cos\u00ec dalla competizione.\nIl 5 gennaio viene riscattato dal per 3 milioni di euro.\nConclude la stagione con 29 presenze e 27 gol in campionato, tra cui sette doppiette, piazzandosi al secondo posto nella classifica dei marcatori del campionato olandese dietro a Wilfried Bony (31) del . Complessivamente ha giocato 33 partite e segnato 29 gol risultando decisivo ai fini del risultato per la squadra di Rotterdam che si \u00e8 piazzata terza in campionato a pari punti con il ottenendo cos\u00ec l'accesso ai play-off di Europa League.\nIl 25 agosto seguente segna la sua prima tripletta in carriera, nella vittoria casalinga per 3-1 contro il , regalando cos\u00ec al la prima vittoria in campionato. Il 29 agosto segna il suo primo gol con la maglia biancorossa in Europa League, nella partita contro il , il secondo assoluto in questa competizione.\nIn due stagioni con il Feyenoord disputa in totale 57 partite di campionato, segnando 50 gol.\nSouthampton.\nFortemente voluto dal suo precedente allenatore al , Ronald Koeman, il 12 luglio 2014 viene annunciato il suo acquisto per circa 11 milioni di euro da parte del . Nella partita di League Cup del 26 agosto contro il (2-0), segna la sua prima rete con i \"Saints\". Il 30 agosto seguente segna il suo primo gol in Premier League con la nuova maglia, siglando la terza rete della gara vinta per 3-1 sul campo del . Il 17 ottobre viene nominato FA Premier League Player of the Month.\nTermina la stagione con 16 gol segnati in 44 partite complessive. Le 12 reti realizzate in campionato lo rendono il settimo giocatore italiano ad andare in doppia cifra in una singola stagione di Premier League (oltre a lui c'erano riusciti, in ordine cronologico: Ravanelli, Vialli, Baiano, Zola, Di Canio e Balotelli).\nAndr\u00e0 in doppia cifra (11 reti in campionato, 14 in totale) anche nella stagione successiva, l'ultima con la maglia del Southampton, totalizzando complessivamente 30 gol in 80 incontri con la societ\u00e0 inglese.\nShandong Luneng.\nL'11 luglio 2016 viene acquistato dallo Shandong Luneng, club militante nella massima serie cinese, in cambio di 12 milioni di sterline. Esordisce il 16 luglio contro il , nella partita pareggiata per 1-1. Quattro giorni dopo, durante la partita contro lo , segna il suo primo gol, contribuendo alla vittoria dello Shandong per 4-1. Nelle stagioni successive, si conferma un punto di forza per la squadra cinese.\nIl 19 dicembre 2020 segna un gol nella finale della Coppa della Cina, permettendo allo Shandong di battere per 2-0 lo e di aggiudicarsi il trofeo. Questa \u00e8 anche l'ultima partita giocata da Pell\u00e8 con la maglia dello Shandong. Termina cos\u00ec la sua esperienza cinese avendo collezionato in quattro anni e mezzo 132 presenze e 64 gol.\nTerza esperienza al Parma.\nIl 5 febbraio 2021 viene ufficializzato il suo ritorno al . Debutta nuovamente con i giallobl\u00f9 il 4 marzo seguente, in occasione della sconfitta per 1-2 contro l'. Il 19 marzo 2021, a oltre nove anni dalla prima rete segnata in Serie A, segna il suo secondo gol nella massima serie italiana, nella partita casalinga persa per 1-2 contro il , in cui apre le marcature con un gol in rovesciata. Tale prodezza rester\u00e0 la sua unica marcatura in maglia giallobl\u00f9 poich\u00e8, alla fine della stagione, col Parma retrocesso in B, termina anche la propria esperienza parmense, rimanendo svincolato.\nNazionale.\nNazionali giovanili.\nPell\u00e8 viene convocato in nazionale italiana Under-20 per il campionato mondiale di categoria del 2005 che si svolge nei Paesi Bassi, prendendo parte a tutte le partite giocate dalla squadra. Segna 2 reti al Canada nel terzo incontro della fase a gironi, il gol del raddoppio azzurro nell'ottavo di finale vinto per 3-1 contro gli e la rete del 2-2 nel quarto di finale contro il Marocco, marcatura che porta in extremis la squadra a giocarsi le semifinali ai rigori, poi persi per 4-2. Termina il torneo al quarto posto della classifica marcatori, a pari merito con David Silva.\nNell'ottobre dello stesso anno esordisce in nazionale Under-21, contro la . Dopo aver collezionato 8 presenze e nessuna rete, prende parte all'europeo di categoria del 2007 nei Paesi Bassi, dove non riesce a segnare, ma realizza un rigore con il cucchiaio nella partita di spareggio per l'accesso all'Olimpiade del 2008, vinta ai rigori contro il . Con la nazionale italiana olimpica vince (senza segnare) il Torneo di Tolone 2008, in preparazione dell'Olimpiade di Pechino, per la quale non viene convocato.\nNazionale maggiore.\nEsordisce in nazionale il 13 ottobre 2014, a 29 anni, giocando come titolare nella gara in trasferta contro , nella quale realizza il gol decisivo della vittoria di misura per 1-0. Nel corso del 2015 diventa il centravanti titolare della nazionale guidata dal CT Antonio Conte e con 3 gol segnati in 7 presenze \u00e8 il miglior marcatore italiano nelle qualificazioni a Euro 2016, che l'Italia conclude al primo posto del proprio girone.\nViene convocato per il campionato europeo 2016 in Francia, dove segna due reti: contro il nella fase a gironi e contro la agli ottavi di finale. Il cammino dell'Italia si conclude ai quarti di finale a causa della sconfitta contro la ai tiri di rigore; Pell\u00e8, quarto rigorista azzurro, calcia malamente fuori dopo aver provocato il portiere della Germania Neuer mimando il gesto del cucchiaio.\nResta nel giro della nazionale anche all'inizio della gestione del nuovo CT Gian Piero Ventura, realizzando 2 reti nelle prime due partite giocate contro e . Il 6 ottobre 2016, durante la partita contro la valida per le qualificazioni al campionato mondiale del 2018, il giocatore viene sostituito dal CT non ricambiando, all'uscita dal campo, la stretta di mano dell'allenatore. Il giorno successivo viene escluso dalla nazionale impegnata pochi giorni dopo contro la Macedonia.\nIn azzurro conta 9 gol in 20 presenze.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "627769", "revid": "547992", "url": "https://it.wikipedia.org/wiki?curid=627769", "title": "Rossella Brescia", "text": "Biografia.\nCarriera artistica.\nAnni 1990.\nNel 1992 partecipa e vince il titolo Miss Sorriso Puglia valevole per le selezioni di Miss Italia 1992. Le prime esperienze lavorative non tardano ad arrivare dopo il conseguimento del diploma, infatti nel 1992 esordisce da solista nello spettacolo \"Attila\". Due anni dopo, nel 1994 esordisce in televisione nello spettacolo \"Tutti a casa\" condotto da Pippo Baudo. Nello stesso anno, dopo aver conseguito la maturit\u00e0 classica, si \u00e8 diplomata con il massimo punteggio all'Accademia nazionale di Danza di Roma.\nNegli anni successivi si divide tra teatro e televisione, dove lavora come ballerina in diverse trasmissioni (tra cui \"Cuori e denari\", condotto da Alberto Castagna, \"Un disco per l'estate\", condotto da Paola Barale e Gerry Scotti, entrambi su Canale 5 e \"Gran Casin\u00f2\" condotto da Lino Banfi e Ramona Badescu su Rai 1), ma il successo lo raggiunge diventando prima ballerina a \"Buona Domenica\" nel 1997 (ricoprir\u00e0 quel ruolo per tre edizioni) e con un famoso spot pubblicitario nel 1999 per una ditta di orologi, la Tissot (scena ripresa dal film \"True Lies\" di James Cameron, dove imita Jamie Lee Curtis).\nLe sue doti di ballerina, ma anche di insegnante di danza, la fanno arrivare alcuni anni pi\u00f9 tardi a partecipare dal 2001 al 2003 al talent show \"Saranno Famosi\", in seguito ridenominato \"Amici di Maria De Filippi\", dove, oltre a presentare i balli delle varie sfide, selezionava e istruiva i giovani artisti. Nel frattempo \u00e8 stata anche testimonial della Freddy (nota azienda italiana che produce e distribuisce abbigliamento e scarpe per lo sport, in particolare danza e fitness), quindi nel 2004 ha esordito anche come attrice perch\u00e9 ha preso parte a un episodio della fiction di Rai 1 \"Don Matteo 4\", dal titolo \"I volteggi del cuore\".\nAnni 2000.\nNel 2003 ha posato nuda per il calendario sexy della rivista Max dell'anno 2004 (foto di Fabrizio Ferri). Dal 2004 al 2010 \u00e8 stata impegnata nella conduzione di \"Colorado Caf\u00e8\" su Italia 1, insieme nelle varie stagioni con Diego Abatantuono, Andrea Appi, Carla Signoris, Nino Frassica, Beppe Braida e Nicola Savino. Nel 2006 entra a far parte del cast del programma del mattino di radio RDS, \"Tutti pazzi per RDS\", insieme con Joe Violanti e Max Pagani; nello stesso anno \u00e8 componente di giuria in Miss Italia su Rai 1. Nell'estate 2007 conduce con Giampiero Ingrassia la striscia quotidiana \"Matin\u00e9e\" in onda su Rai 2. \nNell'inverno 2008 fa parte del Bagaglino perch\u00e9 partecipa, come primadonna insieme a Nina Mori\u0107 e A\u00edda Y\u00e9spica, allo show di Canale 5 \"Gabbia di matti\". Nel giugno del 2008 presenta \"Wind Music Awards\" con Cristina Chiabotto. Il 31 agosto del 2008 \u00e8 stata inoltre presidente di giuria del concorso Miss Muretto. Il 22 dicembre 2009 conduce la puntata pilota del programma di Italia 1 \"Ciccia \u00e8 bella\", dedicato alle ragazze robuste, visto da 2.226.000 spettatori con l'8,64% di share (ma non ci furono sviluppi successivi nonostante i buoni ascolti), mentre il 25 dicembre 2009 ha presentato il concerto di Natale di Andrea Bocelli, in onda su Italia 1.\nAnni 2010.\nNel gennaio del 2010 ha condotto la puntata pilota del programma \"I Love My Dog\" dedicato ai cani con Andrea Pucci e Gianluca Impastato visto da 2.249.000 telespettatori con il 9,25% di share, ma nonostante i buoni ascolti non ci furono sviluppi successivi. Nel maggio 2011 ha condotto insieme con il Mago Forest il reality show \"Uman - Take Control!\" in onda su Italia 1. Nell'autunno 2011 \u00e8 giurata nel nuovo talent show\"Baila!\" condotto da Barbara d'Urso su Canale 5 sotto la direzione artistica di Roberto Cenci. Nella primavera 2012 recita nella fiction di Canale 5 \"Benvenuti a tavola - Nord vs Sud\".\nDal 5 marzo 2012 conduce \"Takeshi's Castle\" su Boing e Cartoon Network. Nel maggio 2012 \u00e8 stata una dei concorrenti del nuovo talent-vip di Rai 1 \"Punto su di te!\" condotto da Elisa Isoardi e Claudio Lippi. Il 10 luglio 2012 ha condotto la serata finale del nuovo reality show di Italia 1 \"Mammoni - Chi vuol sposare mio figlio\". Il 20 luglio 2012 ha condotto su SKY il \"Premio Barocco\" insieme con Attilio Romita. Nell'autunno 2014 passa a La5 perch\u00e9 conduce la seconda edizione del talent show culinario \"The Chef\". Il 25 maggio 2016 torna in TV a esibirsi alla \"Bocelli &amp; Zanetti Night\" in coppia con Gabriele Rossi.\nVita privata.\nSi \u00e8 sposata nel 2000 con il regista televisivo Roberto Cenci, da cui si \u00e8 separata nel 2008 dandone notizia al pubblico tramite un comunicato stampa congiunto. Qualche anno dopo si \u00e8 legata sentimentalmente al coreografo Luciano Mattia Cannito.\nL'8 ottobre 2012 i conduttori radiofonici Marco Mazzoli e Gilberto Penza dedicarono un'intera puntata dello \"Zoo di 105\" a Rossella Brescia, affermando tra l'altro che la showgirl aveva \"inventato un modo nuovo per arrivare in televisione senza fare la gavetta\" (con riferimento alla relazione sentimentale che la legava a Cenci). Questa considerazione, unita ad alcune battute a sfondo sessuale, offese la conduttrice che querel\u00f2 i due per diffamazione. Il 13 gennaio 2016 Mazzoli e Penza vengono giudicati colpevoli e condannati a 16.000 euro di multa (sanzione di tipo penale) e a 15.000 di risarcimento alla persona offesa, che si era costituita parte civile.\nRossella Brescia possiede a Martina Franca una scuola di danza.\nRossella Brescia ha dichiarato di soffrire di endometriosi e di aver subito due interventi chirurgici a causa di questa patologia."}
{"id": "627775", "revid": "39224", "url": "https://it.wikipedia.org/wiki?curid=627775", "title": "Partido Popular Socialista", "text": ""}
{"id": "627777", "revid": "767487", "url": "https://it.wikipedia.org/wiki?curid=627777", "title": "Rinaldo Monicelli", "text": "Laureato in ingegneria idraulica a Padova nel 1921, dal 1923 al 1930 ha progettato e realizzato la bonifica delle paludi del Metaponto, consentendo la nascita dell'importante zona balneare di Marina di Ginosa. Dal 1931 al 1934 ha realizzato la bonifica di Coltano, tra Pisa e Livorno.\nNel 2006 il Comune di Ginosa gli ha dedicato una strada."}
{"id": "627779", "revid": "1658", "url": "https://it.wikipedia.org/wiki?curid=627779", "title": "Passo del Maloggia", "text": ""}
{"id": "627780", "revid": "128334", "url": "https://it.wikipedia.org/wiki?curid=627780", "title": "Apparato gastrointestinale", "text": "L'apparato gastrointestinale \u00e8 sinonimo dell'apparato digerente.\nIstologia.\nLa parete dell'apparato gastrointestinale \u00e8 composta in ogni settore essenzialmente da quattro tessuti, disposti in strati sovrapposti. Nei diversi settori dell'apparato gastrointestinale, la struttura viene identificata a seconda della sua funzione.\nGli strati sono (dall'interno verso l'esterno):\nComponenti.\nL'apparato gastrointestinale \u00e8 composto da:\nFunzione.\nNell'apparato gastrointestinale ha luogo la decomposizione enzimatica vera e propria del cibo, l'assorbimento delle sostanze nutritive e dell'acqua come anche l'escrezione delle parti alimentari non digeribili o non sfruttabili. Prendono parte alla digestione, oltre agli enzimi, anche diversi batteri conosciuti col termine di microbiota umano.\nInsieme all'apparato gastrointestinale, fanno parte dell'apparato digerente anche la cavit\u00e0 orale (dove ha luogo prevalentemente lo sminuzzamento del cibo), le ghiandole salivali, la faringe e l'esofago, che serve per il trasporto del cibo allo stomaco. L'attribuzione dell'appartenenza dell'esofago all'apparato gastrointestinale \u00e8 inoltre contestata."}
{"id": "627783", "revid": "1283228", "url": "https://it.wikipedia.org/wiki?curid=627783", "title": "Istituto Karolinska", "text": "Il Karolinska Institutet (spesso tradotto dalla lingua svedese come Istituto Karolinska) \u00e8 una universit\u00e0 medica svedese nella citt\u00e0 di Solna, a pochi chilometri da Stoccolma, fondata nel 1810.\nSi tratta di una delle pi\u00f9 importanti istituzioni di educazione universitaria in medicina al mondo. Un comitato dell'istituto seleziona ogni anno i vincitori del Premio Nobel per la medicina. L'Ospedale universitario Karolinska \u00e8 associato all'universit\u00e0 ed \u00e8 uno dei pi\u00f9 importanti centri di ricerca e di apprendimento per le discipline biomediche in Svezia. Si calcola che il 30% della formazione dei medici ed il 40% della ricerca biomedica nazionale svedese siano condotti presso l'istituto. Sebbene la maggior parte dei corsi sia tenuto in svedese, i progetti di dottorato sono realizzati in lingua inglese.\nL'istituto \u00e8 membro della \"League of European Research Universities\" (\"Lega delle universit\u00e0 di ricerca europee\") e ospita il Comitato Nobel per la fisiologia o la medicina.\nStoria.\nL'Istituto Karolinska \u00e8 stato fondato dal re Carlo XIII di Svezia nel 1810 come centro di formazione per chirurghi militari. \u00c8 la terza scuola medica pi\u00f9 antica della Svezia, dopo l'Universit\u00e0 di Uppsala (fondata nel 1477) e l'Universit\u00e0 di Lund (fondata nel 1666).\nIl primo nome che le fu dato fu Medico-Chirurgiska Institutet (\"istituto medico-chirurgico\"). Nel 1817, il nome proprio suffisso (prefisso in svedese) Karolinska \u00e8 stato attaccato ad esso in memoria del Karoliner, nome dato ai soldati del re Carlo XIII di Svezia. L'intero titolo era Kongl. Carolinska Medico Chirurgiska Institutet. Nel 1968, il titolo \u00e8 stato semplificato per Karolinska Institutet (KI), ovvero \"Istituto Karolinska\".\nSecondo le istruzioni testamentarie di Alfred Nobel, l'Istituto Karolinska diventa responsabile della selezione dei vincitori di uno dei cinque premi Nobel, ovvero il premio Nobel per la fisiologia o la medicina dal 1901.\nNel 1880, l'istituto Karolinska ne autorizz\u00f2 l'accesso alle donne. Cos\u00ec, nel 1884, Karolina Widerstr\u00f6m divenne la prima donna ad ottenere una laurea in Medicina presso l'istituto; ha quindi conseguito una laurea in medicina e ha scelto di specializzarsi in medicina e ginecologia femminile. Anna Stecks\u00e9n \u00e8 diventata la prima donna a conseguire un dottorato all'universit\u00e0.\nOrganizzazione.\nL'Istituto Karolinska ha 22 dipartimenti di ricerca e medicina comparata, una biblioteca universitaria e un'amministrazione universitaria. Il Karolinska Institute \u00e8 diventato uno dei pi\u00f9 grandi centri di formazione e ricerca in Svezia, rappresentando il 30% dell'istruzione medica e oltre il 40% di tutta la ricerca accademica in medicina e scienze della vita svolta in Svezia.\nNel 2011, in collaborazione con le universit\u00e0 di Stoccolma e Uppsala, il Karolinska Institute ha fondato un laboratorio, SciLifeLab, con attrezzature altamente tecnologiche. L'istituto sta realizzando un nuovo ospedale che centralizza aziende e centri di ricerca, che secondo il responsabile dello sviluppo del progetto \"Stockholm Science City\" costituisce \"l'ospedale pi\u00f9 moderno d'Europa\".\nDal 2012 al 2016, il Ministero svedese dell'Istruzione e della Ricerca ha condotto una politica di investimenti dedicata alla ricerca medica di cui il Karolinska Institute \u00e8 il principale beneficiario seguito dal Royal Polytechnic Kungliga Tekniska h\u00f6gskolan (KTH).\nAree di studio.\nDipartimento di Bioscienze e Nutrizione\nDipartimento di Biologia Cellulare e Molecolare\nDipartimento di sanit\u00e0 pubblica\nDipartimento di Fisiologia e Farmacologia\nDipartimento di Scienze Cliniche e Educazione, S\u00f6dersjukhuset\nDipartimento di Neuroscienze Cliniche\nDipartimento di Scienze Cliniche di Intervento e Tecnologia\nDipartimento di Scienze Cliniche, Ospedale Danderyd\nDipartimento per la salute delle donne e dei bambini\nDipartimento di Medicina di Laboratorio\nDipartimento di Apprendimento, Informatica, Management ed Etica\nDipartimento di Medicina, Huddinge\nDipartimento di Medicina, Solna\nDipartimento di Biochimica Medica e Biofisica\nDipartimento di Servizi Medici di Epidemiologia e Biostatistica\nDipartimento di Microbiologia e Biologia delle Cellule Tumorali\nIstituto di Medicina Ambientale\nDipartimento di Medicina e Chirurgia Molecolare\nDipartimento di Neurobiologia, Scienze dell'Attenzione e Societ\u00e0\nDipartimento di neuroscienze\nDipartimento di odontoiatria\nDipartimento di Oncologia, Anatomia Patologica\nLaureati famosi.\nHugo Theorell, vincitore del Premio Nobel 1955 per la Fisiologia o la Medicina\nTorsten Wiesel, vincitore del Premio Nobel 1981 in Fisiologia o Medicina"}
{"id": "627784", "revid": "1543377", "url": "https://it.wikipedia.org/wiki?curid=627784", "title": "Ulrich Karger", "text": " Lavora come insegnante in una scuola di Berlino.\nHa scritto opere per ragazzi e adulti. \u00c8 autore di una trasposizione in prosa tedesca dell'Odissea di Omero (\"Homer / Die Odyssee\"). Il libro illustrato \"Geisterstunde im Kindergarten\" \u00e8 stato tradotto in varie lingue tra cui l'italiano (con il titolo \"Halloween all'asilo\"). Da molti anni svolge attivit\u00e0 pubblicistica come critico letterario su giornali e riviste. Si pu\u00f2 leggere pi\u00f9 di 1000 delle proprie recensioni - su fiction, non-fiction e letteratura per ragazzi - nei suoi archivi in linea Buechernachlese."}
{"id": "627786", "revid": "339392", "url": "https://it.wikipedia.org/wiki?curid=627786", "title": "Karolinska Institut", "text": ""}
{"id": "627788", "revid": "339392", "url": "https://it.wikipedia.org/wiki?curid=627788", "title": "Karolinska Institute", "text": ""}
{"id": "627791", "revid": "466539", "url": "https://it.wikipedia.org/wiki?curid=627791", "title": "Maloja (Bregaglia)", "text": "Maloja ( e in tedesco; in italiano anche \"Maloggia\"; in romancio \"Mal\u00f6gia\") \u00e8 una frazione del comune svizzero di Bregaglia, nella regione Maloja (Canton Grigioni).\nGeografia fisica.\nTerritorio.\nMaloja si trova all'inizio della Val Bregaglia. Qui il passo del Maloja divide la Val Bregaglia dall'Engadina, quindi il bacino del Po da quello dell'Inn; pertanto dallo spartiacque di Maloja le acque possono arrivare al Mediterraneo o al Mar Nero. All'altezza del passo Lunghin si trova lo \"spartiacque europeo\": il passo costituisce l'incrocio dei tre sistemi idrografici pi\u00f9 importanti d'Europa: il fiume Inn \u00e8 immissario del Danubio che a sua volta sbocca nel Mar Nero, il fiume Giulia \u00e8 immissario del Reno che sfocia nel Mare del Nord e il fiume Maira \u00e8 immissario del Po che sbocca nel Mediterraneo.\nL'acqua \u00e8 un elemento che caratterizza fortemente Maloja. Sotto il centro abitato c'\u00e8 una falda alimentata dal lago di Sils. A Maloja nasce il fiume Inn in forma di cascata dal pendio orientale del Piz Lunghin (vicino alla localit\u00e0 Pila). Il torrente Orlegna, di origine glaciale, pur scorrendo vicinissimo all'Inn non \u00e8 suo immissario: il suo corso si sviluppa nel versante sud-orientale in direzione dell'Italia, nella direzione opposta a quella dell'Inn. Nel punto in cui l'Orlegna lascia l'Engadina in direzione della Val Bregaglia \u00e8 stata costruita nel 1980 la diga di Orden per ovviare all'acqua alta e ai detriti trasportati dal fiume nelle stagioni di piena. Nel 1987 grazie a questa costruzione i paesi della Val Bregaglia hanno potuto evitare le conseguenze nefaste delle inondazioni. L'acqua del fiume Orlegna viene utilizzata anche per la produzione di neve artificiale, in tardo autunno viene infatti convogliata appositamente verso gli impianti di innevamento artificiale.\nIl territorio intorno Maloggia \u00e8 ricco di particolarit\u00e0 geologiche. Nella valle del Forno, all'altezza del lago di Cavloccio, si trovano rocce dalle forti tonalit\u00e0 verdi la cui formazione risale a milioni di anni fa e ha avuto luogo nell'oceano tra la placche continentali europea e africana. Nel corso della deriva (dislocazione) geologica le rocce hanno subito una trasformazione e nella valle del Forno si \u00e8 avuta una qualit\u00e0 di ardesia tutta particolare dal nome andalusite, che appartiene a quella categoria di rocce che si formano attraverso la cosiddetta termometamorfosi (il processo di formazione si attua a temperature elevatissime).\nClima.\nSoprattutto nei mesi autunnali, Maloja \u00e8 teatro di un fenomeno atmosferico chiamato \"serpente di nebbia\"o \"serpente di Maloja\", causato dall'inversione termica e reso spettacolare dai raggi del sole che ne illuminano la parte superiore. A seconda del vento e del tempo il fenomeno pu\u00f2 scomparire improvvisamente. Sul serpente di Maloja \u00e8 stato girato un documentario dal regista Arnold Fanck nel 1924, \"Das Wolkenph\u00e4nomen von Maloja\".\nStoria.\nIn passato era un luogo di alpeggio colonizzato dagli abitanti di Stampa, mentre oggi \u00e8 diventato una localit\u00e0 turistica.\nSociet\u00e0.\nLingue e dialetti.\nMaloja si trova sul confine tra la zona di lingua italiana e lombarda e quella di lingua romancia e tedesca. Secondo il censimento del 2000 circa il 52% della popolazione era italofona.\nCultura.\nIstruzione.\n la scuola elementare del paese \u00e8 bilingue italiano-tedesco.\nEconomia.\nTurismo.\nLa regione Maloja offre possibilit\u00e0 di escursionismo e alpinismo. Intorno a sentieri ben contrassegnati e curati che si sviluppano all'interno di una riserva naturale \u00e8 possibile ammirare le tracce del ritiro dei ghiacciai, soprattutto le Marmitte dei giganti, depressioni glaciali, che sono le pi\u00f9 numerose in Europa. In estate il lago di Sils offre possibilit\u00e0 di fare vela o surf.\nIn inverno Maloja diventa una stazione sciistica dalla quale si irradiano numerose piste da sci di fondo e diventa punto di partenza della Engadin Skimarathon che attraversa anche il lago gelato di Sils. Lo skilift di Piz Aela, che si situa a 2000 m s.l.m., consente la pratica dello sci alpino e dello snowboard.\nNel territorio di Maloja \u00e8 possibile andare sulle tracce del grande pittore Giovanni Segantini. Oltre a una visita alla casa e all'atelier dell'artista, che si trovano entrambi al centro del paese, \u00e8 possibile percorrere il \"Sentiero Segantini\" che dipanandosi da Maloja conduce nella valle di Orden; esso \u00e8 costituito da diverse stazioni illustrate con le opere dell'artista italiano.\nA Maloja si trova anche l'esposizione geologica permanente \"Storia del paesaggio di Maloja\", nella quale si possono notare le conseguenze geologiche e morfologiche del territorio dopo la collisione continentale di 90 milioni di anni fa. L'esposizione \u00e8 stata creata dall'associazione Pro Natura ed \u00e8 collocata all'interno del castello Belvedere."}
{"id": "627800", "revid": "402993", "url": "https://it.wikipedia.org/wiki?curid=627800", "title": "Gabriel Fern\u00e1ndez (cestista)", "text": "\u00c8 il figlio di Rub\u00e9n Fern\u00e1ndez.\nCarriera.\n\u00c8 stato campione olimpico con la nazionale di pallacanestro argentina ad Atene 2004, e medaglia d'argento al campionato mondiale maschile di pallacanestro 2002\nA Varese.\nA Varese resta quasi per tre stagioni e diventa presto \"idolo\" dei tifosi che gli dedicano pi\u00f9 cori.\nNella disastrosa stagione 2007-08 lascia la Pallacanestro Varese per tornare in Argentina nel Boca Juniors."}
{"id": "627801", "revid": "4964748", "url": "https://it.wikipedia.org/wiki?curid=627801", "title": "2A46M1", "text": ""}
{"id": "627803", "revid": "1097011", "url": "https://it.wikipedia.org/wiki?curid=627803", "title": "Trebbiatura", "text": "Nelle scienze agrarie la trebbiatura \u00e8 l'attivit\u00e0 conclusiva del raccolto, eseguita dopo la mietitura, da parte di contadini, e agricoltori, consistente nella separazione della granella del frumento e degli altri cereali dalla paglia e dalla pula mediante apposito processo.\nFasi.\nLe fasi della trebbiatura possono essere riassunte in:"}
{"id": "627820", "revid": "1272592", "url": "https://it.wikipedia.org/wiki?curid=627820", "title": "Suillus tridentinus", "text": "Suillus Suillus tridentinus (Bres.) Sing.\nIl \"Suillus tridentinus\" \u00e8 un Pinarolo scoperto e descritto dal grande micologo trentino Giacomo Bresadola; da giovane assume vistose tonalit\u00e0 color arancione, il che lo rende facilmente riconoscibile unitamente alla presenza dell'anello.&lt;br&gt;\n\u00c8 anch'esso un fungo edule di buona qualit\u00e0 ed appartiene alla famiglia delle Suillaceae.\nDescrizione della specie.\nCappello.\nLargo fino a 12-14 cm, prima convesso, infine spianato; viscido in caso di umidit\u00e0; color arancione intenso oppure rosso chiaro, cuticola fibrillosa.\nTubuli.\nLeggermente decorrenti, color giallo-arancio.\nPori.\nGrandi, angolosi, concolori ai tubuli.\nGambo.\nLungo anche 10-12 cm, cilindrico, fibrilloso, concolore al cappello oppure leggermente pi\u00f9 scuro per via delle numerose fibrille ivi presenti.\nAnello.\nBianco, di modeste dimensioni.\nCarne.\nGialla, vira debolmente all'arancione.\nSpore.\nEllissoidali, marroni in massa.\nHabitat.\nCresce dall'inizio dell'estate all'autunno, sotto Larice.&lt;br&gt;\nPiuttosto raro, diffuso nel Trentino.\nCommestibilit\u00e0.\nBuona; si consiglia di asportare la cuticola dal cappello in quanto spesso risulta indigesta o \"lassativa\" (non \u00e8 tossica).\nEtimologia.\nDal latino \"tridentinus\" = del Trentino, perch\u00e9 molto diffuso nella regione Trentino - settentrione d'Italia."}
{"id": "627830", "revid": "115641828", "url": "https://it.wikipedia.org/wiki?curid=627830", "title": "Confederazione italiana agricoltori", "text": "La Cia-Agricoltori Italiani \u00e8 un'associazione di categoria, laica, senza schieramento politico, operante in Italia, di imprenditori agricoli, di coltivatori diretti, dei coloni e mezzadri, dei contadini in affitto (\"fittavoli\") italiani.\nStoria.\n\u00c8 stata fondata nel 1977 con il nome di Confederazione italiana coltivatori (CIC), partendo dalla fusione di alcune organizzazioni gi\u00e0 esistenti di rappresentanza del mondo agricolo: l'Alleanza contadini, la Federmezzadri (emanazione della CGIL) e l'Unione coltivatori italiani. Il consiglio generale elesse presidente, per acclamazione, Giuseppe Avolio.\nNel 1992, in occasione del quinto congresso il nome \u00e8 stato cambiato in quello attuale di Confederazione italiana agricoltori. \u00c8 presente in tutte le regioni e tutte le province d'Italia. Gli iscritti sono circa 900.000, 1/3 di imprenditori e i restanti 2/3 sono agricoltori subordinati o familiari degli imprenditori.\nNel 2004 succede al presidente Avolio, alla guida dell'associazione, Giuseppe Politi. \nNel 2014 gli subentra, poco prima della morte, Secondo Scanavino (Dino) attuale presidente.\nAgrinsieme.\nLa Cia-Agricoltori Italiani insieme a Confagricoltura, Aci e Legacoop-agroalimentare ha fondato \"Agrinsieme\", coordinamento unico creato per dare una maggiore rappresentanza alle proprie aziende e cooperative, al quale si \u00e8 aggiunta il 9 giugno 2015 anche l'Unione coltivatori. L'alleanza \u00e8 dovuta anche alle politiche liberali comuni dei vari membri partecipanti. Il totale delle forze rappresenta il 30% del settore agricolo in Italia.\nAgrinsieme, in seguito alle scelte di Confindustria si \u00e8 dichiarata favorevole al progetto di riforma costituzionale Renzi-Boschi."}
{"id": "627832", "revid": "1976246", "url": "https://it.wikipedia.org/wiki?curid=627832", "title": "Partito Popolare Socialista (Brasile)", "text": "Il Partito Popolare Socialista (PPS) \u00e8 un partito politico socialista. Il PPS venne fondato nel 1922 come \"Partito Comunista Brasiliano\" (PCB).\nIl PCB.\nIl PCB visse in semi-clandestinit\u00e0 fin quando, nel 1928, venne fondato il \"Blocco Operaio e Contadino\" (BOC), che si present\u00f2 alle elezioni legislative. Gli anni '30 sono gli anni che determineranno la marginalit\u00e0 del PCB nella vita politica del paese. Nel 1930, visto l'insuccesso elettorale il PCB decide di abbandonare la politica \"frontista\", di apertura cio\u00e8 alle altre realt\u00e0 della sinistra, e rimarca la propria natura \"proletaria e operaia\", escludendo dai vertici del partito tutti gli intellettuali e i piccolo-borghesi. Nel 1933, preoccupato dell'avanzata del fascismo nel mondo, il PCB si rende nuovamente disponibile ad un fronte che raccolga socialisti e comunisti e d\u00e0 vita all\"'Alleanza Nazionale Liberatrice\", ma che attira la preoccupazione di Get\u00falio Vargas, del Partito Laburista Brasiliano che ne ottiene la dichiarazione di \"illegalit\u00e0\". Nel novembre del 1933 scoppiano rivolte ad opera dei militanti comunisti. Tali rivolte saranno duramente represse e segneranno la \"credibilit\u00e0\" del PCB verso i contadini e la piccola borghesia, poco propensi alla soluzione rivoluzionaria. Nel 1937, il PCB subisce la scissione dell'ala troskista a causa delle divisioni sulla candidatura per le presidenziali dell'anno successivo. Agli inizi degli anni '40 si caratterizzaono, perci\u00f2, con il ritorno alla semi-clandestina del PCB.\nAlle elezioni per l'assemblea costituente del 1945, per\u00f2, il PCB, grazie alle lotte sindacali degli ultimi anni, riusc\u00ec ad ottenere quasi l'8,5% dei voti e ad eleggere 14 deputati. Gi\u00e0 alle legislative del 1947, il PCB, per\u00f2, croll\u00f2 allo 0,2% dei voti a causa della campagna elettorale del Partito Social Democratico (centro) e dell'Unione Democratica Nazionale (destra) caratterizzata da un marcato anticomunismo, che favorisce il Partito Laburista Brasiliano e il Partito Socialista Progressista, entrambi di sinistra.\nTra il 1954 e il 1964, data dell'avvento della dittatura militare, il PCB, di fatto, non avr\u00e0 mai una rappresentanza parlamentare di qualche rilievo. Data la scarsa industrializzazione del paese il PCB era privo del suo tradizionale elettorato di riferimento: gli operai.\nNel 1956 Nikita Chru\u0161\u010d\u0451v nel XX Congresso del Partito Comunista dell'Unione Sovietica, critic\u00f2 i crimini staliniani. Nel PCB questo produsse un forte dibattito che port\u00f2 a ridefinire gli obiettivi politici e anche al cambio di nome da Partito Comunista do Brasil a Partito Comunista Brasileiro mantenendo la sigla PCB. Nel 1962 il PCB sub\u00ec la scissione della componente maoista del partito portatrice delle posizioni anti-revisionistiche contrarie a Chru\u0161\u010d\u0451v, fazione che riprese il nome di \"Partito Comunista del Brasile\".(PCdoB) Il PCB invece si impegn\u00f2 prevalentemente nelle lotte sindacali, dando, pertanto, una accezione meno \"dogmatica\" al proprio impegno.\nDal 1964 al 1984, a differenza del PCdoB che diede vita a forme di lotta armata, il PCB partecip\u00f2 attivamente alle iniziativa dell'opposizione democratica alla dittatura militare.\nAlle elezioni del 1986, le prime realmente democratiche, il PCB consegu\u00ec appena lo 0,8% dei voti ed elesse 3 deputati. Il PCB, del resto, subiva la diretta concorrenza, oltre che del PCdoB, anche del Partito dei Lavoratori (PT), che raccoglieva molti marxisti, e del Partito Democratico Laburista.\nIl PPS.\nNel 1992, dopo la caduta del muro di Berlino e la fine dell'Unione Sovietica, il PCB decise di cambiare nome in \"Partito Popolare Socialista\", spostandosi su posizioni socialdemocratiche e di terza via. Il mutamento di direzione non produsse frutti evidenti alle politiche del 1994 e del 1998. Alle elezioni del 2002, per\u00f2, il PSP riusc\u00ec ad ottenere il 3,1% dei consensi e ad eleggere addirittura 15 deputati. Il dato positivo alle politiche fu dovuto al buon risultato (12%) ottenuto alle presidenziali dello stesso anno da Ciro Gomes, che venne sostenuto oltre che dal PPS anche dal Partito Democratico Laburista e dal Partito Laburista Brasiliano. Al ballottaggio, il PPS sostenne il candidato del PT Luis In\u00e1cio Lula da Silva, che sconfisse il candidato moderato Jos\u00e8 Serra (PSDB). Ciro Gomes venne nominato Ministro dell'Integrazione Nazionale.\nNel dicembre del 2004, il PPS decise di revocare il proprio sostegno a Lula. Gomes non volle dimettersi da ministro e fu sospeso dall'esecutivo nazionale del partito. Alle presidenziali del 2006 il PPS ha sostenuto il candidato del PSDB Geraldo Alckmin. Alckimin \u00e8 stato sostenuto anche dai liberal-conservatori del Partito del Fronte Liberale. Alckmin \u00e8 riuscito a portare al ballottaggio il presidente Lula, che a causa degli scandali finanziari che hanno coinvolto alcuni membri del PT, si \u00e8 fermato al 48,7% dei voti.\nAlle politiche del 2010 il PPS, confermando l'appartenenza alla coalizione di opposizione al lulismo, ha ottenuto il 2,6% dei consensi ed ha eletto 12 deputati. Inoltre \u00e8 riuscito ad ottenere anche un senatore. Alle presidenziali dello stesso anno il PPS ha sostenuto Jos\u00e9 Serra del P SDB, che ha perso al ballottaggio contro Dilma Rousseff del PT.\nAlle elezioni presidenziali del 2014 si sfila dall'alleanza con i moderati e decide, unitamente a piccoli partiti di sinistra, di appoggiare formalmente il candidato del Partito Socialista Brasiliano Eduardo Campos e, dopo la morte di quest'ultimo, la sua sostituta Marina Silva.\nIdeologia.\nIl PCB si \u00e8 posto, fino alla scissione del PCdoB, come un partito comunista a \"tutto tondo\". Raccoglieva, cio\u00e8, tutte le anime del mondo comunista, fatta eccezione dei trozkisti, fuoriusciti gi\u00e0 nel 1937. La fine del XX secolo ha determinato, con la fine dell'URSS, un ripensamento nelle politiche del PCB tanto da spingerlo ad abbandonare l'appellativo \"comunista\".\nLo statuto del PPS, pur rivendicando l'eredit\u00e0 del PCB, afferma che i \"socialisti-popolari\" sono un partito \"umanista e socialista, concetti arricchiti con l'esperienza del movimento operaio e popolare, riscattando la migliore tradizione del pensiero marxista e dell'umanesimo libertario\". \"Per la sua essenza democratica e laica, il partito esclude il dogmatismo e il settarismo, e si concepisce come un organismo aperto al rinnovamento delle idee e del metodo, nel rispetto della pluralit\u00e0 delle idee\". Il PPS, pertanto, ha sostanzialmente rinnegato il \"centralismo democratico\" tipico dei partiti marxisti, tanto da rivendicare di questa tradizione solo la parte \"migliore\", aprendosi, invece, alla tradizione dell'\"umanesimo libertario\", non solo laico, ma anche antitotalitario e antiverticistico."}
{"id": "627837", "revid": "196390", "url": "https://it.wikipedia.org/wiki?curid=627837", "title": "Mr. Poe", "text": ""}
{"id": "627839", "revid": "46291", "url": "https://it.wikipedia.org/wiki?curid=627839", "title": "Bolboschoenus maritimus", "text": "Lo scirpo marittimo (Bolboschoenus maritimus (L.) Palla) \u00e8 una pianta palustre della famiglia delle Cyperaceae.\n\u00c8 una pianta tipica della foce dei fiumi. Predilige suoli umidi a modesta concentrazione salina.\nD\u00e0 luogo a formazioni pure o in associazione con il canneto di cannuccia di palude (\"Phragmites australis\").\nI suoi semi sono fonte di nutrimento per numerose specie dell'avifauna che popola le zone umide."}
{"id": "627840", "revid": "196390", "url": "https://it.wikipedia.org/wiki?curid=627840", "title": "Crossface", "text": ""}
{"id": "627841", "revid": "136053", "url": "https://it.wikipedia.org/wiki?curid=627841", "title": "Liri blues festival", "text": ""}
{"id": "627842", "revid": "1938562", "url": "https://it.wikipedia.org/wiki?curid=627842", "title": "Rile", "text": "Il Rile, chiamato anche Riale (\"Ri\u00e0\" in dialetto insubre), \u00e8 un torrente che scorre in provincia di Varese, nel suo corso attraversa i comuni di Caronno Varesino, Carnago, Cairate, Cassano Magnago, Gallarate e Busto Arsizio.\nIdrografia.\nNasce in localit\u00e0 Stribiana Superiore in prossimit\u00e0 della \"Valle del Campo Lungo\", nel comune di Caronno Varesino, successivamente bagna Carnago la frazione Rovate, e le localit\u00e0 Carbonolo Superiore, Carbonolo Inferiore e Milanello. A Carbonolo Inferiore il Rile riceve le acque di scolo dell'omonimo laghetto, mentre a Milanello le sue acque in eccesso sono raccolte da due vasche di accumulo ed uso irriguo e con funzione di prevenzione eventi alluvionali, ne esistono altre 3 nel territorio di Cassano Magnago. Superati gli sbarramenti a paratie mobili che ne regolano il flusso, lambisce Cairate e penetra nel territorio di Cassano Magnago. Qui il Rile riceve le acque del suo vero e unico affluente: il torrente \"Riofreddo\". Esso nasce al confine tra Cassano Magnago ed Oggiona con Santo Stefano ed attraverso una valletta piuttosto incassata, confluisce nel Rile. La sua lunghezza \u00e8 di 2.5\u00a0km; il suo bacino imbrifero \u00e8 di circa 1.1\u00a0km\u00b2 ed ha una forma piuttosto allungata e stretta. \nIn prossimit\u00e0 della confluenza del Riofreddo nel Rile, sono presenti numerosi fenomeni di dissesto come l'erosione delle sponde dei due torrenti che causa frane e voragini franose sulla Collina di Sant'Agnese, che si trova sopra i due corsi d'acqua.\nProseguendo, il torrente Rile entra nel centro abitato di Cassano dove il suo alveo \u00e8 stato modificato artificialmente con una tombinatura lunga circa 1.8\u00a0km, su cui si \u00e8 sviluppata la viabilit\u00e0 cittadina \"(via Dubini, via IV Novembre, via del Lavoro)\". La copertura del torrente \u00e8 avvenuta principalmente negli anni \u201830 (circa 1.6\u00a0km) ed in parte negli anni \u201880 (ultimi 0.2\u00a0km). Immediatamente prima della tratta sotterranea e qualche centinaio di metri pi\u00f9 a monte ci sono due sistemi di griglie, uno in \"Via Buttafava\" e l'altro in \"Via Trieste\", per evitare che tronchi, sterpaglie e rifiuti ostacolino il regolare deflusso delle acque nel condotto sotterraneo. Lungo tutto il tratto tombinato confluiscono inoltre nel torrente numerosi scarichi di acqua di varia natura.\nLa portata della parte tombinata, del torrente Rile, pu\u00f2 permettere un deflusso di acque fino a 12 m\u00b3 al secondo. Se dovessere arrivare una portata superiore, le acque si riversebbero nel centro abitato, provocando danni alle abitazioni e alle attivit\u00e0 produttive.\nNegli anni '90, prima della realizzazione delle 5 vasche di laminazione, sull'asta del Rile, ci sono state diverse alluvioni, che hanno messo in ginocchio la citt\u00e0.\nA valle della tombinatura l'alveo del Rile si presenta pianeggiante ed il torrente prosegue il proprio corso attraversando la parte meridionale di Cassano, sottopassando l'Autostrada A8 Milano-Varese e lambendo Gallarate, confluendo poi, al confine con Busto Arsizio, nelle 3 vasche di spagliamento in cui confluisce anche il torrente Tenore. Le vasche sono state realizzate all'inizio degli anni \u201880 per ovviare ai frequenti allagamenti della superstrada che collega l'autostrada A8 all'aeroporto di Malpensa e dei quartieri a nord del centro di Busto Arsizio (Sant'Anna e Beata Giuliana). Successivamente \u00e8 stata realizzata anche una condotta sotterranea di circa 6 km per lo svuotamento delle vasche nel fiume Olona nei momenti di grande piena. Questa condotta ha il nome di Rile-Tenore ed interessa i comuni di Busto Arsizio \"(quartieri Beata Giuliana, Sant'Anna e Santi Apostoli)\" e di Olgiate Olona, dove sfocia nell'Olona a valle del \"Molino del Sasso\". La portata massima che questa condotta pu\u00f2 convogliare nell'Olona \u00e8 pari a 10 m\u00b3/s.\nIl torrente Rile interessa il Parco Sovracomunale Rile Tenore Olona (RTO) ed \u00e8 tutelato dal Consorzio Arno Rile Tenore.\nRegime.\nIl regime del Rile \u00e8 tipicamente torrentizio. Il corso d'acqua in periodi di siccit\u00e0 \u00e8 praticamente privo di una propria portata, eccezion fatta per i numerosi scarichi fognari che vi si immettono. Durante le piogge il torrente si pu\u00f2 ingrossare molto rapidamente, e le portate possono superare i 10 metri cubi al secondo. In alcune situazioni eccezionali la portata del Rile, a Cassano Magnago, \u00e8 arrivata anche a toccare i 30 metri cubi al secondo.\nParco Rile Tenore Olona.\nNel 2006 \u00e8 stato costituito il Parco Rile Tenore Olona. \u00c8 limitato a nord dai Comuni di Gazzada Schianno e Lozza; ad Ovest dai Comuni di Morazzone e Caronno Varesino; ad est dai Comuni di Castiglione Olona, Gornate Olona e Lonate Ceppino; a sud dai Comuni di Castelseprio e Carnago. \nAl suo interno si generano numerosi corsi d'acqua, tra cui il Rile e il Tenore. La particolare geologia del territorio permette la nascita di numerosi piccoli torrenti alimentati da acque risorgive e acque piovane. \u00c8 stato costituito per salvaguardare la flora e la fauna ancora presente lungo il corso del fiume."}
{"id": "627851", "revid": "77023", "url": "https://it.wikipedia.org/wiki?curid=627851", "title": "Editing", "text": ""}
{"id": "627861", "revid": "1842072", "url": "https://it.wikipedia.org/wiki?curid=627861", "title": "Ar (Unix)", "text": "L'archiver (noto anche come ar) \u00e8 un tool Unix che mantiene gruppi di file come un unico file di archivio. Attualmente ar \u00e8 solitamente utilizzato per creare ed aggiornare solamente file di libreria che il linker usa. Possono essere utilizzati per creare archivi di ogni genere, ma \u00e8 stato generalmente rimpiazzato dal formato di file tar per scopi che vanno oltre il linking di librerie. ar \u00e8 incluso come una delle GNU Binutils.\nEsempi.\nPer esempio, per creare un archivio dai file class1.o, class2.o, class3.o, bisogna usare il seguente comando:\n ar rcs libclass.a class1.o class2.o class3.o\nper compilare un programma che dipende da class1.o, class2.o, and class3.o si pu\u00f2 fare:\n cc main.c -L. -lclass\ninvece di:\n cc main.c class1.o class2.o class3.o \nIl parametro -L e -l istruisce il linker per cercare la libreria \"libclass.a\" nella directory corrente.\nDettagli sul formato del file.\nIl formato ar non \u00e8 mai stato standardizzato, archivi recenti sono basati su un formato comune con due varianti conosciute, BSD e GNU.\nStoricamente ci sono state altre varianti che includono AIX (small), AIX (big) e Coherent, variano significativamente dal formato comune.\nGli archivi deb usano il formato comune.\nUn file ar inizia con una intestazione globale, seguita da una sezione di intestazione e dati per ogni file immagazzinato nel file ar.\nLa sezione di dati \u00e8 allineata su 2 byte, se finisce con un formato dispari si riempie con un \"\\n\".\nIntestazione globale.\nL'intestazione globale \u00e8 un singolo campo che contiene la stringa ASCII \"!&lt;arch&gt;\" seguita da un singolo carattere di controllo LF.\nIntestazione di File.\nIl formato comune \u00e8 come segue.\nPer colpa delle limitazione sulla lunghezza e il formato dei file, sia la varianti GNU e BSD utilizzano metodi differenti per raggiungere nomi di file estesi.\nVariante BSD.\nGli ar BSD immagazzinano i nomi dei file estesi piazzando la stringa \"#1/\" seguita dalla lunghezza del nome del file nel campo del nome del file, e aggiungono il vero nome del file nell'intestazione del file.\nVariante GNU.\nGli ar GNU immagazzinano pi\u00f9 nomi di file estesi nella sezione dei dati con il nome \"//\", questo record si riferisce a intestazioni successive. Una intestazione referenzia un nome di file esteso immagazzinando un \"/\" seguito da uno spiazzamento decimale all'inizio del nome del file nella sezione dei dati del file esteso.\nL'ar GNU usa un '/' per segnare la fine di un nome di file, questo permette l'uso di spazi senza l'uso di un filename esteso.\nL'ar GNU usa il nome di file speciale \"/ \" per far notare che le seguenti informazioni sui dati contengono una tabella di lookup di simboli, che viene usata nelle librerie ar per velocizzarne l'accesso"}
{"id": "627862", "revid": "1788047", "url": "https://it.wikipedia.org/wiki?curid=627862", "title": "Canale di Procida", "text": "Il canale di Procida \u00e8 un braccio di mare del Tirreno meridionale.\nSepara l'isola di Procida dalla penisola flegrea, costituendo il punto d'ingresso pi\u00f9 settentrionale del golfo di Napoli e collegandolo al golfo di Gaeta.\nGeografia.\nIl canale ha una lunghezza massima di circa 7\u00a0km (in direzione Est - Ovest) per una larghezza minima di circa 3,4\u00a0km. L'ingresso da Ovest \u00e8 delimitato da \"Capo San Martino\" (sulla terraferma) e \"Punta Pioppeto\" (Procida), terminando sul versante napoletano con \"capo Miseno\" (in terraferma) e \"Punta della Lingua\" (Procida). Punta Pioppeto e Capo Miseno sono dotati di fari per la navigazione costiera notturna.\nLa profondit\u00e0 e generalmente bassa, giungendo al massimo a circa 14 - 15 metri nel punto pi\u00f9 stretto, con diversi scogli affioranti e secche; tra queste, in posizione pressoch\u00e9 centrale, la \"Secca del Torrione\", a poco pi\u00f9 di 4 m di profondit\u00e0, con segnalazione luminosa; proseguendo verso ovest, pi\u00f9 vicina a Procida, la \"Secca di Marsiglia\", a poco pi\u00f9 di 6 metri. La navigazione \u00e8 dunque interdetta alle navi di maggior pescaggio; viene tuttavia generalmente percorso dai traghetti e dagli aliscafi provenienti dalla terraferma e diretti all'isola d'Ischia.\nVi si affacciano i comuni di Procida, Monte di Procida e Bacoli (limitatamente alla spiaggia di Miliscola e Capo Miseno). Il canale \u00e8 attraversato da numerosi cavi sottomarini per l'energia elettrica e le telecomunicazioni. Nel 1957 fu attraversato dal primo acquedotto sottomarino d'Europa (tra Miliscola e l'isola di Procida).\nStoria.\nNel 1799 fu teatro di un'importante battaglia navale tra la flotta della Repubblica Napoletana comandata dall'ammiraglio Francesco Caracciolo e le navi della marina Anglo-Borbonica di Nelson, documentata in una gouache di Saverio della Gatta esposta al museo nazionale di San Martino. Una seconda battaglia navale nel canale si ebbe dieci anni dopo, sempre tra la flotta britannica e quella del Regno di Napoli murattiano."}
{"id": "627880", "revid": "287204", "url": "https://it.wikipedia.org/wiki?curid=627880", "title": "Elogio", "text": "Lelogio, o encomio, \u00e8 un'orazione pubblica tributata a una o pi\u00f9 persone. Il pi\u00f9 delle volte si tratta di un elogio funebre (un eloquio o un discorso elogiativo pronunciato durante la celebrazione, laica o religiosa, di un funerale), di una menzione testamentaria, di una sentenza giuridica, ma non \u00e8 raro che lo si usi in occasione di compleanni o eventi speciali, sempre in funzione encomiastica. \nStoria.\nLa parola \"elogio\" deriva dal greco \"\u03b5\u03c5 \u03bb\u03cc\u03b3\u03bf\u03c2\" (\"buona parola\", \"buon discorso\"). In una forma meno letterale pu\u00f2 essere tradotto anche \"parlare bene\"), quindi poteva essere sia un'epigrafe sia un panegirico, un ricordo ma anche un trattato, come nel caso dell\"Elogio di Gournay\" di Robert Jacques Turgot; \"encomio\", invece, deriva da \"\u03b5\u03bd\u03ba\u03ce\u03bc\u03b9\u03bf\u03c2\" (\"discorso tenuto in banchetto\"). Originariamente, l'encomio era riservato ai vincitori dei Giochi olimpici antichi e, pi\u00f9 propriamente, si riferiva al complesso di feste (con simposi e danze) a loro riservati, oppure era scritto in onore a un morto. Presso gli attici gli encomi vennero definiti \"scolii\".\nNel corso della storia della letteratura vennero scritti elogi di ispirazione satirica, fantastica e morale. Tra i pi\u00f9 celebri si annoverano: l\"Elogio della follia\" di Erasmo da Rotterdam e l'\"Elogio degli uccelli\" di Giacomo Leopardi.\nLa letteratura ci ha lasciato importanti tracce anche di encomi, quali l\"Encomio di Evagora\" di Isocrate, l\"Agesilao\" di Senofonte, e soprattutto l\"Encomio di Roma\" di Elio Aristide (150 d.C.). Non mancarono persino i trattati, incluso quello di Menandro Retore (IV secolo). Famoso ed apprezzato fu anche l\"Encomio di Elena\" del retore Gorgia."}
{"id": "627882", "revid": "4965239", "url": "https://it.wikipedia.org/wiki?curid=627882", "title": "Encomio", "text": ""}
{"id": "627886", "revid": "1305772", "url": "https://it.wikipedia.org/wiki?curid=627886", "title": "NBA Europe Live Tour", "text": "L'NBA Europe Live Tour \u00e8 una manifestazione creata dall'NBA che consiste nello sviluppo dei rapporti tra basket NBA e basket europeo, portando nel continente europeo squadre NBA per i Training Camp e alcune partite di preseason.\nStoria.\nNella prima edizione hanno partecipato quattro squadre NBA e sei squadre europee. Le squadre NBA erano San Antonio Spurs, Phoenix Suns, Los Angeles Clippers e Philadelphia 76ers, mentre le squadre europee erano il CSKA Mosca, il Maccabi Tel Aviv, il Barcellona, la Lottomatica Virtus Roma, il BC Khimki e l'ASVEL Lyon-Villeurbanne.\nNella seconda edizione, svoltasi tra il 6 e l'11 ottobre 2007, i protagonisti per l'NBA erano i Toronto Raptors, i Boston Celtics, i Memphis Grizzlies e i Minnesota Timberwolves e per l'Europa l'Efes Pilsen Istanbul, la Lottomatica Roma, l'Unicaja M\u00e1laga, il Real Madrid e l'MMT Estudiantes.\nNel 2010 l'NBA Europe Live Tour si \u00e8 svolto nelle citt\u00e0 di Milano, Londra, Barcellona e Parigi ed ha coinvolto le squadre dei Los Angeles Lakers, Minnesota Timberwolves, New York Knicks, Regal Barcelona e Armani Jeans Milano. \nEsibizioni precedenti.\nSi ricordano inoltre varie esibizioni amichevoli o di preseason di squadre NBA in Europa:\nInoltre prima dell'NBA Europe Live Tour, molte squadre NBA hanno partecipato al McDonald's Open, evento che, ad eccezione della prima edizione a Milwaukee, si \u00e8 sempre svolto in Europa."}
{"id": "627897", "revid": "599013", "url": "https://it.wikipedia.org/wiki?curid=627897", "title": "Omosessualit\u00e0 e taoismo", "text": "\u00c8 difficile determinare una posizione univoca riguardo all'omosessualit\u00e0 nel Taoismo, essendo il termine Taoismo utilizzato per descrivere varie tradizioni religiose, da movimenti religiosi organizzate come il Taoismo Quanzhen alla religione popolare cinese e indica, addirittura, una scuola filosofica. La maggior parte degli aderenti vivono in Cina e nelle comunit\u00e0 cinesi nel mondo, e cos\u00ec l'atteggiamento del Taoismo nei confronti dell'omosessualit\u00e0 riflette spesso i valori e le norme sessuali della societ\u00e0 cinese.\nLa tradizione taoista sostiene che gli uomini abbiano bisogno dell'energia femminile, e viceversa, al fine di ottenere equilibrio, completamento e trasformazione. Si pensa che queste energie possano essere meglio ottenute attraverso relazioni eterosessuali. Una manifestazione omosessuale \u00e8 di solito scoraggiata dato che si crede non porti alla realizzazione umana. Comunque, l'omosessualit\u00e0 non \u00e8 espressamente condannata dagli scritti sacri, il \"Tao Te Ching\" e lo \"Zhu\u0101ngz\u01d0\".\nIl Taoismo divide le relazioni tra Yin e Yang: due forze in opposizione che mantengono l'armonia attraverso l'equilibrio. L'eterossessulit\u00e0 \u00e8 vista come l'incarnazione fisica ed emozionale dell'equilibrio tra yin e yang. L'omosessualit\u00e0 \u00e8 spesso vista come l'unione di due yin o due yang, e perci\u00f2 sbilanciata. Le persone che hanno relazioni omosessuali o che intraprendono comportamenti sessuali omosessuali sono considerati a rischio di pazzia.\nNel corso della storia del Taoismo, comunque, l'omosessualit\u00e0 ha trovato una sua collocazione in certi tempi e luoghi. Ad esempio, le monache taoiste si scambiavano poesie d'amore durante la dinastia Tang."}
{"id": "627899", "revid": "1305772", "url": "https://it.wikipedia.org/wiki?curid=627899", "title": "Repubblica Socialista Sovietica Autonoma Karakalpaka", "text": "La Repubblica socialista sovietica autonoma karakalpaka o RSSA Karakalpaka fu una repubblica autonoma dell'Unione Sovietica. Nel 1925 venne istituita l'unit\u00e0 amministrativa della oblast' autonoma karakalpaka, che succedeva alla RSS di Corasmia e, per una porzione del territorio, alla RSS del Turkestan. Il 20 marzo 1932 la stessa regione autonoma divenne RSSA Karakalpaca, entit\u00e0 soggetta alla Repubblica Socialista Federativa Sovietica Russa. Il 5 dicembre 1936 la RSSA Karakalpaca pass\u00f2 alla RSS Uzbeka, nella quale rimase repubblica autonoma fino alla caduta dell'URSS.\nOggi corrisponde all'entit\u00e0 autonoma della Repubblica del Karakalpakstan, all'interno dell'Uzbekistan."}
{"id": "627903", "revid": "40552", "url": "https://it.wikipedia.org/wiki?curid=627903", "title": "RSSA Tagika", "text": ""}
{"id": "627904", "revid": "521112", "url": "https://it.wikipedia.org/wiki?curid=627904", "title": "Priamel", "text": "La Priamel (\"die Priamel\", dal lat. \"preambolum\") \u00e8 un termine indicante uno schema retorico, consistente in un catalogo o rassegna di oggetti/concetti/valori, ai quali \u00e8 contrapposto un termine di paragone, del quale si rivendica la superiorit\u00e0.\nIl termine Priamel originariamente era riferito ad un tipo di componimento poetico in voga in Germania dal XII al XVI sec., che consiste in una breve serie di assunti, spesso paradossali, riuniti insieme generalmente nel verso finale.\nNon \u00e8 attestato in autori antichi e l'uso del termine come stilema retorico risale probabilmente a Franz Dornseiff, che fa riferimento all'incipit dell'Olimpica I di Pindaro, dove una serie di paragoni anticipano il concetto che non c'\u00e8 agone superiore a quello di Olimpia: Pind. \"Ol.\" 1, 1-7: \n\u1f0c\u03c1\u03b9\u03c3\u03c4\u03bf\u03bd \u03bc\u1f72\u03bd \u1f55\u03b4\u03c9\u03c1, \u1f41 \u03b4\u1f72 \u03c7\u03c1\u03c5\u03c3\u1f78\u03c2 \u03b1\u1f30\u03b8\u03cc\u03bc\u03b5\u03bd\u03bf\u03bd \u03c0\u1fe6\u03c1 / \u1f05\u03c4\u03b5 \u03b4\u03b9\u03b1\u03c0\u03c1\u03ad\u03c0\u03b5\u03b9 \u03bd\u03c5\u03ba\u03c4\u1f76 \u03bc\u03b5\u03b3\u03ac\u03bd\u03bf\u03c1\u03bf\u03c2 \u1f14\u03be\u03bf\u03c7\u03b1 \u03c0\u03bb\u03bf\u03cd\u03c4\u03bf\u03c5\u00b7 / \u03b5\u1f30 \u03b4' \u1f04\u03b5\u03b8\u03bb\u03b1 \u03b3\u03b1\u03c1\u03cd\u03b5\u03bd / \u1f14\u03bb\u03b4\u03b5\u03b1\u03b9, \u03c6\u03af\u03bb\u03bf\u03bd \u1f26\u03c4\u03bf\u03c1, / \u03bc\u03b7\u03ba\u03ad\u03c4' \u1f00\u03b5\u03bb\u03af\u03bf\u03c5 \u03c3\u03ba\u03cc\u03c0\u03b5\u03b9 / \u1f04\u03bb\u03bb\u03bf \u03b8\u03b1\u03bb\u03c0\u03bd\u03cc\u03c4\u03b5\u03c1\u03bf\u03bd \u1f10\u03bd \u1f01\u03bc\u03ad\u03c1\u1fb3 \u03c6\u03b1\u03b5\u03bd- / \u03bd\u1f78\u03bd \u1f04\u03c3\u03c4\u03c1\u03bf\u03bd \u1f10\u03c1\u03ae\u03bc\u03b1\u03c2 \u03b4\u03b9' \u03b1\u1f30\u03b8\u03ad\u03c1\u03bf\u03c2, / \u03bc\u03b7\u03b4' \u1f48\u03bb\u03c5\u03bc\u03c0\u03af\u03b1\u03c2 \u1f00\u03b3\u1ff6\u03bd\u03b1 \u03c6\u03ad\u03c1\u03c4\u03b5\u03c1\u03bf\u03bd \u03b1\u1f50\u03b4\u03ac\u03c3\u03bf\u03bc\u03b5\u03bd\u00b7\n\"L'acqua \u00e8 la migliore, l'oro come fuoco che brucia nella notte brilla su ogni magnifica ricchezza: se vuoi cantare gli agoni, cuore caro, non cercare pi\u00f9 altro astro splendente che scaldi pi\u00f9 del sole di giorno nell'etere deserto, e non celebriamo gara migliore di Olimpia\"\nUn classico esempio di Priamel \u00e8 in Saffo, 16 V. (= 16 L.-P.), 1-4:\n\u03bf]\u1f30 \u03bc\u1f72\u03bd \u1f30\u03c0\u03c0\u03ae\u03c9\u03bd \u03c3\u03c4\u03c1\u03cc\u03c4\u03bf\u03bd \u03bf\u1f30 \u03b4\u1f72 \u03c0\u03ad\u03c3\u03b4\u03c9\u03bd / \u03bf\u1f30 \u03b4\u1f72 \u03bd\u03ac\u03c9\u03bd \u03c6\u03b1\u1fd6\u03c3' \u1f10\u03c0[\u1f76] \u03b3\u1fb6\u03bd \u03bc\u03ad\u03bb\u03b1\u03b9[\u03bd]\u03b1\u03bd / \u1f14]\u03bc\u03bc\u03b5\u03bd\u03b1\u03b9 \u03ba\u03ac\u03bb\u03bb\u03b9\u03c3\u03c4\u03bf\u03bd, \u1f14\u03b3\u03c9 \u03b4\u1f72 \u03ba\u1fc6\u03bd' \u1f44\u03c4- / \u03c4\u03c9 \u03c4\u03b9\u03c2 \u1f14\u03c1\u03b1\u03c4\u03b1\u03b9\n\"Alcuni un esercito di cavalieri, altri di fanti e altri ancora di navi dicono essere la cosa pi\u00f9 bella sulla terra bruna, io ci\u00f2 di cui si \u00e8 innamorati\"\n\u00c8 presente anche in Alcmane, fr. 3 P., 64-77:\n\u03bf\u1f54\u03c4\u03b5 \u03b3\u03ac\u03c1 \u03c4\u03b9 \u03c0\u03bf\u03c1\u03c6\u03cd\u03c1\u03b1\u03c2 / \u03c4\u03cc\u03c3\u03c3\u03bf\u03c2 \u03ba\u03cc\u03c1\u03bf\u03c2 \u1f65\u03c3\u03c4' \u1f00\u03bc\u03cd\u03bd\u03b1\u03b9, / \u03bf\u1f54\u03c4\u03b5 \u03c0\u03bf\u03b9\u03ba\u03af\u03bb\u03bf\u03c2 \u03b4\u03c1\u03ac\u03ba\u03c9\u03bd / \u03c0\u03b1\u03b3\u03c7\u03c1\u03cd\u03c3\u03b9\u03bf\u03c2, \u03bf\u1f50\u03b4\u1f72 \u03bc\u03af\u03c4\u03c1\u03b1 / \u039b\u03c5\u03b4\u03af\u03b1, \u03bd\u03b5\u03b1\u03bd\u03af\u03b4\u03c9\u03bd \u1f30\u03b1\u03bd\u03bf\u03b3[\u03bb]\u03b5\u03c6\u03ac\u03c1\u03c9\u03bd \u1f04\u03b3\u03b1\u03bb\u03bc\u03b1, / \u03bf\u1f50\u03b4\u1f72 \u03c4\u03b1\u1f76 \u039d\u03b1\u03bd\u03bd\u1ff6\u03c2 \u03ba\u03cc\u03bc\u03b1\u03b9, / \u1f00\u03bb\u03bb' \u03bf\u1f50[\u03b4'] \u1f08\u03c1\u03ad\u03c4\u03b1 \u03c3\u03b9\u03b5\u03b9\u03b4\u03ae\u03c2, / \u03bf\u1f50\u03b4\u1f72 \u03a3\u03cd\u03bb\u03b1\u03ba\u03af\u03c2 \u03c4\u03b5 \u03ba\u03b1\u1f76 \u039a\u03bb\u03b5\u03b7\u03c3\u03b9\u03c3\u03ae\u03c1\u03b1, / \u03bf\u1f50\u03b4' \u1f10\u03c2 \u0391\u1f30\u03bd\u03b7\u03c3\u03b9\u03bc\u03b2\u03c1[\u03cc]\u03c4\u03b1\u03c2 \u1f10\u03bd\u03b8\u03bf\u1fd6\u03c3\u03b1 \u03c6\u03b1\u03c3\u03b5\u1fd6\u03c2\u00b7 / \u1f08\u03c3\u03c4\u03b1\u03c6\u03af\u03c2 [\u03c4]\u03ad \u03bc\u03bf\u03b9 \u03b3\u03ad\u03bd\u03bf\u03b9\u03c4\u03bf \u03ba\u03b1\u1f76 / \u03c0\u03bf\u03c4\u03b9\u03b3\u03bb\u03ad\u03c0\u03bf\u03b9 \u03a6\u03af\u03bb\u03c5\u03bb\u03bb\u03b1 / \u0394\u03b1\u03bc\u03b1\u03c1[\u03ad]\u03c4\u03b1 \u03c4' \u1f10\u03c1\u03b1\u03c4\u03ac \u03c4\u03b5 \u03dd\u03b9\u03b1\u03bd\u03b8\u03b5\u03bc\u03af\u03c2\u00b7 / \u1f00\u03bb\u03bb' \u1f09\u03b3\u03b7\u03c3\u03b9\u03c7\u03cc\u03c1\u03b1 \u03bc\u03b5 \u03c4\u03b5\u03af\u03c1\u03b5\u03b9.\nIn latino ha avuto fortuna come un elenco di esempi negativi da evitare: un famossimo componimento costruito secondo lo schema della Priamel \u00e8 Orazio, \"carm\". I, 1-36. Un altro raffinato esempio \u00e8 in Tibullo I, 1-6: \n\"Diuitias alius fuluo sibi congerat auro / Et teneat culti iugera multa soli, / Quem labor assiduus uicino terreat hoste / Martia cui somnos classica pulsa fugent: / Mi mea paupertas uitam traducat inerti, / Dum meus assiduo luceat igne focus\".\nRecentemente la tecnica retorica della Priamel, per come \u00e8 attestata in ambito greco e latino, \u00e8 stata messa a confronto con una forma analoga presente in altre letterature europee, detta triadica, con la quale si mettono in relazione tre figure dando maggiore risalto a quella posta in posizione finale (un esempio in Omero, \"Iliade\" 1, 145: \u1f22 \u0391\u1f34\u03b1\u03c2 \u1f22 \u1f38\u03b4\u03bf\u03bc\u03b5\u03bd\u03b5\u1f7a\u03c2 \u1f22 \u03b4\u1fd6\u03bf\u03c2 \u1f48\u03b4\u03c5\u03c3\u03c3\u03b5\u1f7a\u03c2)"}
{"id": "627909", "revid": "339392", "url": "https://it.wikipedia.org/wiki?curid=627909", "title": "RSSA del Karakalpakstan", "text": ""}
{"id": "627915", "revid": "104458", "url": "https://it.wikipedia.org/wiki?curid=627915", "title": "Anglosassoni", "text": "Il termine anglosassone (plurale anglosassoni) \u00e8 un termine collettivo con cui si descrivono di solito popoli germanici culturalmente e linguisticamente simili, che vissero nella Britannia. La loro classe dominante parlava lingue germaniche.\nStoria.\nIl termine \"anglosassone\" viene dagli scrittori latini dell'epoca di re Alfredo il Grande (IX secolo), che utilizzavano per lui il titolo di \"rex Anglorum Saxonum\" o \"rex Angul-Saxonum\". Forti contingenti di Germani occidentali si mossero verso la Gran Bretagna, a completamento di un processo avviato fin dal V secolo: a partire da quell'epoca, infatti, gran parte degli \"Ingaevones\" (praticamente tutti gli Angli e gli Juti e numerosi contingenti di Frisoni e Sassoni) si erano stanziati in Gran Bretagna.\nCon il ritiro dei Romani, la Gran Bretagna si spezzett\u00f2 in regni formati da gruppi di Britanni spesso in lotta tra loro o con i popoli non celtici del nord, e in queste lotte i re e capi locali cominciarono ad ingaggiare milizie germaniche provenienti dal continente; esse occuparono le terre sud-orientali dell'isola principale spingendo le popolazioni celtiche verso nord e ovest. Gli Angli occuparono la parte centrale e orientale dell'antica Britannia, i Sassoni quella del sud, mentre gli Juti, in minor numero, si stanziarono nell'estremo lembo sudorientale corrispondente pi\u00f9 o meno all'attuale Kent. Presto le varie trib\u00f9 germaniche sarebbero arrivate a fondersi: gi\u00e0 nell'VIII secolo lo storico longobardo Paolo Diacono li indica collettivamente con il nome di Anglosassoni. La pi\u00f9 antica testimonianza della loro lingua (l'inglese antico), il poema epico \"Beowulf\", risale al VII secolo\nGi\u00e0 agli inizi dell'VIII secolo, nella sua \"Historia ecclesiastica gentis Anglorum\" san Beda il Venerabile (I.15) suggerisce che\nComunque, altri scrittori antichi non sembrano conoscere queste precise distinzioni e del resto l'utilizzo nel titolo della sua opera del termine \"gentis Anglorum\" farebbe pensare che gli Anglosassoni furono pensati in questi termini, almeno dall'VIII secolo.\nIn Europa, questo termine fu usato per la prima volta da Paolo Diacono, storico dei Longobardi, che potrebbe comunque averlo utilizzato solo per distinguere i Sassoni dell'Inghilterra dai Sassoni del Continente.\nIl dibattito sull'origine.\nSan Beda il Venerabile li identifica come discendenti delle trib\u00f9 degli Juti, degli Angli e dei Sassoni.\nIl loro stanziamento definitivo nella Gran Bretagna avvenne tra gli anni 441 e 443.\nIl nome \"Anglos\u00e0ssoni\" veniva usato per indicare alcune popolazioni di origine germanica che, comunemente vengono indicate negli Angli, nei Sassoni e negli Juti che, tra il V ed il VI secolo d.C., emigrarono dalle coste della Germania settentrionale e della Danimarca nella Gran Bretagna. Questi popoli erano organizzati politicamente in una \"Eptarchia\" comprendente sette regni. Sant'Agostino di Canterbury, inviato da papa Gregorio Magno, convert\u00ec al cristianesimo gli Anglosassoni. \nSi discute se questi popoli, giunti nell'isola, abbiano spazzato via le popolazioni che vi trovarono, oppure se si fusero con queste, sicuramente ne misero in fuga la maggior parte verso l'Irlanda. Un'interpretazione alternativa degli eventi \u00e8 quella che ci fu una limitata occupazione militare della Britannia orientale, con la popolazione che and\u00f2 gradualmente adottando la lingua e la cultura della classe dominante. Si discute anche sulla quantit\u00e0 di elementi di ceppo germanico presenti nell'isola prima del ritiro dei Romani dalla Britannia, che potrebbero aver facilitato una qualche migrazione. Fu con gli Anglosassoni che almeno dal IX secolo si cominci\u00f2 a parlare di un regno d'Inghilterra.\nAttualmente, con il termine di anglosassoni, si indicano in italiano le popolazioni di lingua inglese della Gran Bretagna e dell'America settentrionale.\nArte anglossasone.\nL'arte degli Anglosassoni non era particolarmente diversa da quella degli altri popoli germanici che avevano invaso il continente Europeo; le sue tecniche erano specialmente quelle della lavorazione del metallo e degli smalti \"cloisonn\u00e8s\", le opere erano principalmente gioielli, spille, fibule, fibbie, armi ornate, e altri oggetti come testimonia lo stupendo tesoro funerario di Sutton Hoo, ora al British Museum di Londra.\nLo stabilirsi di una fitta rete di collegamenti tra sedi monastiche in seguito alla seconda evangelizzazione (secoli VI-VII) e l'affermarsi dei solidi regni locali di Northumbria, Mercia e Wessex portarono a una notevole fioritura artistica e a un organico riprendersi dei contatti con il continente.\nCollegamenti esterni.\nMappe della Britannia post-romana.\nda earlybritishkingdoms.com"}
{"id": "627917", "revid": "22414", "url": "https://it.wikipedia.org/wiki?curid=627917", "title": "Karkadan", "text": ""}
{"id": "627920", "revid": "22414", "url": "https://it.wikipedia.org/wiki?curid=627920", "title": "Kartazon", "text": ""}
{"id": "627921", "revid": "1890111", "url": "https://it.wikipedia.org/wiki?curid=627921", "title": "Strada statale 10 Padana Inferiore", "text": "La strada statale 10 Padana Inferiore (SS 10), divenuta strada regionale 10 Padana Inferiore (SR 10) in Veneto, \u00e8 una strada statale italiana e una strada regionale in Veneto, ed \u00e8 una delle pi\u00f9 note arterie stradali del Nord Italia. Ha origine a Torino e termina a Monselice innestandosi nella strada statale 16 Adriatica, dopo aver attraversato da ovest a est la parte meridionale (inferiore) della pianura padana (da cui il nome). La strada, con il suo tracciato di 373,5\u00a0km, interessa le regioni Piemonte, Lombardia, Emilia-Romagna, e Veneto. Dal 2001 al 2021 le tratte in Piemonte, Lombardia ed Emilia-Romagna erano classificate come strada provinciale 10 Padana Inferiore (SP 10) in Piemonte, strada provinciale ex strada statale 10 Padana Inferiore (SP ex SS 10) in Lombardia e strada provinciale 10 regionale Padana Inferiore (SP 10 R) in Emilia-Romagna.\nStoria.\nLa SS 10 venne istituita nel 1928 con il seguente percorso: \"Torino - Moncalieri - Poirino - Alessandria - Tortona - Casteggio - Piacenza - Cremona - Mantova - Monselice.\"\nNel 1956, in seguito all'inaugurazione del traforo del Pino, il tratto iniziale in uscita da Torino venne modificato: divenne parte della SS 10 la tratta da Torino a Villanova d'Asti attraverso il traforo, Pino, Chieri e Riva, mentre la tratta abbandonata per Moncalieri divenne parte della SS 29 da Torino a Poirino, e costitu\u00ec la nuova SS 29 racc da quest'ultima localit\u00e0 a Villanova.\nA dispetto del ruolo di primo piano nella rete delle comunicazioni stradali nazionali, in seguito al decreto legislativo n. 112 del 1998, dal 2001, la gestione \u00e8 passata dall'ANAS alle regioni. Piemonte e Veneto la classificarono come strada regionale (anche se la gestione \u00e8 delle rispettive province); pertanto nei settori che rientrano nei confini di tali regioni la strada venne denominata \"SR 10\" (anzich\u00e9 SS 10). Lombardia ed Emilia-Romagna hanno invece classificato la strada come provinciale, e pertanto ogni singola provincia interessata dall'ex SS 10 ha provveduto a cambiarne la classificazione e la numerazione secondo le proprie disposizioni in materia.\nA partire dal 2021 tutte le tratte della ex SS 10 nelle regioni Piemonte (a eccezione del tratto nel centro abitato di Torino), Lombardia ed Emilia-Romagna sono tornate ad ANAS.\nPercorso.\nIl tracciato della strada statale 10 si snoda prevalentemente su terreno pianeggiante; solo il tratto iniziale, da Torino ad Alessandria, \u00e8 caratterizzato dai caratteristici saliscendi tipici dei territori collinari. Tra Torino e Chieri c'\u00e8 l'unica galleria di tutto il percorso (traforo del Pino), realizzata tra il 1949 e il 1956 per evitare l'attraversamento del centro di Pino Torinese, collocato in cima alla Collina di Torino, e la tortuosa strada che lo raggiungeva attraverso la valle di Reaglie.\nNel tratto piemontese attraversa le citt\u00e0 di Chieri, Asti, Alessandria e Tortona. Presso Alessandria vengono superati i fiumi Tanaro e Bormida, a Tortona il torrente Scrivia e a Pontecurone il torrente Curone.\nAl km 127,250 la strada entra in Lombardia passando nella parte meridionale della Provincia di Pavia (Oltrep\u00f2 Pavese). Il percorso originale attraversa la citt\u00e0 di Voghera (qui supera il fiume Staffora e incrocia l'ex Strada Statale 461 del Passo Penice). In questa zona, il tratto fra Tortona e Casteggio \u00e8 in comune con la Strada statale 35 dei Giovi. Dopo la riclassificazione la SS 10 \u00e8 stata dirottata intorno sulla tangenziale di Voghera - Casteggio. Alla fine della tangenziale, una piccola tratta \u00e8 ufficialmente classificata come SS 35 (1,699\u00a0km). Al inesto SS 35 SS 10 a km 142,000 la SS 10 incontra il percorso originale. Al km 164,930 entra in Emilia-Romagna, in provincia di Piacenza, e attraversa le citt\u00e0 di Castel San Giovanni (dove interseca la strada statale 412 della Val Tidone) e Piacenza (dove supera il fiume Trebbia e s'innestano la SS 9, la SS 45 e l'ex SS 654). La strada rientra nuovamente in Lombardia al km 216,999 attraversando, nei pressi di Cremona, il fiume Po con un ponte in ferro risalente al 1892 e ricostruito dopo i bombardamenti della Seconda guerra mondiale. A Cremona s'innestano le ex strade statali 45 bis, 234, 415 e 498. Da qui la strada, che fino a questo punto si era sempre mantenuta a sud del Po, prosegue verso Mantova, mantenendosi d'ora in poi sempre a nord del fiume. Tale tratta, fino quasi a Isola Dovarese, ospit\u00f2 fra il 1889 e 1955 il binario delle tranvie Cremona-Ostiano e Cremona-Asola, gestite in ultimo dalla societ\u00e0 Tramvie Provinciali Cremonesi (TPC).\nA Piadena la strada interseca la SS 343 Asolana. Poco prima di Bozzolo la strada entra in provincia di Mantova, dove attraversa il fiume Oglio. Dopo aver passato i comuni di Marcaria, Castellucchio e Curtatone, passa per Mantova, dove incrocia le tangenziali cittadine Nord e Sud e le ex strade statali 62 della Cisa, 236 bis Goitese, 420 Sabbionetana e 482 Alto Polesana e supera i Laghi di Mantova attraverso il Ponte di San Giorgio, che divide il Lago di Mezzo dal Lago Inferiore. Dopo San Giorgio Bigarello, prosegue verso Castel d'Ario, dove, nella frazione di Susano, d\u00e0 inizio all'ex SS 249 Gardesana Orientale.\nAl km 306,718, dopo aver superato Castel d'Ario, la SS 10 entra in Veneto, in provincia di Verona, di cui attraversa come centri principali Nogara (dove s'incrocia la SS 12), Cerea e Legnago (dove incrocia la strada statale 434 Transpolesana). Qui a Legnago la strada attraversa il fiume Adige, poi a San Vito (frazione di Legnago) c'\u00e8 il bivio dell'ex SS 500 per Cologna Veneta, Lonigo e Vicenza. Dopo il paese di Bevilacqua, la strada entra in provincia di Padova e raggiunge Montagnana (che aggira passando all'esterno delle mura), Saletto, Ospedaletto Euganeo ed Este (dove s'innesta l'ex strada statale 247 Riviera), per poi terminare a Monselice innestandosi nella SS 16.\nL'attraversamento di Este e Monselice \u00e8 ora evitabile in seguito all'apertura di una variante a corsia singola, ma priva di intersezioni a raso, che ha inoltre lo scopo di collegare l'ex strada statale con l'arteria che collega Monselice a Chioggia.\nLa quasi totalit\u00e0 del percorso \u00e8 a carreggiata unica a due corsie; fanno eccezione alcuni tratti a quattro corsie, tra cui quello in uscita da Alessandria, che passa per le frazioni Ghezzi e Lungafame (circa 6\u00a0km), e la tangenziale di Cremona (7\u00a0km) che per\u00f2 va considerata come tratto urbano di scorrimento.\nLe interconnessioni con la rete autostradale, situate sull'A21 ove non diversamente specificato, si trovano in corrispondenza delle stazioni di Villanova d'Asti, Asti ovest, Asti est, Felizzano - Quattordio, Alessandria ovest, Alessandria est, Tortona (A7), Voghera, Casteggio - Casatisma, Broni - Stradella, Castel San Giovanni, Piacenza ovest, Piacenza sud (A1), Caorso, Castelvetro Piacentino, Cremona, Mantova nord (A22) e Monselice (A13).\nVarianti a scorrimento veloce.\nTangenziale di Cremona.\nLa strada statale 10 Padana Inferiore (SS 10) nel comune di Cremona funge anche da \"Tangenziale\"."}
{"id": "627925", "revid": "1452073", "url": "https://it.wikipedia.org/wiki?curid=627925", "title": "Pirodiserbo", "text": "Il pirodiserbo \u00e8 una pratica agronomica di controllo fisico diretto delle infestanti usata per eliminare piante nocive da terreni agricoli facendo ricorso al fuoco. \nTecnica.\nIl pirodiserbo si effettua con calore secco o umido, prodotto con diversi metodi tra cui onde elettromagnetiche, elettricit\u00e0, vapore acqueo o energia termica, nelle varie forme di fiamma libera e raggi infrarossi. La tecnica di generazione del calore tramite fiamma diretta \u00e8 attualmente la pi\u00f9 diffusa. L'attrezzatura realizzata per il pirodiserbo pu\u00f2 essere di tipo semplice, cio\u00e8 ad azionamento manuale (a spalla o a carriola), oppure pi\u00f9 complessa, portata da una trattrice e collegata all'attacco a tre punti, oppure semovente.\nL'azione del pirodiserbo \u00e8 legata allo shock termico provocato sulle infestanti dal rapido passaggio della fiamma o di un'altra fonte di calore. Il principio sul quale si basa il pirodiserbo \u00e8 quello di provocare il veloce innalzamento della temperatura all'interno dei tessuti della pianta da eliminare, provocando la distruzione delle membrane cellulari e la coagulazione delle proteine. Vengono in tal modo alterati i sistemi di controllo degli scambi ionici e gassosi ed i meccanismi nutritivi dei tessuti vegetali, con conseguente morte della pianta in 1-3 giorni, a seconda delle condizioni climatiche, delle specie trattate e del loro stadio fenologico.\nPer ottimizzare tale intervento la fiamma viene regolata in modo da scottare le piante fino al colletto in modo da impedirne la ricrescita. La devitalizzazione delle cellule vegetali si verifica, nelle piante agli stadi giovanili (cotiledonari-1 o 2 foglie), gi\u00e0 a temperature di 90-95 \u00b0C, in un tempo di 0,1 secondi, mentre, nelle piante pi\u00f9 sviluppate, necessita di temperature di 110-120 \u00b0C, per la durata di quasi 1 secondo. La sensibilit\u00e0 al calore varia, altres\u00ec, da specie a specie, in base allo stadio fenologico e alle caratteristiche morfologiche. In generale il pirodiserbo esercita un'azione molto pi\u00f9 elevata sulle piante annuali, a foglia larga, che nelle graminacee. \nIl passaggio della fiamma \u00e8 rapido, e al contrario del semplice incenerimento non brucia completamente le piante. L'efficacia dell'incenerimento d'altra parte non \u00e8 elevata. Basti pensare alla pratica usata nei prati incolti di bruciare le sterpaglie rinsecchite: l'erba su tali superfici spunta pi\u00f9 verde e rigogliosa perch\u00e9 concimata dalla cenere (composta soprattutto da sali minerali e azoto) e perch\u00e9 non resta ombreggiata dalle sterpaglie. Il pirodiserbo risolve in parte questi problemi, anche se l'efficacia di tale pratica \u00e8 assai variabile in funzione della specie e dell'et\u00e0 della pianta.\nApplicazioni.\nIl pirodiserbo trova applicazione nelle colture erbacee di pieno campo, quali il mais e le orticole, per la lotta alle infestanti, nelle colture arboree, per il controllo della flora spontanea, la spollonatura e la sterilizzazione dei residui colturali da inoculi di agenti patogeni e, infine, nelle aree extra-agricole (aree verdi, parchi, giardini, strade, ferrovie, ecc.) per il controllo delle infestanti.\nSuccesso.\nLa tecnica del pirodiserbo non ha, fino ad oggi, riscosso un successo applicativo paragonabile a quello di altri mezzi di lotta alternativi al diserbo chimico, quali ad esempio lo sfalcio e la pacciamatura, nonostante il suo lungo processo evolutivo. Le ragioni della limitata affermazione di questa tecnica di lotta alle piante infestanti sono principalmente legate ai vari aspetti negativi che si contrappongono ai pur numerosi vantaggi derivanti dalla sua applicazione. Il pirodiserbo \u00e8 un mezzo di lotta fisico privo di residui pericolosi per la salute umana e dall'impatto ambientale relativamente basso, con la sola eccezione della produzione di vapore acqueo e di CO2. Il trattamento termico ha una buona azione di devitalizzazione delle piante infestanti nelle prime fasi di crescita e un effetto complementare contro i patogeni fungini presenti nei residui colturali. Tra gli aspetti negativi del pirodiserbo sono da considerare, ad esempio, la limitata efficacia nei confronti delle graminacee e, in genere, delle malerbe oltre lo stadio di 2-4 foglie, la pressione selettiva esercitata nei confronti delle specie tolleranti al trattamento termico, le difficolt\u00e0 di utilizzazione delle attrezzature a fiamma in prossimit\u00e0 di piante utili sensibili o in presenza di vegetazione secca, i costi elevati d'esercizio e la ridotta capacit\u00e0 operativa."}
{"id": "627926", "revid": "339392", "url": "https://it.wikipedia.org/wiki?curid=627926", "title": "Presidente della Giunta Regionale", "text": ""}
{"id": "627927", "revid": "116438187", "url": "https://it.wikipedia.org/wiki?curid=627927", "title": "SS10", "text": ""}
{"id": "627932", "revid": "124051239", "url": "https://it.wikipedia.org/wiki?curid=627932", "title": "Primicerio della basilica di San Marco", "text": "Il primicerio della basilica di San Marco era il primo canonico del capitolo della basilica di San Marco a Venezia. Era il reggente della cappella privata del doge, la basilica, appunto, e delle Scole Marciane e dei \"Pievani\" ad essa collegate, costituenti una diocesi \"nullius\", cio\u00e8 non soggetta al potere di un metropolita ma dipendente dal doge.\nLa chiesa di San Marco.\n Questa valenza religiosa del Doge fu anche questione di dibattito nel Concilio di Trento svoltosi dal 1545 al 1563, nel quale, riconoscendo che il doge rappresentava la Chiesa ma non era n\u00e9 solo un vescovo, n\u00e9 solamente un principe, si dovettero modificare le formule conclusive per creare un appropriato status del doge di Venezia accanto ai vescovi e ai principi. . Pertanto, similmente al re d'Inghilterra, capo della Comunione anglicana, .\nIl primicerio, in qualit\u00e0 di suo rappresentante, poteva celebrare pontificali, amministrare la prima tonsura e gli ordini minori e, per un certo periodo, anche ordinare presbiteri. Egli era una delle numerose figure episcopali presenti all'interno della citt\u00e0, che in un certo periodo comprendevano:\nL'importanza capitale della basilica di San Marco nell'ordinamento politico e religioso veneziano risiede nel fatto che in essa dall'828 riposano effettivamente le spoglie dell'Evangelista, che tradizionalmente per primo cristianizz\u00f2 la \"Venetia\". La tradizione evangelizzatrice e l'enorme prestigio conseguente al possesso di una reliquia di simile portata, hanno fatto s\u00ec che l'intero corpo della nazione si identificasse nel santo protettore e che la terra di Venezia assumesse il nome di Terra di San Marco e che la sua Chiesa acquisisse un livello di autonomia del tutto particolare.\nGi\u00e0 alla sua fondazione nell'828 la basilica San Marco figurava essere posta, unica chiesa, all'interno della giurisdizione dogale in conseguenza dei diritti ereditati dall'antica cappella ducale di San Todaro, primo patrono della citt\u00e0. Ancora nel 982 la si chiamava \"libera a servitute Sanctae Matris Ecclesiae\" (\"libera dalla servit\u00f9 di santa madre Chiesa\"): \u00e8 l'epoca del dogado di Pietro I Orseolo, quando viene istituita la carica di primicerio, di nomina ducale. \nTra la fine del XII secolo e gli inizi del XII secolo, la basilica estese la sua giurisdizione alle chiese di San Basso, San Zeminian e San Zulian.\nCon la caduta della Repubblica nel 1797 e la fine della serie dei dogi di Venezia, il capitolo della basilica e il primicerio persero le basi della propria particolarit\u00e0 giurisdizionale, fino a che nel 1807 Napoleone soppresse la carica di Primicerio trasfer\u00ec la sede del Patriarcato di Venezia dalla cattedrale di San Pietro di Castello alla basilica marciana.\nTuttavia bisogner\u00e0 aspettare il 1821, quando con la bolla \"Ecclesias Quae\" di Pio VII, datata 24 settembre , lo status canonico della Basilica Cattedrale e della Basilica di San Pietro di Castello verr\u00e0 delineato, trasferendo definitivamente la cattedralit\u00e0 a San Marco, e sancendo la relativa unione dei due capitoli. \nLista dei primiceri della basilica di San Marco.\n\"soppressione de facto del titolo nel 1807\"\n\"soppressione de jure del titolo nel 1821\""}
{"id": "627933", "revid": "22414", "url": "https://it.wikipedia.org/wiki?curid=627933", "title": "Elen Luyddog", "text": ""}
{"id": "627934", "revid": "122843099", "url": "https://it.wikipedia.org/wiki?curid=627934", "title": "Giovanni Costetti", "text": "Biografia.\nNato a Reggio Emilia da Luigia Sacchi e dal sarto Massimiliano, effettua i primi studi a Bologna e presso la scuola di disegno per operai di Reggio Emilia.\nDopo alcuni viaggi a Torino e in Svizzera, dove si mantiene disegnando illustrazioni, grazie all'interessamento degli artisti reggiani Gaetano Chierici e Cirillo Manicardi, che riconoscono in lui del potenziale talento, nel 1897 ottiene dal comune di Reggio Emilia una borsa di studio (il legato Sanguinetti) che gli consente di iscriversi alla Scuola fiorentina del Nudo del maestro Giovanni Fattori, dove \u00e8 compagno di Oscar Ghiglia, Ardengo Soffici, Armando Spadini, Giuseppe Graziosi e Beatrice Ancillotti Goretti,\ncon i quali frequenta gli ambienti fiorentini del Caff\u00e9 Gambrinus.\nNel 1899 allestisce la prima mostra personale \"Disegni dai Maestri del Rinascimento\", dove espone disegni ispirati alle opere di Giorgione, Giotto e Tiziano.\nNel novembre 1900 soggiorna con Umberto Brunelleschi e Soffici a Parigi, dove studia le opere di Puvis e la cultura simbolista, viene a contatto con i dipinti di Paul C\u00e9zanne e conosce lo scultore Auguste Rodin; di ritorno, si stabilisce a Firenze con Soffici, Brunelleschi, Giovanni Graziosi e Gino Melis, prendendo parte attiva alla vita culturale della citt\u00e0. Fino al 1905 \u00e8 redattore, recensore e incisore della rivista Il Leonardo, diretta da Giovanni Papini e collabora con i periodici Hermes e \"La nave\" di Gabriele d'Annunzio.\nNel 1901 partecipa al concorso Alinari con tema l'illustrazione della Divina Commedia, vinto da Adolfo De Carolis, nel 1902 \u00e8 presente all'Esposizione dell'arte decorativa di Torino, mentre l'anno successivo espone alcuni ritratti alla Rassegna d'arte di Firenze e nove disegni alla Biennale di Venezia.\nTra il 1904 e il 1906 abbandona le sue opere di ambito simbolista per avviarsi alla realizzazione di quadri dai tratti orridi e grotteschi.\nRisentito a causa di attriti con Soffici per il suo avvicinamento al Futurismo, si isola tra Settignano e Pistoia, dedicandosi prevalentemente alla produzione di ritratti; nel 1912 \u00e8 alla Biennale di Venezia con quadri e disegni, nel 1913 contribuisce con Renato Fondi e Giovanni Michelucci alla nascita della \"Famiglia artistica pistoiese\", con la quale organizza la \"Mostra di Bianco e Nero\".\nNel 1914 espone 12 acqueforti a una personale con il fratello Romeo allestita presso il Museo Civico di Reggio Emilia e avvia una collaborazione con la rivista pistoiese \"La Tempra\", che successivamente diriger\u00e0 insieme a Fondi.\nDal 1919, a conclusione del conflitto bellico, si dedica alla redazione di poesie, saggi e drammi: nel 1921 pubblica il dramma \"L'Idolo\" e diviene in seguito editore del \"Giornale di Poesia\".\nNel 1921 espone alla Primaverile Fiorentina, alla Biennale di Roma e partecipa alla Biennale di Venezia con \"Autoritratto\" e \"Il convento\".\nNella produzione artistica dal 1920 al 1930, l\u2019arte di Costetti \u00e8 pervasa da una forte carica di spiritualit\u00e0 e misticismo,\nche lo conduce a ritrarre temi sacri (\"Il buon samaritano\", \"Ai piedi della croce\", \"L\u2019ingiunzione\") e con riferimenti alle filosofie orientali (\"Krishnamurti\").\nIn questo periodo, collabora con le riviste \"L\u2019Uomo Nuovo\", il \"Giornale di Poesia\", \"La Via\", \"Fantastica\" e \"Sagittario\".\nNel 1923 sposa in seconde nozzela giornalista norvegese Mary Elizabeth Clare (Mai) Sewell (1892-1975), l'anno successivo espone alla II Fiera d'arte di Firenze.\nNel 1925 sottoscrive il \"Contromanifesto\" promosso da Benedetto Croce in risposta allo schieramento degli intellettuali che avevano promulgato il Manifesto per il regime fascista di Giovanni Gentile; nel 1926 partecipa alla I mostra milanese del Novecento e soggiorna a Parigi, dove conosce il filosofo Giuseppe Lanza Del Vasto, che lo spinge all'interesse per le filosofie orientali e la ballerina statunitense Anieka Yan Leggett, che utilizza come soggetto per un ciclo di oltre cento disegni focalizzati sulla danza.\nNel 1928 \u00e8 ancora a Venezia con cinque opere e viaggia tra Oslo e Parigi; nel 1931 organizza a Berlino una mostra collettiva degli \"spiritualisti\" e a Parigi una personale con 55 dipinti, l'anno successivo un'altra personale alla Galleria Bellini di Firenze.\nRifugiatosi tra Norvegia e Paesi Bassi per sfuggire al fascismo, rientra in Italia nel 1948 e muore a Settignano il 3 settembre 1949.\nIl fratello Romeo (1874-1957) \u00e8 anch'egli artista d'avanguardia, specializzato nella tecnica del monotipo e presente a numerose esposizioni internazionali. \nI manoscritti di Costetti sono stati riuniti in un Fondo (il \"Legato May Sewell Costetti\") conservato dal 1976 presso i Musei Civici di \nReggio Emilia che racchiude parte della produzione letteraria, fra cui testi teatrali (i drammi \"Nero redux\" e \"L'idolo\"), commedie (\"Confessioni di un autore drammatico\" con prefazione di Giosu\u00e9 Carducci del 1883), studi critici (\"Il teatro italiano nel 1800\"), romanzi (\"Ermanno Luch\"), saggi filosofici e poesie (\"Il libro di Mai\").\nTra i suoi allievi, il pistoiese Renzo Agostini, Arrigo Del Rigo, Carlo Socrate e Domenico Candia.\nStile.\nArtista multiforme, con una personalit\u00e0 voltata all'irrequietezza e alla necessit\u00e0 di continue sperimentazioni, viene riconosciuto come uno dei primi pittori ad aver introdotto in Italia il Simbolismo e l\u2019Espressionismo nordici, appresi tramite i frequenti viaggi all'estero, in particolare i temi propri dell'arte dello svizzero Arnold B\u00f6cklin, ripresi poi da Giorgio de Chirico agli albori della sua produzione.\nRitrattista, la prima fase della sua attivit\u00e0 si ispira ai modelli naturalistici rinascimentali (\"Ritratto di Giovanni Papini\") appresi dalla Scuola del Nudo di Giovanni Fattori; in seguito, viene attratto (come, fra altri, il livornese Oscar Ghiglia) dallo stile di Paul C\u00e9zanne, senza per\u00f2 mai aderire ai canoni dell'Impressionismo francese.\nNella seconda fase della sua vita artistica adotta uno stile simbolista, che presto sfocia in una produzione dai tratti orridi \ne grotteschi, tendente a una polemica ideologica antiborghese, derivata dalla sua frequentazione con Arrigo Levasti e gli ambienti del misticismo fiorentino.\nL'ultima fase artistica \u00e8 contraddistinta dalla forte ribellione contro la politica culturale fascista e opere realizzate con ideali espressionisti e Fauves che richiamano Edvard Munch e il \"periodo grigio\", con forte risalto dei sentimenti di sofferenza e tormento interiore."}
{"id": "627937", "revid": "363629", "url": "https://it.wikipedia.org/wiki?curid=627937", "title": "Instant Star", "text": "Instant Star \u00e8 una serie televisiva canadese vincitrice di Gemini Award, la cui protagonista era Alexz Johnson nel ruolo di Jude Harrison, un'adolescente vincitrice di un concorso musicale chiamato \"Instant Star\". Dopo la sua uscita, la popolarit\u00e0 della serie crebbe tra gli adolescenti, specialmente in Canada, negli Stati Uniti e in Italia. Lo show racconta dell'esperienza di Jude nell'industria musicale concentrandosi anche sullo sviluppo emotivo dei personaggi.\nLinda Schuyler e Stephen Stohn della \"Epitome Pictures\" hanno svolto la funzione di produttori. Il programma ha iniziato ad andare in onda sull'emittente CTV in Canada, prima di passare al canale americano The N che, dopo aver replicato la prima, ne ha prodotto altre tre ulteriori stagioni che ha trasmesso in prima visione assoluta, venendo poi queste ultime replicate solo in un secondo momento sul canale canadese CTV. Lo show divenne cos\u00ec la seconda serie pi\u00f9 popolare di The N dopo \"\".\nFurono prodotte quattro stagioni dello show, ognuna composta da 13 episodi. CTV e The N ritirarono i fondi al termine della quarta stagione in seguito alla decisione dei produttori di porre fine alla serie; in realt\u00e0 il telefilm avrebbe dovuto concludersi con la quinta stagione. Dopo questo annuncio, i fans della serie hanno aperto una petizione per salvare la serie con l'obiettivo di oltre 100.000 firme.. La quarta stagione finale della serie \u00e8 terminata negli USA il 26 giugno 2008.\nIn Italia \u00e8 andata in onda, in anteprima esclusiva, dal 4 settembre 2006 su Italia 1; repliche della serie sono andate in onda sul canale La 5.\nTrama.\nJude Harrison (Alexz Johnson) \u00e8 una quindicenne liceale che ama cantare e scrivere musica. Jude realizza il suo sogno di diventare una rock star vincendo un concorso discografico chiamato appunto Instant star. La vittoria le consente di stipulare un contratto con una casa discografica che le affida come produttore Tommy Q (Tim Rozon), ex componente degli ormai sciolti \"Boys Attack\", boyband di grande successo.\nJude prende una cotta per Tommy ma il ragazzo, nonostante sia affascinato dalla bravura della nuova star, \u00e8 consapevole del fatto che lei ha solo quindici anni.\nTommy si fidanza cos\u00ec con Sadie (Laura Vandervoort), la sorella maggiore di Jude, e tra le due nasce una rivalit\u00e0 e una gelosia, che sembrer\u00e0 attenuarsi con l'arrivo di Shay (Matthew G. Brown), famoso cantante hip-hop, che si innamora di Jude (sar\u00e0 lui a darle il suo primo vero bacio). Ben presto Shay per\u00f2 spezza il cuore a Jude mettendosi con la pi\u00f9 grande e perfida rivale della ragazza e Jude verr\u00e0 ridicolizzata davanti a parenti e amici alla festa del suo 16\u00bacompleanno, in diretta tv. Ci sar\u00e0 poi Tommy a consolarla con un romantico bacio sotto la pioggia, che per\u00f2 non attenuer\u00e0 le paure e i timori del ragazzo verso una loro relazione.\nNel frattempo, i genitori di Jude e Sadie decidono di divorziare, gettando le ragazze nella disperazione.\nKat (Barbara Mamabolo), la migliore amica di Jude, si fidanzer\u00e0 con Jamie (Kristopher Turner),che da sempre \u00e8 il migliore amico di Jude e che era sempre stato innamorato segretamente della cantante. Sar\u00e0 proprio lei a rubarlo all'amica per gelosia ma poco dopo se ne andr\u00e0 con Spiederman (Tyler Kyte), il chitarrista della sua band. Nel cuore di Jude per\u00f2 c'\u00e8 sempre Tommy: durante la sua festa di compleanno tra Jude e Tommy, rimasti soli, si riaccende la fiamma, ma proprio quando il loro amore sembra finalmente decollare Tommy, sconvolto da una misteriosa notizia, lascia in fretta e furia la citt\u00e0.\nJude \u00e8 alle prese con la selezione della nuova \"Instant Star\" dell'anno, eppure quello che la tormenta di pi\u00f9 \u00e8 dove sia finito Tommy. Cos\u00ec lo si vedr\u00e0 spuntare alla fine dell'episodio, ma non solo, ha infatti con s\u00e9 una bambina, che Jude crede essere di Tommy. Da allora Jude intraprende la politica dello scontro con Tommy, che impazzir\u00e0 per questo atteggiamento della ragazza mentre vorrebbe trovare il modo per stare finalmente con lei.\nEppure, dopo chiarimenti e parole e canzoni, anche loro avranno la loro occasione. Sar\u00e0 infatti, alla vigilia del diciottesimo compleanno di Jude che Tommy si far\u00e0 avanti cantandole una canzone, scritta per lei. Ma ancora una volta il gioco degli eventi non sar\u00e0 dalla loro parte; Tommy dovr\u00e0 affrontare il passato, e nel farlo rischier\u00e0 di perdere Jude.\nStruttura della serie.\nIn ogni episodio della serie, Jude Harrison deve affrontare i problemi e le sfide sia della sua carriera musicale che della sua vita personale, e di come esse si confondano tra loro. Jude affronta inoltre i drammi e le scelte nella sua vita amorosa dividendo i suoi sentimenti tra Tommy Q., Jamie, Spiederman e Shay, mentre deve anche incidere con la \"G-Major Records\". Queste persone sono importanti per la sua musica e sono ci\u00f2 che tiene insieme i pezzi della sua vita. I momenti migliori di Jude sono quelli in cui lavora con altre persone ed esegue la sua musica; in aggiunta alla musica e gli amori, la serie esplora anche la vita delle persone che la circondano.\nMusica.\nOgni episodio della serie vede una nuova canzone eseguita da Alexz Johnson. Di solito, la canzone tratta di qualcosa che avviene durante l'episodio, tuttavia, in alcuni episodi, non c'\u00e8 una spiegazione diretta per il testo delle medesime (nella versione italiana, scorrono i sottotitoli tradotti dei testi per renderne il significato agli spettatori). In alcuni episodi si possono ascoltare pi\u00f9 di una canzone, ma c'\u00e8 una sola canzone per episodio che verr\u00e0 inclusa nella colonna sonora di quella stagione; di conseguenza, poich\u00e9 ci sono 13 episodi per ogni stagione, ci sono 13 canzoni per ogni colonna sonora. Una delle canzoni, \"Perfect\", \u00e8 stata scritta dalla cantante canadese Lights.\nAlexz Johnson esegue tutti i brani delle prime due colonne sonore, co-scrivendo anche i testi di alcune di esse insieme al fratello Brendan. Per la terza e quarta colonna sonora invece, \u00e8 stato rivelato che Alexz non eseguir\u00e0 tutti i brani in esse contenute, a causa dell'imminente uscita dell'album da solista della Johnson.\nProgrammazione e ascolti.\nSia in Canada che negli Stati Uniti d'America la serie ha ottenuto buoni ascolti e un buon giudizio dalla critica.\nIn Italia le prime due stagioni sono state trasmesse in onda su Italia Uno alle 15:55 dal luned\u00ec al venerd\u00ec, la prima dal 4 settembre 2006 al 20 settembre 2006, mentre la seconda dal 21 settembre 2006 al 9 ottobre 2006, anche in Italia le prime due stagioni hanno registrato buoni ascolti pomeridiani (circa il 15% di share televisivo). In Italia la terza stagione \u00e8 stata trasmessa sempre su Italia Uno alle 15.00 dal 4 gennaio 2008 con doppi episodi ed \u00e8 terminata l'11 gennaio 2008. La quarta stagione del telefilm venne proposta qualche anno dopo, nel 2011, in orario notturno saltando, tra l'altro, anche un episodio recuperato poi l'anno successivo dal canale La 5.\nPremi.\nNel 2005, dopo la prima stagione, Instant Star venne nominato a tre Gemini Awards nella categoria \"Miglior programma o serie per bambini o ragazzi\". Le nomination includevano: (1) Miglior Serie; (2) Miglior Performance (Jude Harrison); (3) Miglior Direzione (Graeme Campbel). Lo show vinse il premio come Miglio Direzione per l'episodio \"L'imperatore dell'Hip Hop\".\nIl 28 agosto 2007 lo show ricevette altre tre nomination ai Gemini Awards nella categoria \"Miglior programma o serie per bambini o ragazzi\". Alexz Johnson fu nuovamente nominata nella categoria \"Miglior Performance\" (\"Sopravvalutata\") e lo show ricevette altre due nomination come \"Miglior direzione\" (Graeme Cambell - \"Sopravvalutata\") e Pat Williams - \"La mia migliore amica\").\nColonna sonora.\nDal telefilm sono stati estratti quattro album di inediti e un greatest hits.\nLe emittenti nel mondo.\nInstant Star \u00e8 diffusa in oltre 120 paesi."}
{"id": "627941", "revid": "148107", "url": "https://it.wikipedia.org/wiki?curid=627941", "title": "Batteria ricaricabile", "text": "Una batteria ricaricabile (detta anche cella secondaria o accumulatore) \u00e8 un dispositivo elettrochimico che, a differenza di una batteria primaria (pila) usa e getta, pu\u00f2 essere caricata e scaricata molte volte. Il termine \"accumulatore\" viene utilizzato in quanto il dispositivo accumula e immagazzina energia attraverso una reazione elettrochimica reversibile.\nLe batterie ricaricabili sono prodotte in molte forme e dimensioni, dalle piccole celle a bottone ai grossi sistemi collegati per stabilizzare una rete di distribuzione elettrica e capaci di erogare diversi megawatt. Per gli elettrodi ed elettroliti vengono utilizzate diverse combinazioni di materiali, tra cui piombo-acido, zinco-aria, nichel-cadmio (NiCd), nichel-metallo idruro (NiMH), ioni di litio (Li-ion), litio ferro fosfato (LiFePO4) e polimero agli ioni di litio (Li-ion polymer).\nDescrizione generale.\nNelle batterie ricaricabili la carica pu\u00f2 essere completamente ristabilita mediante l'applicazione di un'adeguata energia elettrica. Le caratteristiche fondamentali di queste batterie sono la tensione elettrica ai morsetti (espressa in volt) e la capacit\u00e0 elettrica (espressa in ampere-ora).\nQuando una batteria fornisce energia elettrica ad un circuito esterno come torce elettriche, smartphone o veicoli elettrici (processo di scarica), il terminale positivo \u00e8 chiamato catodo ed il terminale negativo \u00e8 chiamato anodo; quest'ultimo terminale fornisce elettroni al circuito esterno generando ioni. Simultaneamente questi ioni di carica positiva si distaccano dall'anodo e si spostano all'interno della batteria attraverso l'elettrolita per raggiungere il catodo, dove completano la reazione chimica, generalmente acquisendo nuovamente elettroni dal circuito esterno. Il processo di carica delle batterie secondarie avviene in senso opposto. In particolare, durante la carica, i suddetti ioni nel catodo perdono elettroni che vengono quindi trasportati attraverso circuito esterno. Nella carica gli ioni si trasferiscono all'interno della batteria dal catodo all'anodo, dove infine si neutralizzano acquisendo elettroni dal circuito esterno. Il funzionamento delle batterie \u00e8 stato paragonato a quello di una \"sedia a dondolo\" dove gli ioni si spostano da un elettrodo all'altro a seconda se il processo \u00e8 di scarica o di carica.\nAlcuni tipi di batterie ricaricabili sono suscettibili di danni dovuti a una scarica completa (Pb, Li-ion) mentre altre devono essere ciclicamente scaricate onde evitare un rapido degrado delle prestazioni (effetto memoria in inglese \"lazy battery\", isteresi). Tentare di ricaricare batterie non-ricaricabili (primarie) pu\u00f2 provocare un pericoloso surriscaldamento dell'elettrolita fino a provocarne la fuoriuscita o l'esplosione.\nDenominazione.\nL'utilizzo comune e spesso improprio dei termini celle, pile, batterie, accumulatori e sistemi di accumulo pu\u00f2 essere oggetto di ambiguit\u00e0; segue una lista in cui si chiarisce il significato dei termini.\nSono propriamente \"celle\" i singoli elementi, in origine solo galvanici, quindi elettrochimici, in grado di erogare energia elettrica; distinguendoli tra celle secondarie (ricaricabili) e celle primarie (non ricaricabili). Il termine \"cella\" a volte viene esteso anche ad altri dispositivi elettrochimici in grado di erogare energia elettrica, come per esempio le celle a combustibile.\nAl collegamento in serie di pi\u00f9 celle sovrapposte \u00e8 stato attribuito il termine \"pila\", dall'originaria pila di Volta; in genere non viene usato per definire una batteria ricaricabile ma solo per i dispostivi usa e getta (vedi pila).\nAd altre combinazioni di pi\u00f9 celle \u00e8 stato attribuito il termine pi\u00f9 comune di \"batteria\", che oltre ad essere utilizzato indifferentemente come il termine \"pila\" nei piccoli formati non ricaricabili, pu\u00f2 denotare anche singoli elementi e venire attribuito anche ad accumulatori non elettrochimici.\nIl termine \"accumulatore\" si applica solo all'accumulo ricaricabile, quelle comunemente chiamate batterie ricaricabili sono specificatamente accumulatori elettrici o pi\u00f9 precisamente elettrochimici. Quando l'accumulatore elettrico \u00e8 di grandi dimensioni, non trasportabile o complesso, specialmente riferendosi alle grandi reti elettriche e all'immagazzinamento di energia, si tende ad utilizzare l'espressione \"sistema di accumulo elettrico\".\nTipi.\nEsistono vari tipi di batterie ricaricabili, con diverse capacit\u00e0 elettriche, differenti composizioni chimiche, forma e dimensioni, tra cui:\nIl primo accumulatore fu quello acido al piombo, inventato nel 1859. Tuttavia fino all'invenzione della dinamo (1869) esso fu piuttosto inutile come accumulatore dato che l'unico modo per ricaricarlo sarebbe stato tramite altre pile; veniva usato solo come fonte di elettricit\u00e0 (perlopi\u00f9 per il telegrafo), tramite sua creazione fisica (lastre di piombo immerse in acido solforico) e smaltimento del solfato di piombo una volta esaurita la carica.\nBatterie ricaricabili di uso comune.\nNella vita di tutti i giorni utilizziamo solo alcuni tipi di batterie ricaricabili, generalmente nei formati standard AAA, AA, C, D. I notebook, i telefoni cellulari, i lettori musicali ecc. utilizzano pi\u00f9 spesso batterie in formati non standard e tecnologicamente pi\u00f9 evolute. Tutte le automobili con motore a combustione interna ospitano una grossa batteria ricaricabile al piombo-acido, utilizzata principalmente per l'avviamento del motore e occasionalmente per l'alimentazione dell'impianto elettrico a motore spento; questa batteria viene ricaricata, tramite un alternatore (azionato dal motore) collegato ad un gruppo raddrizzatore-regolatore di tensione, a 14,4 V (12 V nominali).\nBatteria piombo-acido.\nLa batteria piombo-acido \u00e8 il costituente fondamentale dei comuni accumulatori per auto. La differenza di potenziale (\u2206\"E\") a circuito aperto e a piena carica ai poli di una singola cella piombo-acido \u00e8 di 2,12 V; gli accumulatori per automobili sono costituiti da sei celle piombo-acido in serie, che generano una differenza di potenziale complessiva di 12,70 V. Tali valori scendono, poco dopo il funzionamento, a 2,0 V (singola cella) e 12 V (sei celle).\nNello stato di carica, ogni cella contiene un anodo di Piombo (Pb) e un catodo di diossido di piombo (PbO2) in una soluzione elettrolitica acquosa contenente acido solforico (H2SO4) a una concentrazione di 4,5 M. L'applicazione della legge di azione di massa di H2SO4, considerando le due costanti Ka1 e Ka2 dell'acido, porta a calcolare [SO42\u2212] = 1 10\u22122 M.\nAll'anodo avviene la semireazione di ossidazione:\nLa presenza dello ione SO42\u2212 (1 10\u22122 M) fa precipitare lo ione Pb2+ che si sviluppa, essendo il solfato di piombo (PbSO4) un sale insolubile. Inoltre la presenza di un'alta concentrazione dello ione HSO4\u2212 (4,5 M) permette allo ione SO42\u2212 di rigenerarsi dopo la precipitazione, mantenendo una concentrazione molare costante di 1 10\u22122 M. Dal prodotto di solubilit\u00e0 (KPS) di PbSO4 (1,8 10\u22128) \u00e8 possibile calcolare la concentrazione molare dello ione Pb2+ durante il funzionamento della batteria: [Pb2+] = 1,8 10\u22126 M.\nL'applicazione dell'equazione di Nernst alla coppia redox dell'anodo (Pb2+/Pb) porta a determinare il suo potenziale di riduzione (\"E\"), equivalente a 1,70 V (\"E\"\u00b0 = 1,455 V; \"E\" = 1,70 V).\nAl catodo avviene la semi-reazione di riduzione:\nAnche in questo caso la presenza dello ione SO42\u2212 fa precipitare lo ione Pb2+ che si sviluppa: [Pb2+] = 1,8 10\u22126 M. L'applicazione dell'equazione di Nernst alla coppia redox del catodo (PbO2/Pb2+) porta a determinare il suo potenziale di riduzione (\"E\"), equivalente a \u22120,30 V (\"E\"\u00b0 = \u22120,13, \"E\" = \u22120,30 V).\nLa differenza di potenziale tra anodo e catodo (\u2206\"E\") in queste condizioni \u00e8 quindi di 2,0 V, corrispondente a 12 V considerando le sei celle in serie.\nL'acido solforico, attraverso la formazione dello ione SO42\u2212 a una concentrazione alta e costante, permette ai potenziali di riduzione di catodo e anodo (\"E\") di essere, rispettivamente, pi\u00f9 alto di 0,26 V e pi\u00f9 basso di 0,17 V e di assumere valori costanti durante il funzionamento della batteria. Di conseguenza \u2206\"E\" risulta alto e costante (2,0 V).\nRicarica di accumulatori piombo-acido.\nIn una prima fase, l'accumulatore viene caricato a una corrente costante pari a circa il 10% o meno della capacit\u00e0 della batteria. La carica continua fino a quando ogni cella raggiunge i 2,4V di potenziale.\nLa seconda fase di carica, \u00e8 effettuata a tensione costante (14,4V per accumulatori a 6 celle), la carica termina quando la corrente assorbita scende a pochi mA (circa lo 0,2% della capacit\u00e0 dell'accumulatore).\nBatteria al nichel-cadmio.\nUtilizzata in molte applicazioni domestiche oggi \u00e8 stata quasi completamente sostituita da accumulatori del tipo Li-Ion e NiMH. Questo tipo di batteria ha una vita molto lunga (oltre 1500 cicli di carica/scarica completi), ma una densit\u00e0 di energia inferiore e risente dell'effetto memoria. \u00c8 inoltre altamente nociva per l'ambiente se non correttamente smaltita. L'energia specifica di questo tipo di batterie pu\u00f2 raggiungere i 50 Wh/kg (riferiti alla scarica in 5 h) e la potenza fino a 200 W/kg.\nQuesta tecnologia \u00e8 stata vietata a decorrere dal 1\u00ba luglio 2006 in base alla direttiva europea 2002/95/CE del Parlamento Europeo e del Consiglio del 27 gennaio 2003 relativa alla limitazione all'utilizzo di alcune sostanze pericolose nelle attrezzature elettriche ed elettroniche.\nBatteria al nichel-metallo idruro.\nLe batterie al nichel-metallo idruro (NiMH) stanno ormai sostituendo le vecchie batterie al nichel-cadmio (NiCd), pi\u00f9 tossiche e meno efficienti. All'anodo abbiamo l'ossidazione dell'idrogeno assorbito su leghe metalliche di nichel, al catodo abbiamo la riduzione del nichel (III) e l'elettrolita \u00e8 sempre una pasta basica di idrossido di potassio.\nLe batterie NiMH sono un'evoluzione di quelle nichel-cadmio (NiCd) e rispetto a queste ultime presentano il vantaggio di avere una densit\u00e0 energetica (Wh/kg o Wh/dm3) del 30-40% in pi\u00f9, e di aver eliminato l'uso del cadmio, un metallo pesante pericoloso. Il processo elettrochimico di carica, al polo negativo costituito da una lega metallica generalmente di nichel e terre rare (per esempio il LaNi5). In particolare, le leghe metalliche impiegate sono in grado di immagazzinare e successivamente rilasciare una quantit\u00e0 d'idrogeno un migliaio di volte superiore al proprio volume.\nL'elettrolita impiegato \u00e8 una soluzione diluita di idrossido di potassio (KOH) cui sono aggiunti, in minor quantit\u00e0, altri composti chimici per migliorare le prestazioni della batteria.\nIl separatore tra anodo e catodo, che impedisce il contatto elettrico tra gli elettrodi, ma ne permette un efficiente scambio ionico, \u00e8 costituito da un sottile film a base di nylon. La differenza di potenziale ai poli \u00e8 di 1,2 V. La massima energia che pu\u00f2 essere immagazzinata nelle comuni batterie misura AA \u00e8 attualmente (nel 2006) di circa 13 kJ (3000 mA h per 1,2 V). Verso le fine del 2006 un produttore ha messo in commercio delle batterie nichel-metallo idruro con delle migliorie al catodo che permette di ottenere una autoscarica minore, grazie a successivi miglioramento \u00e8 arrivato a una autoscarica di solo 10 % dopo 1 anno e del 30% dopo 5 anni. Questo tipo di batteria \u00e8 denominato \"Low-self-discharge\"(LSD) oppure \"Ready to use\".\nBatteria alcalina.\nContrariamente a quanto si pensa le batterie alcaline comunemente definite non ricaricabili possono essere parzialmente ricaricate purch\u00e9 il caricabatterie sia specificamente concepito per quest'impiego. Certamente, sopporteranno un numero di cicli completi limitato a qualche decina e a patto che si resti nelle condizioni di reversibilit\u00e0 della loro chimica, ovvero la tensione della cella non scenda al di sotto di 1,25 volt ma ricaricandole spesso si pu\u00f2 arrivare a centinaia di cicli parziali. Tuttavia questa possibilit\u00e0 \u00e8 molto trascurata dal grande pubblico, anche perch\u00e9 la maggior parte dei caricabatterie \u00e8 adatta soltanto a ricaricare accumulatori Ni-Cd o Ni-MH.\nEsistono alcuni tipi di batterie alcaline appositamente concepite per essere ricaricate e il loro grande vantaggio \u00e8 dato principalmente dall'irrisoria autoscarica se paragonata a quella degli altri accumulatori e questo fa s\u00ec che trovino largo impiego in apparecchiature delicate o che debbano privarsi a lungo di manutenzione.\nCercare di ricaricare batterie alcaline non appositamente progettate per tale funzionamento \u00e8 pericoloso vista la possibilit\u00e0 di surriscaldamento ed esplosione delle stesse.\nBatteria agli ioni di litio.\nGli accumulatori al litio, da non confondersi con le batterie al litio primarie (non ricaricabili) sono costituiti da un anodo in strati di grafite dove sono \"immersi\" atomi di litio, mentre il catodo \u00e8 un sale di litio (solitamente LiMn2O4) e l'elettrolita \u00e8 una soluzione di perclorato di litio LiClO4 in etilencarbonato C2H4CO3, un solvente organico.\nGli accumulatori al litio hanno densit\u00e0 energetica, numero di cicli di carica-scarica e prestazioni complessive parecchio maggiori rispetto a quelle possedute dalle batterie commerciali precedentemente descritte, ma anche costi pi\u00f9 elevati. Vengono usati nei laptop, nei moderni telefoni e praticamente in tutti i dispositivi portatili ad alta tecnologia e non risentono dell'effetto memoria.\nQuesta batteria utilizza soluzioni non acquose di solventi a elevata permittivit\u00e0 elettrica come il carbonato di propilene, carbonato di etilene, dimetilsolfossido, ecc., nei quali vengono disciolti sali di litio (LiPF6, LiBF4, LiClO4 e LiAsF6) e successivamente aggiunti altri composti organici (tetraidrofurano, dietilcarbonato ecc.) per incrementare la conducibilit\u00e0 ionica delle soluzioni. All'anodo abbiamo degli atomi di litio \u201cimmersi\u201d in strati di grafite, il catodo \u00e8 un suo sale (solitamente LiMn2O4) e l'elettrolita \u00e8 una soluzione di perclorato di litio (LiClO4) in etilencarbonato (C2H4CO3), un solvente organico.\nLa differenza di potenziale ai poli \u00e8 di 3,7 V.\nAccumulatore litio ione-polimero.\nLa variante litio-polimero ha caratteristiche simili, la densit\u00e0 energetica delle batterie Li-Poly \u00e8 maggiore di pi\u00f9 del 20% rispetto a una Litio Ione classica ma un ciclo di vita leggermente inferiore. \u00c8 costituita da materiali compositi litio-polimero conduttori, ottenuti inglobando soluzioni di sali di litio in opportune matrici polimeriche. Il suo grande vantaggio \u00e8 dato dalla possibilit\u00e0 di creare batterie di qualsiasi forma e dimensione e, fatto non secondario, pi\u00f9 sicure, in quanto l'elettrolita allo stato solido in caso di rottura accidentale delle batterie non fuoriuscirebbe, scongiurando cos\u00ec possibili danni al caricabatteria o all'apparecchio utilizzatore.\nAccumulatore litio-ferro-fosfato.\nGli accumulatori litio-ferro-fosfato (LiFePO4) furono scoperti da John Goodenough nel 1997.\nBatterie ricaricabili speciali o sperimentali.\nEsistono tipi di batterie ricaricabili concepite e realizzate per impieghi particolari, quali l'autotrazione, lo stoccaggio energetico o l'impiego nell'industria navale o aerospaziale. Raramente tali batterie hanno usi domestici, e per la scarsa praticit\u00e0 o per l'alto costo rimangono confinate a usi speciali o industriali.\nBatteria Vanadio Redox.\nQuesto tipo di batteria, ancora sperimentale, impiega le coppie redox del vanadio (V2+/V3+ al catodo e V4+/V5+ all'anodo), presenti nell'elettrolita in soluzione con acido solforico. Durante i cicli di carica/scarica vengono scambiati, tramite una membrana polimerica permeabile, gli ioni di idrogeno H+. La tensione delle celle \u00e8 di 1,4-1,6 volt. Ha un'altissima efficienza, che in situazioni ottimali pu\u00f2 raggiungere l'85%. La capacit\u00e0 di accumulo degli attuali impianti-pilota \u00e8 di circa 30 Wh/kg; altri prototipi, ancora in fase di ricerca e sviluppo, hanno capacit\u00e0 di 50 Wh/kg.\nBatteria PSB (Poli-Solfuro Bromuro).\nQuesta batteria ricaricabile \u00e8 composta da elettroliti in soluzione salina, il bromuro di sodio e il polisolfuro di sodio, separati da una membrana polimerica permeabile agli ioni + sodio. Ogni cella produce circa 1,5 V, funziona a temperatura ambiente ed ha un'efficienza netta del 75% circa. Sono in previsione installazioni sperimentali di 120 MWh.\nBatteria ZEBRA (Ni-NaCl).\nZEBRA, dall'acronimo inglese \"zero emission battery research activities\", \u00e8 un tipo di batteria costituito da celle funzionanti a caldo, racchiuse in un contenitore termico. Deve essere dotato di un sistema a microprocessore, il quale ne gestisce il corretto funzionamento. Ha una densit\u00e0 di energia molto elevata; il suo utilizzo \u00e8 orientato principalmente all'immagazzinamento di energia o all'autotrazione.\nBatteria al nichel-zinco.\nParticolarmente adatta, per via del suo peso ridotto e per la grande potenza erogabile, all'uso su veicoli elettrici, quali scooter o piccole automobili.\nBatteria zinco-bromo (Zn-Br).\nIn questa batteria il flusso dei due elettroliti \u00e8 separato da una membrana in poliolefina microporosa, mentre gli elettrodi sono formati da un composto carbonio-plastico.\nNel ciclo di scarica si forma bromuro di zinco, generando 1,8 V per cella mentre in fase di carica lo zinco metallico si deposita sull'elettrodo negativo e il bromo in soluzione si deposita sul lato opposto della membrana, reagendo con ammine organiche e ridepositandosi sul fondo. Ha un'efficienza del 75%.\nBatteria allo zolfo-sodio (Na-S).\nIn questa batteria troviamo zolfo liquido all'elettrodo positivo mentre in quello negativo sodio liquido, separati da un elettrolito di ceramica \u03b2\u2212allumina allo stato solido, il quale permette unicamente agli ioni Na+ di passarvi attraverso, unendosi allo zolfo e formando polisolfuri di sodio.\nfase di scarica 2Na + 4S = Na2S4\nQuesto processo \u00e8 reversibile in quanto l'applicazione di energia elettrica libera gli ioni positivi del polisolfuro di sodio attraverso l'elettrolito per riformare sodio elementare. Ogni cella ha circa 2 V di tensione e nonostante funzioni a temperature dell'ordine dei 300\u00a0\u00b0C ha un'efficienza massima dell'89%.\nBatteria alluminio-aria.\nIn via di sviluppo; potenzialmente ha venti volte la densit\u00e0 d'energia delle migliori batterie ricaricabili ma come batteria secondaria (ricaricabile) necessita di ulteriori sviluppi, in quanto non si \u00e8 ancora riusciti a superare il rendimento del 50%, ben al di sotto del massimo teorico. Come batteria primaria (non ricaricabile) \u00e8 interessantissima: eccezionale densit\u00e0 di energia, compatibilit\u00e0 ambientale e basso costo. Ideale e gi\u00e0 utilizzata sperimentalmente per rispondere temporaneamente a picchi di consumo in reti elettriche.\nBatteria al ferro-nichel.\nAntenata della batteria al nichel-cadmio \u00e8 oggi totalmente in disuso. Fu commercializzata da Thomas Edison all'inizio del secolo scorso ed ebbe un buon successo fino agli anni quaranta. Ha un bassissimo rendimento in fase di carica e tende a produrre idrogeno gassoso, assai infiammabile. Tra gli aspetti positivi c'\u00e8 se non altro l'ottima eco-compatibilit\u00e0. Utilizzate sui treni.\nAltri tipi di batterie.\nSono spesso chiamati \"batterie\" dispositivi in grado di accumulare energia elettrica in forme diverse da quella elettrochimica per poi riconvertirla in energia elettrica quando richiesta. \nBatteria STAIR (ad aria).\nQuesto tipo di accumulatore \u00e8 in fase di studio in Scozia, all'Universit\u00e0 di St Andrews: si basa su un elettrodo di carbone poroso, che riesce ad assorbire l'ossigeno che lo circonda; con questa interazione le batterie possono fornire energia elettrica.\nSupercondensatori.\nUn discorso a parte \u00e8 da farsi per i supercondensatori, particolari condensatori che hanno la caratteristica di accumulare una quantit\u00e0 di energia elettrica eccezionalmente grande rispetto ai condensatori tradizionali, anche oltre 10 F (farad); per questo motivo sono prevalentemente utilizzati come accumulatori di energia elettrica.\nRispetto agli accumulatori chimici presentano il vantaggio di poter essere caricati o scaricati istantaneamente, garantendo cos\u00ec un'elevatissima potenza specifica. Lo svantaggio pi\u00f9 rilevante, sempre rispetto agli accumulatori chimici, \u00e8 la bassa energia immagazzinata.\nUna tecnologia pi\u00f9 recente, gli \"ultracondensatori\" permette di accumulare molta pi\u00f9 energia; si arriva a capacit\u00e0 di 3000 F a basse tensione (2,7 V) e capacit\u00e0 di 63 F a 48 V. La tecnologia \u00e8 ancora svantaggiosa in termini di spazio, peso e costi rispetto agli accumulatori chimici, ma pu\u00f2 essere di ausilio accoppiata ad essi per gli spunti e per diminuire le sollecitazioni ed i cicli di carica scarica, aumentandone la durata.\nBatterie a volano (flywheels).\nLe batterie a volano sono macchine elettriche che possono trasformare energia elettrica in energia meccanica (energia cinetica) e viceversa. Possono conservare l'energia per lungo tempo ed essere ricaricate rapidamente. I rotori vengono fatti ruotare a velocit\u00e0 molto elevata, da centinaia a migliaia di giri al secondo e per questo talvolta vengono indicati come \"supervolani\". Per limitare al massimo le perdite \u2013 anche aerodinamiche\u00a0\u2013 i rotori delle \"batterie a volano\" lavorano sotto vuoto, e ruotano sospesi su cuscinetti magnetici senza attrito meccanico. L'energia meccanica accumulata nella massa inerziale del rotore pu\u00f2 essere convertita in tempi brevissimi in una tensione continua, oppure in una terna di tensioni alternate alla frequenza desiderata. L'uso del volano per accumulare energia \u00e8 molto interessante, poich\u00e9 pu\u00f2 offrire un migliore rapporto capacit\u00e0 energetica/massa rispetto alle batterie chimiche, un output maggiore, una resa migliore, una densit\u00e0 di carica superiore e un tempo di ricarica inferiore.\nAttualmente la tecnologia della batteria a volano \u00e8 la pi\u00f9 performante allo stato dell'arte permette maggiori densit\u00e0 di carica, output istantaneo, efficienza, ciclo vitale e mantenimento di carica, e allo stesso tempo minori tempi di ricarica, manutenzioni e dispersioni, rispetto ad altri tipi di accumulo.\nAccumulatore magnetico (SMES).\nLa SMES, acronimo di \"Superconducting Magnet Energy Storage\" \u00e8 un sistema magnetico di accumulo ed \u00e8 formato da una bobina superconduttrice collegata alla rete tramite un convertitore alternata-continua reversibile. La bobina, alimentata da un raddrizzatore, permette di conservare l'energia sotto la forma magnetica: \u00bd L I2 (vedi induttanza e energia immagazzinata in un induttore).\nL'energia della bobina superconduttrice pu\u00f2 essere istantaneamente ritrasferita all'impianto tramite l'invertitore. \u00c8 una tecnologia relegata alle grosse potenze (da 1 MVA in su) anche se non pi\u00f9 sperimentale. D\u00e0 la possibilit\u00e0 di accumulare istantaneamente grosse correnti e di rilasciarle altrettanto velocemente, per sopperire ad esempio a cali di energia o brevi Black out in rete. Il sistema pu\u00f2 essere associato a un trasformatore con il secondario posto in serie alla linea che alimenta il carico da proteggere; in questa configurazione si coprono buchi di rete brevi su impianti di potenza pi\u00f9 elevata di quella dello SMES. Questa configurazione \u00e8 usata ad Agrate Brianza nella fabbrica STMicroelectronics.\nBatterie per trazione.\nLe batterie per trazione (appartenenti al tipo delle batterie secondarie o accumulatori) sono studiate per fornire potenza per muovere un veicolo, come un'automobile elettrica o un motore per rimorchio. Una maggiore considerazione costruttiva riguarda il rapporto potenza/peso, dato che il veicolo deve trasportare la batteria. Mentre le convenzionali batterie piombo-acido contengono elettrolita liquido, nelle batterie per trazione l'elettrolita \u00e8 spesso gelificato per prevenire versamenti. L'elettrolita pu\u00f2 anche essere imbevuto in lana di vetro avvolta in modo tale che le celle abbiano un'area circolare della sezione trasversale (batterie absorbent glass mat).\nI tipi di batterie utilizzate nei veicoli elettrici possono cos\u00ec riassumersi:\nLe batterie al litio-ione e al litio-polimero stanno surclassando la tecnologia NiMh in questo settore mentre a causa del loro basso costo le batterie al piombo-acido mantengono il loro ruolo predominante.\nRicarica.\nQuando circola corrente in un elemento (sia in fase di scarica, sia in fase di ricarica per gli elementi secondari) si producono reazioni chimiche esotermiche, ossia con generazione di calore.Una scarica (o carica) troppo violenta pu\u00f2 provocare l'esplosione dell'elemento e per questo motivo \u00e8 importante fare attenzione a non mettere in cortocircuito i due poli elettrici della batteria.\nSe si cerca di ricaricare un elemento non ricaricabile, si ottiene una produzione di idrogeno e ossigeno ai due poli delle singole celle, e se la produzione dei due gas \u00e8 pi\u00f9 alta della loro velocit\u00e0 di fuga, la batteria pu\u00f2 esplodere.\nL'energia usata per ricaricare le batterie ricaricabili pu\u00f2 provenire da:\nIn alcuni dispositivi elettrici o elettronici, le batterie ricaricabili sono talvolta sostituite da generatori meccanici, quali piccole dinamo o generatori piezoelettrici.\nDurante la ricarica di una batteria ricaricabile \u00e8 necessario rispettare la polarit\u00e0 elettrica, qualora questo non avvenga potrebbero verificarsi danni alla batteria come la fuoriuscita di elettrolita fino ad arrivare al surriscaldamento e all'esplosione della stessa, con possibili danni al caricabatteria o al dispositivo utilizzatore. Batterie con caratteristiche elettriche o con livelli di carica differenti non dovrebbero essere mai ricaricate contemporaneamente senza aver prima provveduto al loro completo scaricamento.\nPer la ricarica \"casalinga\" di elementi \u00e8 preferibile utilizzare caricabatterie che dispongano di protezioni, quali:\nCurve caratteristiche.\nA seconda delle diverse tecnologie utilizzate per la realizzazione degli accumulatori si hanno curve di carica scarica e prestazioni differenti, le quali variano anche in funzione della temperatura a cui operano e al carico di carica o scarica, i carichi di carica e scarica vengono indicati con un numero seguito dalla lettera \"C\", quest'ultima indica La capacit\u00e0 nominale, che viene convenzionalmente definita dalla scarica in 20 ore, mentre il numero indica il rapporto della corrente utilizzata rispetto alla capacit\u00e0 nominale, quindi un test a 0,5C, indica una carica o scarica eseguita con una corrente pari alla met\u00e0 della corrente nominale utilizzata per determinare la capacit\u00e0 nominale, generalmente la curva di scarica o tensione/capacit\u00e0 \u00e8 caratterizzata da un aumento/riduzione rapida della tensione ai estremi della carica della batteria\nEffetto memoria.\nAlcuni tipi di batterie ricaricabili, se ripetutamente caricate prima che la loro carica sia completamente esaurita, \"ricordano\" la capacit\u00e0 energetica precedente alla ricarica, ovvero, se una batteria completamente carica si utilizza al 60% e successivamente si sottopone a ricarica, il 40% dell'energia somministrata non viene riconosciuta e risulta quindi inutilizzabile. Le batterie maggiormente soggette a questo fenomeno sono quelle al nichel-cadmio e, in misura minore, quelle al nichel-metallo idruro."}
{"id": "627942", "revid": "38120", "url": "https://it.wikipedia.org/wiki?curid=627942", "title": "Flash In The Night", "text": ""}
{"id": "627943", "revid": "599013", "url": "https://it.wikipedia.org/wiki?curid=627943", "title": "Ng", "text": ""}
{"id": "627946", "revid": "599013", "url": "https://it.wikipedia.org/wiki?curid=627946", "title": "Nh", "text": ""}
{"id": "627951", "revid": "119989849", "url": "https://it.wikipedia.org/wiki?curid=627951", "title": "Ban Ki-moon", "text": "Biografia.\nPrima di divenire segretario generale, Ban Ki-moon \u00e8 stato diplomatico di carriera al Ministero degli Affari esteri e del Commercio della Corea del Sud, e alle Nazioni Unite. Ban entr\u00f2 nel servizio diplomatico l'anno della sua laurea, accettando una prima posizione a Nuova Delhi. Ban fu ministro degli Esteri della Corea del Sud dal gennaio 2004 al novembre 2006. Nel febbraio 2006 ha iniziato a fare campagna per la sua candidatura a Segretario generale dell'ONU. Ban non era inizialmente considerato tra i favoriti; tuttavia, nella sua posizione di ministro degli Esteri, fu in grado di compiere viaggi in tutti i Paesi allora membri del Consiglio di sicurezza, una mossa che lo port\u00f2 ad essere il primo favorito. Nel 2006 ha dovuto sconfessare le voci sulla sua presunta presa di posizione a favore della pena di morte, dovute a un suo precedente discorso in cui sosteneva il diritto di competenza delle singole nazioni in tale materia.\nFu candidato dal Consiglio di sicurezza delle Nazioni Unite, dove ricevette 14 voti favorevoli, tra cui i cinque voti fondamentali di Stati Uniti, Regno Unito, Francia, Russia e Cina. Il 13 ottobre 2006, Ban venne eletto come 8\u00ba Segretario generale dall'Assemblea generale delle Nazioni Unite. Il 1\u00ba gennaio 2007 succedette cos\u00ec a Kofi Annan. Durante il suo mandato, Ban ha attuato numerose riforme riguardo al peacekeeping e alle pratiche di impiego dell'ONU. In campo diplomatico Ban ha preso posizioni particolarmente forti riguardo al riscaldamento globale, facendo ripetutamente pressione sulla questione con l'allora Presidente degli Stati Uniti, George W. Bush, e sul conflitto del Darfur, dove ha aiutato a persuadere il presidente sudanese Omar al-Bashir a permettere alle truppe di peacekeeping di fare ingresso in Sudan.\nBan ha ricevuto l'Ordine del servizio di merito dal governo della Corea del Sud in tre occasioni: nel 1975, 1986 e 2006. Per i suoi risultati come diplomatico, ha ricevuto la Gran decorazione d'onore dall'Austria nel 2001. Ha ricevuto riconoscimenti da molti dei Paesi in cui ha lavorato come diplomatico: il governo del Brasile lo ha insignito della Grande croce del Rio Branco, il governo del Per\u00f9 della Grande croce del Sole, e la Korea Society di New York con il James A. Van Fleet Award per il suo contributo all'amicizia tra gli Stati Uniti e la Repubblica di Corea\nNel 2016 ha partecipato al documentario di Leonardo DiCaprio sui cambiamenti climatici \"Punto di non ritorno - Before the Flood\".\nCampagna come Segretario generale.\nNel febbraio 2006, Ban annunci\u00f2 la sua candidatura a sostituire Kofi Annan come Segretario generale dell'ONU alla fine del 2006, divenendo il primo sud-coreano in corsa per tale posto. Nonostante Ban fosse stato il primo ad annunciare la propria candidatura, non venne inizialmente considerato un pretendente serio.\nNei successivi otto mesi, Ban fece visite ministeriali in ciascuno del 15 paesi membri del Consiglio di sicurezza. Dei sette candidati, arriv\u00f2 sempre primo nelle quattro votazioni consultive condotte dal Consiglio di sicurezza delle Nazioni Unite: il 24 luglio, 14 settembre, 28 settembre, e 2 ottobre.\nDurante il periodo di queste votazioni, Ban fece alcuni importanti discorsi all'Asia Society e al Council on Foreign Relations di New York. Per essere confermato, Ban aveva bisogno non solo del supporto della comunit\u00e0 diplomatica, ma anche di evitare il veto di uno dei cinque membri permanenti del Consiglio: Cina, Francia, Russia, Regno Unito e Stati Uniti. Ban era popolare a Washington per avere fatto pressioni affinch\u00e9 il governo della Corea del Sud inviasse truppe in Iraq. Ma si era anche opposto a numerose posizioni statunitensi: aveva espresso il suo appoggio alla Corte penale internazionale, e favorito un approccio distensivo con la Corea del Nord. Ban disse durante la sua campagna che avrebbe voluto visitare la Corea del Nord in persona, per incontrarsi direttamente con Kim Jong-il. Ban veniva visto in netto contrasto con Kofi Annan, che era considerato molto pi\u00f9 carismatico, ma percepito come un cattivo manager per via dei problemi sorti con il programma ONU Oil-for-food in Iraq.\nBan lott\u00f2 anche per avere l'approvazione della Francia. La sua biografia ufficiale dice che Ban parla sia inglese sia francese, i due linguaggi di lavoro del Segretariato ONU. Ban ha ripetutamente faticato per rispondere alle domande in francese di vari giornalisti. Ha anche riconosciuto i suoi limiti in francese, ma ha assicurato i diplomatici francesi di essere devoto nel continuare lo studio della lingua. In una conferenza stampa l'11 gennaio 2007, Ban ha sottolineato: \"il mio francese pu\u00f2 forse essere migliorato, e io sto continuando a lavorarci. Ho preso lezioni di francese negli ultimi cinque mesi. Penso che, anche se il mio francese non \u00e8 perfetto, continuer\u00f2 a studiarlo.\"\nCon l'avvicinarsi dell'elezione a Segretario Generale, aumentarono le critiche alla campagna della Corea del Sud in supporto a Ban. Nello specifico, la sua pratica di visitare sistematicamente tutti gli stati membri del Consiglio di Sicurezza nel suo ruolo di Ministro degli Affari Esteri e del Commercio, per assicurarsi voti in suo supporto attraverso la firma di accordi commerciali con le nazioni europee e la richiesta di aiuto ai paesi in via di sviluppo entr\u00f2 all'attenzione della stampa. Secondo il \"The Washington Post\", \"i concorrenti si sono lamentati in privato che la Repubblica di Corea, l'11\u00b0 pi\u00f9 forte economia del mondo, ha utilizzato il suo potere economico per generare sostegno alla sua candidatura\". Ban ha replicato qualificando tali insinuazioni come \"senza fondamento\". In un'intervista il 17 settembre 2006 ha detto: \"Come front-runner, so che posso diventare il bersaglio di questo processo di scrutinio\" e \"sono un uomo di integrit\u00e0\".\nNell'ultima votazione informale del 2 ottobre, Ban ricevette 14 voti favorevoli e un'astensione (\"nessuna opinione\") dai quindici membri del Consiglio di Sicurezza. Ancora pi\u00f9 importante, Ban fu l'unico candidato ad evitare un veto; ciascuno degli altri ricevette almeno un \"no\" da uno dei cinque membri permanenti. A seguito del voto Shashi Tharoor, arrivato secondo, ritir\u00f2 la sua candidatura e il rappresentante permanente della Cina all'ONU disse alla stampa: \"\u00e8 abbastanza chiaro dal voto di oggi che il Ministro Ban Ki-moon \u00e8 il candidato che il Consiglio di Sicurezza raccomander\u00e0 all'Assemblea Generale\".\nIl 9 ottobre, il Consiglio di Sicurezza formalizz\u00f2 la scelta di Ban come candidato. Nel voto pubblico, Ban venne sostenuto da tutti i 15 membri del consiglio. Il 13 ottobre, i 192 membri dell'Assemblea Generale dell'ONU acclamarono Ban come Segretario Generale.\nPolemiche sulla pena di morte.\nIl 23 gennaio 2007 Ban inizi\u00f2 il suo mandato come 8\u00ba Segretario Generale delle Nazioni Unite. Il mandato di Ban si apr\u00ec nelle polemiche: al suo primo incontro con la stampa come Segretario Generale il 2 gennaio 2007, Ban rifiut\u00f2 di condannare la pena di morte imposta a Saddam Hussein dalla Corte Suprema Irachena, sottolineando che \"resta a ciascuno stato decidere sulla questione della pena di morte\". La posizione di Ban contraddiceva una lunga tradizione di opposizione delle Nazioni Unite alla pena di morte in quanto riguardante i diritti umani.\nBan chiarific\u00f2 rapidamente la propria posizione sui casi di Barzan al-Tikriti e Awad al-Bandar, due alti ufficiali iracheni accusati della morte di 148 sciiti nel villaggio iracheno di Dujail negli anni ottanta. Attraverso il suo portavoce, il 6 gennaio Ban \"esort\u00f2 fortemente il Governo dell'Iraq ad accordare una sospensione delle esecuzioni di coloro le cui sentenze di morte potrebbero essere eseguite nel prossimo futuro\".\nSulla questione generale della pena di morte Ban, parlando ad una platea di Washington il 16 gennaio 2007, riconobbe ed incoraggi\u00f2 \"la crescente tendenza nella societ\u00e0 internazionale, nel diritto internazionale e nelle politiche e pratiche interne verso finalmente una graduale abolizione (\"phase out eventually\") della pena di morte. Nel decimo anniversario della morte di Pol Pot, il 15 aprile 2008, Ban Ki-moon lanci\u00f2 un appello perch\u00e9 i vecchi leader del regime dei Khmer rossi fossero portati davanti alla giustizia. In questo contesto il Tribunale speciale della Cambogia, istituito dalla Cambogia e dalle Nazioni Unite, \u00e8 diventato operativo dal 2006 con l'aspettativa di proseguire i lavori almeno fino al 2010, ed \u00e8 tuttora in attivit\u00e0."}
{"id": "627952", "revid": "599013", "url": "https://it.wikipedia.org/wiki?curid=627952", "title": "Nj", "text": ""}
{"id": "627956", "revid": "228587", "url": "https://it.wikipedia.org/wiki?curid=627956", "title": "Nk", "text": ""}
{"id": "627957", "revid": "767487", "url": "https://it.wikipedia.org/wiki?curid=627957", "title": "Ban Ki-Moon", "text": ""}
{"id": "627961", "revid": "486946", "url": "https://it.wikipedia.org/wiki?curid=627961", "title": "Kasbah", "text": ""}
{"id": "627963", "revid": "599013", "url": "https://it.wikipedia.org/wiki?curid=627963", "title": "Nn", "text": ""}
{"id": "627965", "revid": "486946", "url": "https://it.wikipedia.org/wiki?curid=627965", "title": "Kasba", "text": ""}
{"id": "627967", "revid": "363629", "url": "https://it.wikipedia.org/wiki?curid=627967", "title": "Statuto speciale", "text": "Uno statuto speciale, in diritto, \u00e8 l'atto normativo fondamentale di un'entit\u00e0 statuale autonoma, che ne disciplina l'organizzazione e il funzionamento.\nEsempi.\nItalia.\nRicorrenti esempi di enti a statuto speciale sono le omonime regioni della Repubblica Italiana. L'Italia \u00e8 uno stato con 20 regioni, 5 a statuto speciale e 15 a statuto ordinario.\nNel Mondo.\nUn esempio nel mondo \u00e8 la citt\u00e0 ucraina di Sebastopoli tanto contesa insieme alla Crimea provocando addirittura una guerra, come pure la regione amministrativa speciale cinese di Hong Kong (dove prende il nome di \"legge fondamentale\").\nLo statuto speciale pu\u00f2 inoltre prendere, talvolta impropriamente, il nome di \"costituzione\", come nel caso delle repubbliche federate della Russia."}
{"id": "627969", "revid": "486946", "url": "https://it.wikipedia.org/wiki?curid=627969", "title": "Qasbah", "text": ""}
{"id": "627974", "revid": "6923", "url": "https://it.wikipedia.org/wiki?curid=627974", "title": "Universal Disk Image Format", "text": "UDIF (Universal Disk Image Format) \u00e8 un formato di immagine disco usato in macOS per le immagini disco .dmg. UDIF \u00e8 un formato di file \"flat\", ed \u00e8 il formato per le immagini disco nativo per Mac OS X."}
{"id": "627976", "revid": "12067", "url": "https://it.wikipedia.org/wiki?curid=627976", "title": "UDIF", "text": ""}
{"id": "627977", "revid": "78273", "url": "https://it.wikipedia.org/wiki?curid=627977", "title": "Chiesa della Santissima Annunziata (Napoli)", "text": ""}
{"id": "627978", "revid": "599013", "url": "https://it.wikipedia.org/wiki?curid=627978", "title": "Nq", "text": ""}
{"id": "627980", "revid": "599013", "url": "https://it.wikipedia.org/wiki?curid=627980", "title": "Nr", "text": ""}
{"id": "627982", "revid": "599013", "url": "https://it.wikipedia.org/wiki?curid=627982", "title": "Ns", "text": ""}
{"id": "627986", "revid": "599013", "url": "https://it.wikipedia.org/wiki?curid=627986", "title": "Nt", "text": ""}
{"id": "627987", "revid": "260676", "url": "https://it.wikipedia.org/wiki?curid=627987", "title": "Borgo Don Bosco", "text": "Il Borgo Don Bosco \u00e8 uno dei borghi che partecipano al Palio di Asti la prima domenica di settembre.\nNascita e sviluppo.\nIl Borgo \u00e8 situato nella zona nord della citt\u00e0, immediatamente fuori la cerchia muraria, tra la rocca \"ligure\" di pertinenza dei rioni San Silvestro e Cattedrale, e delimitato esternamente dal Borgo Torretta, Viatosto e San Pietro.\n\u00c8 uno degli insediamenti pi\u00f9 popolosi della citt\u00e0 che si \u00e8 sviluppato nel dopoguerra. La zona un tempo denominata \"sbocchi nord\", si \u00e8 sviluppata sull'arteria di corso Dante.\nLo stemma.\nNelle prime edizioni il Borgo Don Bosco - Viatosto utilizz\u00f2 un vessillo bipartito blu ed oro con due cavalli rampanti che si affrontavano.\nNel 1981, al momento dello scioglimento del sodalizio i due confratelli utilizzarono lo stesso simbolo araldico : il leone, in particolare lo stemma del Don Bosco \u00e8 rappresentato da due leoni rampanti che si affrontano su uno scudo bipartito giallo/blu. Negli anni novanta, per un certo periodo, venne utilizzato anche un leone alato reggente una targa da torneo. Nel 2015 viene nuovamente sostituito lo stemma con uno pi\u00f9 storico. Due leoni rampanti che sostengono una quercia simbolo della famiglia Bosco. \nPartecipazioni e vittorie al Palio di Asti.\nL'alleanza Don Bosco/Viatosto port\u00f2 i due borghi ad aggiudicarsi altre due edizioni del Palio:\nNel 1981, avvenne la separazione dei territori e dei colori araldici dei due Borghi."}
{"id": "627988", "revid": "1005847", "url": "https://it.wikipedia.org/wiki?curid=627988", "title": "Elezioni regionali in Molise del 2006", "text": "Le elezioni regionali in Molise del 2006 si sono tenute il 5 e 6 novembre. Esse hanno visto la vittoria del presidente uscente Angelo Michele Iorio, sostenuto dalla Casa delle Libert\u00e0, che ha sconfitto Roberto Ruta, sostenuto da L'Unione."}
{"id": "627991", "revid": "599013", "url": "https://it.wikipedia.org/wiki?curid=627991", "title": "Nv", "text": ""}
{"id": "627993", "revid": "599013", "url": "https://it.wikipedia.org/wiki?curid=627993", "title": "Nw", "text": ""}
{"id": "627994", "revid": "110157", "url": "https://it.wikipedia.org/wiki?curid=627994", "title": "Campionato italiano femminile di hockey su ghiaccio 2006-2007", "text": "Come per l'anno precedente, il Campionato italiano femminile di hockey su ghiaccio 2006-07 vede sole quattro squadre ai nastri di partenza: l'Eagles Ice Team Bolzano campione in carica, l'Agordo Hockey, l'HC Lario Halloween e l'HC All Stars Piemonte.\nIl campionato italiano venne di fatto disputato nelle pause delle coppe europee in cui erano impegnate tre delle quattro compagini (le bolzanine in Coppa Campioni e in EWHL, le agordine in EWHL e le piemontesi nella Coppa delle Alpi Occidentali).\nPrima fase.\nPrima giornata.\n 19 novembre 2006\n Lario Halloween - Agordo 0-13\n 25 novembre 2006\n Bolzano - All Stars Piemonte 12-2\nSeconda giornata.\n 2 dicembre 2006\n Bolzano - Lario Halloween 10-0\n 3 dicembre 2006\n All Stars Piemonte - Agordo 2-17\nTerza giornata.\n 10 dicembre 2006\n Bolzano - Agordo 5-3\n 16 dicembre 2006\n All Stars Piemonte - Lario Halloween 5-3\nQuarta giornata.\n 7 gennaio 2007\n Agordo - Bolzano 5-1\n 20 gennaio 2007\n Lario Halloween - All Stars Piemonte 0-5 \nQuinta giornata.\n 14 gennaio 2007\n All Stars Piemonte - Bolzano 0-7\n 14 gennaio 2007\n Agordo - Lario Halloween 12-3\nSesta giornata.\n 21 gennaio 2007\n Lario Halloween - Bolzano 0-5 \n 3 febbraio 2007\n Agordo - All Stars Piemonte 10-0\nPlay-off.\nSemifinali.\nAl meglio delle tre gare.\n Gara 1 - 4 febbraio 2007\n Bolzano - All Stars Piemonte 12-1\n Agordo - Lario Halloween 13-2\n Gara 2 - 11 febbraio 2007\n All Stars Piemonte - Bolzano 0-11\n Lario Halloween - Agordo 0-18\nFinali.\n3\u00ba/4\u00ba posto.\nAl meglio delle tre gare.\n Gara 1 - 18 febbraio\n All Stars Piemonte - Lario Halloween 4-3\n Gara 2 - 4 marzo\n Lario Halloween - All Stars Piemonte 3-2\n Gara 3 - 7 marzo\n All Stars Piemonte - Lario Halloween 3-4\n1\u00ba/2\u00ba posto.\nAl meglio delle tre gare.\n Gara 1 - 18 febbraio\n Agordo - Bolzano 4-2\n Gara 2 - 4 marzo\n Bolzano - Agordo 4-3 d.r.\n Gara 3 - 7 marzo\n Agordo - Bolzano 5-3\nL'Agordo Hockey vince il suo ottavo titolo italiano. La squadra veneta rinuncer\u00e0 a partecipare alla successiva coppa campioni, cui accedono le Eagles Bolzano"}
{"id": "627996", "revid": "599013", "url": "https://it.wikipedia.org/wiki?curid=627996", "title": "Nx", "text": ""}
{"id": "628002", "revid": "599013", "url": "https://it.wikipedia.org/wiki?curid=628002", "title": "Nz", "text": ""}
{"id": "628003", "revid": "1543377", "url": "https://it.wikipedia.org/wiki?curid=628003", "title": "Cuba libre", "text": "Il Cuba libre \u00e8 un cocktail ufficiale IBA, appartenente alla categoria dei long drinks a base di rum bianco, cola e lime. Simile al \"rum &amp; cola\", i due termini vengono spesso utilizzati in modo intercambiabile, sebbene indichino due cocktail differenti.\nStoria.\nL'origine del cocktail \u00e8 piuttosto incerta. L'ipotesi pi\u00f9 comunemente accreditata afferma che il \"Cuba libre\" Nacque tra il 1900 e il 1902 a L'Avana, durante la Guerra ispano-americana e la conquista dell'indipendenza di Cuba dalla Spagna con l'aiuto degli Stati Uniti. I soldati cubani e statunitensi erano soliti mescolare la cola, importata a Cuba per la prima volta proprio in quegli anni, con il rum. Varie le supposizioni sul nome dell'inventore: alcune fonti fanno risalire la ricetta ad un soldato, chiamato col nome di copertura John Doe, che ordin\u00f2 all'American Bar di Calle Nettuno, un bar aperto da due statunitensi nella capitale cubana, \"Coca-Cola statunitense, rum cubano in un bicchiere pieno di ghiaccio e una spruzzata di lime\", brindando successivamente \"\u00a1Por Cuba libre!\" (Per Cuba libera!), il grido di battaglia dei guerriglieri; secondo una deposizione del 1965 di Fausto Rodriguez, un messaggero dell'esercito cubano, il soldato sarebbe il capitano Russel dei corpi di comunicazione statunitensi. Un'altra teoria propone che fu un barista cubano a mescolare la Coca-Cola (prodotto tipico statunitense) al rum (prodotto tipico cubano) per unire simbolicamente i due Paesi.\nAltre ipotesi fanno derivare il Cuba libre dal daiquiri allungato con la cola, ricetta in seguito semplificata secondo l'uso attuale, o propongono l'origine del nome dalla testata del giornale rivoluzionario \"Cuba Libre\" fondato nel 1928 da Julio Antonio Mella.\nPreparazione.\nIngredienti.\nSecondo la International Bartender Association, il Cuba libre ha la seguente composizione:\nProcedimento.\nServire in un bicchiere highball con ghiaccio, guarnire con una fetta di lime.\nVarianti.\nAlcuni baristi ritengono apprezzabile l'aggiunta di 1 o 2 gocce di angostura prima della miscelazione; se invece si aggiungono o sostituiscono ad uno dei due componenti originali altri ingredienti si ottengono queste varianti:"}
{"id": "628005", "revid": "91475", "url": "https://it.wikipedia.org/wiki?curid=628005", "title": "Fonetica naturale", "text": ""}
{"id": "628016", "revid": "838137", "url": "https://it.wikipedia.org/wiki?curid=628016", "title": "James Roosevelt Bayley", "text": "Biografia.\nSuo padre era un medico, docente al Columbia College; la madre apparteneva alla famiglia Roosevelt. Sua zia (la sorella di suo padre) era Elizabeth Ann Bayley, la prima statunitense a essere proclamata santa.\nNato da una famiglia episcopaliana, fu ordinato pastore nel 1840 e fu rettore di una parrocchia di Harlem; fu avvicinato al cattolicesimo da John McCloskey e fu accolto nella Chiesa cattolica nel 1842.\nFu ordinato prete dall'arcivescovo John Joseph Hughes nel 1844 (dopo questo episodio, fu diseredato dal nonno materno). Fu vicerettore e docente di retorica e lettere del St. John's College; fu anche scelto segretario privato dell'arcivescovo Hugues.\nIl 30 ottobre 1853 fu consacrato primo vescovo di Newark. La sua missione principale fu l'educazione dei ragazzi: a tal fine, favor\u00ec l'insediamento di comunit\u00e0 religiose e missionarie nella sua diocesi e promosse anche la fondazione dell'istituto delle suore di carit\u00e0 di Sant'Elisabetta.\nIl 30 luglio 1872 fu nominato arcivescovo di Baltimora.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "628020", "revid": "46291", "url": "https://it.wikipedia.org/wiki?curid=628020", "title": "Pilocopiapoa", "text": "Pilocopiapoa \u00e8 un genere di cactus cileni istituito nel 1961 da Friedrich Ritter contenente un'unica specie, \"Pilocopiapoa solaris\" (oggi \"Copiapoa solaris\"). La differenza rispetto a \"Copiapoa\" era rappresentata dalla presenza di peli lungo l'ovario. \nQuesto ed altri caratteri qualificavano \"Pilocopiapoa\" come un genere pi\u00f9 arcaico rispetto a \"Copiapoa\". \n\"Pilocopiapoa\" fu abolito nel 1980 ad opera dello stesso autore."}
{"id": "628021", "revid": "767487", "url": "https://it.wikipedia.org/wiki?curid=628021", "title": "Fibrillazione", "text": "Per fibrillazione si intende un'alterata contrattilit\u00e0 dei muscoli scheletrici. \u00c8 un fenomeno caratterizzato dalla contrazione anomala, involontaria e asincrona di singole fibre muscolari ed \u00e8 particolarmente frequente in caso di distruzione o danneggiamento dell'unit\u00e0 motoria della fibra muscolare.\nLa fibrillazione \u00e8 l'espressione di una ipersensibilit\u00e0 del muscolo all'azione dell'acetilcolina che, pur in assenza di attivit\u00e0 nervosa, pu\u00f2 formarsi localmente oppure trasportata nei distretti denervati attraverso il torrente circolatorio. La fibrillazione non \u00e8 osservabile a occhio nudo, non produce alcun movimento e non va confusa con la fascicolazione. Non assumendo alcuna espressione clinica, la fibrillazione \u00e8 ben evidenziabile con l'ausilio dell'elettromiografia.\nCardiologia.\nIn cardiologia il termine assume il significato di ritmo patologico del cuore, caratterizzato da un'alterazione della normale contrattilit\u00e0 del muscolo cardiaco.\nEsistono due tipi di fibrillazione: atriale (FA) e ventricolare (FV), aritmie caratterizzate dalla contrazione rapida, scoordinata ed inefficiente rispettivamente degli atri e dei ventricoli.\n\u00c8 possibile contrastare queste alterazioni tramite la defibrillazione elettrica, per ripristinare il ritmo cardiaco in caso di FV, o per mezzo di farmaci antiaritmici in caso di FA.\nFibrillazione atriale.\nLa fibrillazione atriale \u00e8 un'aritmia cardiaca che origina dagli atri. Gli impulsi elettrici che danno luogo alla contrazione degli atri si attivano in maniera totalmente caotica e frammentaria dando origine a multipli fronti d'onda e a contrazioni disorganizzate e frammentarie.\nFibrillazione ventricolare.\nLa fibrillazione ventricolare \u00e8 una aritmia cardiaca rapidissima, caotica che provoca contrazioni non coordinate del muscolo cardiaco. Con l'insorgenza di questa aritmia, la circolazione sanguigna rallenta notevolmente, sino all'arresto cardiocircolatorio e successivo arresto respiratorio, sino alla morte se non si interviene con la cardioversione del ritmo attraverso la defibrillazione e la rianimazione cardiopolmonare."}
{"id": "628023", "revid": "116271774", "url": "https://it.wikipedia.org/wiki?curid=628023", "title": "Morphing", "text": "Il morphing \u00e8 uno dei primi effetti digitali sviluppati dall'industria cinematografica e consiste nella trasformazione fluida, graduale e senza soluzione di continuit\u00e0 tra due immagini di forma diversa, che possono essere oggetti, persone, volti, paesaggi.\nPrima del morphing.\nPrima dell'avvento del \"morphing\" nel mondo del cinema il modo pi\u00f9 efficace per mostrare la trasformazione di un'immagine in un'altra era quello di usare la dissolvenza incrociata: questa tecnica permetteva di ottenere una sovrapposizione graduale dell'immagine di arrivo sull'immagine di partenza, fino alla sua totale sostituzione. Questa tecnica aveva una limitazione tanto pi\u00f9 evidente quanto pi\u00f9 le due immagini avevano contorni differenti, poich\u00e9 la dissolvenza incrociata non permetteva di ottenere un'effettiva deformazione tra l'una e l'altra. Oltretutto, nel caso di una trasformazione tra due persone, queste dovevano assumere una posizione pi\u00f9 simile possibile e poi restare pi\u00f9 immobili che potevano per tutta la durata delle riprese. Creare una trasformazione durante un'azione in movimento non era certo impossibile dal punto di vista tecnico, ma diventava poi quasi impossibile ottenere una sovrapposizione perfetta tra le due riprese effettuate.\nSi pu\u00f2 vedere un esempio di trasformazione ottenuta con questa tecnica in \"La febbre dell'oro\", film di Charlie Chaplin del 1925: in una baracca dispersa su una montagna innevata, a causa della fame Big Jim, uno dei personaggi, vede il compagno d'avventura trasformarsi in un pollo.\nUn modo per attenuare questo limite era quello di effettuare non la sola dissolvenza incrociata tra l'oggetto di partenza e l'oggetto di arrivo, ma una serie di dissolvenze incrociate tra oggetti appositamente costruiti rappresentanti le varie fasi della trasformazione in successione.\nL'unico modo per poter ottenere una vera e propria deformazione \u00e8 quello di ricorrere ad un'elaborazione delle due immagini, cio\u00e8 all'uso del computer.\nL'avvento della computer grafica.\nIl concetto di computer grafica, cio\u00e8 la possibilit\u00e0 di generare immagini e animazioni tramite l'uso esclusivo del computer, \u00e8 nato nella seconda met\u00e0 degli anni sessanta per scopi industriali e militari.\nSolo a partire dagli anni novanta l'industria cinematografica l'ha usata in maniera sempre pi\u00f9 massiccia, dal momento che prima di allora le tecnologie informatiche non erano ancora sufficientemente evolute da permettere produzioni di qualit\u00e0 in tempi ragionevoli e a costi sostenibili. Infatti la riproduzione digitale con qualit\u00e0 adeguata di un fotogramma cinematografico necessita di una definizione di almeno 12 milioni di pixel: anche nel caso di una sequenza di pochi secondi diventa necessario memorizzare ed elaborare una mole di byte che per l'epoca era immensa. Al contrario, a partire dagli anni novanta si \u00e8 assistito ad una proliferazione sempre maggiore di produzioni cinematografiche e televisive in cui si fa uso di \"morphing\" e altri effetti digitali e la disponibilit\u00e0 di software per il \"morphing\" si \u00e8 estesa anche al mondo del personal computer.\nIl primo esperimento cinematografico risale al 1988 col film \"Willow\" di Ron Howard, prodotto dalla \"Lucasfilm\": in una scena una strega trasforma un animale in un altro. Questo esperimento arriva 11 anni dopo \"Guerre stellari\" di George Lucas (1977), il primo film in assoluto in cui gli effetti speciali in post-produzione sono stati generati al computer. Il secondo impiego di questa tecnologia \u00e8 del 1989 in \"Indiana Jones e l'ultima crociata\" di Steven Spielberg: per mostrare il rapido invecchiamento di Walter Donovan, interpretato da Julian Glover, che beve dal calice sbagliato, errore che lo conduce alla morte in pochi secondi. Un significativo passo avanti \u00e8 stato fatto con \"The Abyss\", film di James Cameron del 1989, in cui una creatura a forma di tentacolo interamente fatta di acqua assume le sembianze di alcuni attori, mentre questi la guardano, mentre il primo utilizzo televisivo avviene a met\u00e0 del 1990 per la produzione di un cortometraggio pubblicitario.\nIl pi\u00f9 grande contributo tecnologico che fa raggiungere al \"morphing\" anche la popolarit\u00e0 tra il pubblico viene da \"Terminator 2,\" anche questo di James Cameron, e dal video musicale di Michael Jackson \"Black or White,\" in cui Jackson si trasforma in una pantera nera, entrambi prodotti nel 1991.\nCome funzionano il warping e il morphing.\nIl \"morphing\" non \u00e8 altro che l'uso in contemporanea di una dissolvenza incrociata e di un effetto di deformazione chiamato warping (termine inglese che significa appunto \"deformazione\").\nPer operare il \"warping\" si definiscono sull'immagine di partenza dei \"punti chiave\" che possono essere uniti tra di loro con delle linee come mostrato qui a lato e si definiscono sull'immagine di destinazione i corrispondenti punti e di conseguenza le corrispondenti linee. Durante la dissolvenza dall'immagine iniziale a quella finale, le immagini vengono deformate facendo in modo che ciascun punto chiave si muova lungo il percorso che porta dalla sua posizione nell'immagine di partenza alla posizione del corrispondente punto nell'immagine di arrivo, come se fosse una tovaglia, e nel caso di un viso si otterr\u00e0 una caricatura.\nIl \"morphing\" \u00e8 stato studiato per permettere di ottenere una dissolvenza incrociata tra due distinte sequenze in cui due immagini non vengono deformate in modo casuale, ma in modo da assomigliare il pi\u00f9 possibile l'una all'altra: la sequenza di partenza \u00e8 il warping della prima immagine,\nla sequenza di arrivo \u00e8 l'inverso del warping della seconda immagine perch\u00e9 questa immagine deve tornare alla forma originaria.\n Grazie a questo effetto \u00e8 possibile fare in modo che i contorni delle due immagini siano sempre perfettamente sovrapposti, per cui si pu\u00f2 arrivare ad ottenere una trasformazione davvero fluida e convincente. In un programma di \"morphing\" tutti i punti chiave definiti sugli elementi dell'immagine di partenza appaiono automaticamente anche sull'immagine di arrivo, su cui vanno manualmente ricollocati sui corrispondenti elementi.\nA questo punto, come si pu\u00f2 intuire, la qualit\u00e0 della trasformazione dipende quasi solo da due fattori:\nEsistono due tipi di \"morphing\": quello bidimensionale e quello tridimensionale. Quest'ultimo richiede l'utilizzo di un oggetto tridimensionale (CAD oppure scansione 3D di un oggetto reale).\nSoftware in commercio.\nIl primo programma di \"morphing\" per personal computer \u00e8 stato Morph Plus della ASDG nel 1992 poi diventata Elastic Reality (acquisita da Avid Technology nel 1995) e girava su Amiga. Subito dopo \"Gryphon Morph\", della \"Gryphon Software Corporation\", prodotto nel 1992 per computer Macintosh della Apple, di cui lo sviluppo \u00e8 giunto fino alla versione 2.5 del 30 novembre 1994 prima di venir interrotto.\nNel frattempo si sono aggiunte molte altre case di produzione che hanno sviluppato versioni di \"morphing\" disponibili anche per piattaforme Windows. Al di l\u00e0 delle funzioni specifiche di ogni software si pu\u00f2 fare la distinzione tra due tipi di programmi: quelli che possono creare trasformazioni solo a partire da immagini fisse (fotografie o disegni) e quelli che possono crearle anche a partire da sequenze video. Attualmente quelli considerati pi\u00f9 potenti e ricchi di funzioni sono:"}
{"id": "628024", "revid": "2160500", "url": "https://it.wikipedia.org/wiki?curid=628024", "title": "Igor' Kolyvanov", "text": "\u00c8 stato l'allenatore della Russia Under-17, con cui ha vinto il campionato europeo di categoria nel 2006. Durante la sua carriera come calciatore ha giocato nella Dinamo Mosca, nel Foggia e nel Bologna, giocando frequentemente anche con la Nazionale russa.\nCarriera.\nGiocatore.\nClub.\nCresciuto calcisticamente in Russia, dove fu scoperto da Viktor Abayev, gi\u00e0 all'et\u00e0 di sedici anni entr\u00f2 a fare parte delle giovanili dello Spartak Mosca, una delle squadre leader del campionato di calcio russo. Nel 1986 accett\u00f2 per\u00f2 subito il trasferimento alla Dinamo Mosca dove inizi\u00f2 la sua reale carriera calcistica. Vinse subito il campionato bench\u00e9 non giocasse regolarmente a causa di un infortunio che lo blocc\u00f2 nei primi mesi.\nGli anni seguenti la Dinamo Mosca non ottenne pi\u00f9 i medesimi risultati, ma il giovane Kolyvanov continu\u00f2 a crescere approdando nel 1991, insieme al connazionale Igor Shalimov, al Foggia, dopo aver vinto gli Europei Under-21 del 1990 con la Russia, segnando 9 gol in 7 partite. Passato al Bologna, con il club felsineo vinse la coppa Intertoto del 1998 e nello stesso anno arriv\u00f2 in semifinale di Coppa UEFA. Le sue ultime 2 stagioni a Bologna sono state travagliate a causa di problemi fisici.\nHa militato con i felsinei fino al 2001, anno del suo ritiro dal calcio professionistico.\nNazionale.\nHa rappresentato l'URSS Under-21 con cui ha vinto l'Europeo di categoria nel 1990.\nA livello maggiore ha rappresentato sia l'URSS, che il CSI che la Russia; ha segnato con tutte e 3 le nazionali, con la seconda ha disputato Euro 92 e con l'ultima Euro 96, in cui ha disputato da titolare tutti e 3 i match della squadra eliminata al primo turno. Ha giocato la sua ultima gara in Nazionale nel 1998 contro l'Ucraina, indossando anche per l'occasione la fascia di capitano della Nazionale per la prima e ultima volta in carriera.\nAllenatore.\nKolyvanov inizi\u00f2 la carriera di allenatore nel 2002 come CT della nazionale Under-15. In quegli anni form\u00f2 il nucleo di quella che sarebbe poi diventata la nazionale Under-17 che guid\u00f2 alla conquista del campionato europeo di calcio Under-17 2006. Grazie ai risultati raggiunti Kolyvanov prosegu\u00ec il suo lavoro seguendo i ragazzi anche nella nazionale Under-19 e, dal 2008 \u00e8 diventato allenatore della Nazionale Under-21."}
{"id": "628025", "revid": "149485", "url": "https://it.wikipedia.org/wiki?curid=628025", "title": "Khorne", "text": ""}
{"id": "628028", "revid": "125800633", "url": "https://it.wikipedia.org/wiki?curid=628028", "title": "Chiesa di San Ferdinando (Napoli)", "text": "La chiesa di San Ferdinando \u00e8 una chiesa monumentale di Napoli ubicata nel centro storico della citt\u00e0, in piazza Trieste e Trento.\nL'interno \u00e8 noto soprattutto per la presenza di un vasto ciclo di affreschi barocchi di Paolo De Matteis databili alla fine del Seicento, che costituiscono di fatto uno dei lavori pi\u00f9 importanti che il pittore ha eseguito a Napoli.\nStoria.\nLa chiesa, che originariamente doveva essere dedicata a san Francesco Saverio, venne eretta dai gesuiti agli inizi del Seicento dietro un donazione di 39.000 ducati eseguita dalla viceregina Caterina de La Cerda y Sandoval, vedova di Pedro Fern\u00e1ndez de Castro, conte di Lemos e vicer\u00e9 a Napoli dal 1610 al 1616. La costruzione fu compiuta a pi\u00f9 riprese e con modifiche dei vari progetti, i quali furono in totale tre. Il primo disegno, simile all'impianto attuale dell'edificio, fu eseguito dal gesuita padre Agatio Stoia e prevedeva solamente due cappelle per lato; tuttavia seppur il progetto non fu mai messo in pratica, alcune soluzioni previste dal piano furono comunque riutilizzate nelle successive proposte, culminate poi nel terzo ed ultimo progetto fanzaghiano, approvato il 15 dicembre 1635, dove confluirono intanto anche le idee di Giovan Giacomo di Conforto, realizzatore del secondo progetto.\nTradizionalmente si attribuisce quindi a Cosimo Fanzago la paternit\u00e0 del progetto attuale della chiesa; l'attribuzione fanzaghiana \u00e8 determinata dagli elaborati eseguiti dello stesso architetto per la chiesa di San Giorgio Maggiore. Il 2 febbraio 1636 si celebrava la cerimonia della posa della prima pietra; sei anni pi\u00f9 tardi si era giunti quasi al completamento della cupola e dopo alcune interruzioni dei cantieri si arriv\u00f2 alla consacrazione della prima parte dell'edificio, avvenuta nel 1641. Nel disegno del Fanzago sono presenti alcune analogie con alcuni progetti pi\u00f9 vecchi riguardanti la chiesa, in particolare quello di Giovan Giacomo Di Conforto, che certamente \u00e8 quello che pi\u00f9 di tutti ha influenzato l'impianto planimetrico attuale, le cui caratteristiche architettoniche sono riprese dalla chiesa dei Santi Apostoli, realizzata dallo stesso Di Conforto sulla base dei progetti iniziali di padre Francesco Grimaldi.\nDopo un'ulteriore interruzione del cantiere avvenuta nel 1655, per via di una proposta da parte del vicer\u00e9 di adeguamento della cupola, che intralciava la vista della citt\u00e0 dal Maschio Angioino, la chiesa di San Ferdinando fu completata definitivamente intorno al 1665, anno nel quale avvenne anche l'apertura al pubblico; tuttavia il registro superiore della facciata principale fu rifatto tra il 1738 e il 1759, anno quest'ultimo considerato ufficialmente di chiusura del cantiere. Sempre nel corso della prima met\u00e0 del Settecento intanto furono compiuti altri lavori decorativi interni all'edificio: come gli affreschi di Paolo De Matteis sulla volta della navata o come le sculture marmoree di diverse cappelle laterali compiute da Domenico Antonio Vaccaro.\nNel 1767 i gesuiti furono espulsi dal Regno di Napoli e la chiesa pass\u00f2 pertanto ai Cavalieri costantiniani, che la dedicarono a san Ferdinando III di Castiglia, re di Castiglia e Le\u00f3n fino al 1252 e canonizzato nel 1671, in onore di re Ferdinando IV.\nL'ordine dei Cavalieri tenne in affido la chiesa fino all'occupazione francese del 1801, dal 1827 la chiesa appartiene invece all'Arciconfraternita di Nostra Signora dei Sette Dolori, il cui stemma \u00e8 riportato anche sul timpano del portale marmoreo d'ingresso e a cui aderirono prima gli esponenti del casato dei Borbone di Napoli e poi, a partire dal 1861, quelli di Casa Savoia.\nDescrizione.\nEsterno e interno.\nLa facciata fu eretta su progetto di Cosimo Fanzago; il primo registro, in piperno e marmo, venne completato nel XVII secolo con la direzione dei lavori dello stesso architetto e vedeva in origine, dinanzi all'ingresso, una cancellata in ferro battuto e pilastri in piperno eretta su un presumibile disegno di Francesco Antonio Picchiatti. Il secondo registro invece, pi\u00f9 modesto rispetto al primo, fu completato tra il 1738 e il 1759 e fu adeguato durante il periodo del Risanamento di Napoli, quando furono eliminate le volte laterali e la balaustra del Fanzago per il coronamento, inserendo quindi, come previsto dal progetto del Di Conforto, un timpano classico. Durante il Risanamento fu inoltre rimossa anche la cancellata esterna al portale, probabilmente in quanto venne danneggiata durante la costruzione della Galleria Umberto I.\nL'interno \u00e8 tipico dell'architettura della Controriforna, ossia a pianta a croce latina con un'unica navata caratterizzata da cappelle laterali, un transetto con due cappelle pi\u00f9 grandi, una cupola all'altezza della crociera e un'abside profonda.\nLa controfacciata vede ai lati del finestrone centrale gli affreschi di Paolo De Matteis con \"San Francesco Saverio in estasi\" e \"San Francesco Saverio che abbraccia il Crocifisso\". Addossate alle prime due colonne laterali della navata sono due pregevoli acquasantiere marmoree disegnate da Cosimo Fanzago; sulle arcate delle ultime cappelle di entrambi i lati sono i due organi a canne mentre nell'ultimo pilastro di sinistra, in corrispondenza della crociera, \u00e8 invece un pulpito ottocentesco. Il pavimento marmoreo fu invece compiuto nel 1748 da Filippo Pardo.\nNella volta \u00e8 collocato un altro grande affresco di Paolo De Matteis databile tra il 1695 e il 1698: la scena ritrae il \"Trionfo della religione sull'eresia tramite sant'Ignazio di Loyola, san Francesco Saverio, san Francesco Borgia e i tre martiri giapponesi\", dove in basso a sinistra della composizione \u00e8 raffigurato anche Maometto che precipita con il Corano. Il soffitto \u00e8 completato poi da ornamenti di Gennaro Greco della fine del Seicento, che intervenne con decorazioni di gusto rococ\u00f2 sugli spazi tra i finestroni, sui triangoli e sulle lunette di raccordo. La cupola presenta affreschi di inizio Novecento di Giovanni Diana, che raffigur\u00f2 una serie di \"figure allegoriche, angeli e elementi decorativi vari\" in sostituzione di una precedente scena compiuta sempre da De Matteis (\"Gloria di santi gesuiti\") e che fu per\u00f2 danneggiata dai lavori alla Galleria Umberto I. Della cupola originale del De Matteis rimangono tuttavia superstiti nei quattro peducci le tre virt\u00f9 teologali (\"Fede\", \"Speranza\" e \"Carit\u00e0\") e la \"Giustizia\".\nIl presbiterio \u00e8 caratterizzato da un monumentale altare maggiore barocco databile al 1742-1743, opera di Domenico Antonio Vaccaro. Alle sue spalle \u00e8 la tela di fine Ottocento su \"San Ferdinando\" di Federico Maldarelli, che sostitu\u00ec una tela di analogo soggetto di Antonio Sarnelli che aveva rimpiazzato il \"San Francesco che battezza gli indigeni\" realizzato attorno al 1680 da Luca Giordano, incorporato nelle collezioni dei Borbone dopo la cacciata dei Gesuiti dal Regno nel 1767 e oggi esposto a Capodimonte. La tela del Giordano, a sua volta, fu voluta per sostituire una precedente tela di Cesare Fracanzano con \"San Francesco Saverio nell'atto di battezzare gli abitanti dell'India\", che non appag\u00f2 il gradimento della committenza, anche quest'ultima commissionata per rimpiazzare un altro dipinto affidato a Salvator Rosa col \"San Francesco Saverio in gloria\", scartato anch'esso dalla committenza in quanto non piacque loro. Ancora pi\u00f9 in alto alla pala d'altare \u00e8 invece uno stendardo dipinto a olio da ignoto autore della met\u00e0 del XIX secolo con il \"Cristo risorto apparso agli apostoli\" , ai lati del quale sono due scene del De Matteis ritraenti a sinistra \"San Francesco Saverio che osserva il cadavere della regina Isabella\" e a destra il \"Santo in atto di costruire la chiesa\"; la scodella absidale presenta infine affreschi ancora del De Matteis raffiguranti \"San Francesco Saverio che protegge la citt\u00e0 di Napoli dalla fame, peste, incendi e dai naufragi\".\nIl transetto vede affrescate nelle due volte e sempre dal De Matteis: a sinistra, \"San Francesco Saverio che predica agli abitanti dell'India\", la \"Nativit\u00e0 di Ges\u00f9\" e l\"Annunciazione\"; a destra invece, \"Sant'Ignazio in gloria\", \"Sant'Ignazio ispirato dalla Vergine scrive il libro degli esercizi spirituali\" e \"Sant'Ignazio invia san Francesco Saverio in missione nell'India\". Nel transetto sinistro \u00e8 inoltre collocato alla parete laterale di sinistra l'opera ottocentesca di Tito Angelini del \"sepolcro di Lucia Migliaccio\", duchessa di Floridia e seconda moglie di Ferdinando IV; nella parete frontale \u00e8 invece un altare con la pala dell\"Immacolata Concezione\" di Cesare Fracanzano attorno alla quale si sviluppa una decorazione marmorea interamente della mano di Domenico Antonio Vaccaro, che vede ai lati, entro due nicchie, anche le sculture ritraenti il \"David\" (iniziata da Lorenzo Vaccaro e terminata poi dal figlio) e il \"Mos\u00e8\" mentre innanzi sono un gruppo di quattro \"angeli\" recanti i simboli dell'Immacolata Concezione. Nel transetto destro si conserva sulla parete destra il \"sepolcro di Michele Arditi\", archeologo attivo nel regno di Napoli nel Settecento quando diresse gli scavi archeologici di Pompei ed Ercolano, compiuto sempre da Tito Angelini nel 1834 circa; nella parete frontale insiste la pala d'altare di Francesco Antonio Altobello raffigurante la \"Visione di sant'Ignazio di Ges\u00f9 in Croce\", contornata ai pilastri della parete marmorea da quattro \"angeli\" (due per lato) entro altrettante nicchie recanti i simboli di san Francesco Saverio, eseguiti nel Settecento da Giuseppe Sanmartino, e infine da due sculture lignee settecentesche raffiguranti \"San Giorgio\" e \"San Ferdinando\" attribuite ad Angelo Viva.\nLe cappelle della navata sono tre per lato, ognuna anticipata da una cancellata in ferro e ottone e tutte decorate al loro interno con marmi, stucchi e, sopra gli altari, da pitture del barocco napoletano alle quali si alternano statuette votive lignee. Tra le pi\u00f9 rilevanti opere nelle cappelle del lato sinistro sono: nella prima un dipinto che ritrae i \"Martiri gesuiti giapponesi\" attribuito a Pietro da Cortona e uno scarabattolo con una statua lignea di Santa Rita, nella seconda la \"Sacra Famiglia con sant'Anna e san Giovanni\" di Giovanni Battista Rossi della met\u00e0 del Settecento, mentre nella terza cappella una \"Apparizione della Madonna con il Bambino a San Luigi Gonzaga\" di Paolo De Matteis. Nelle cappelle del lato destro si segnalano invece: nella prima una tela su \"San Stanislao Kostka\" di Nicola Maria Rossi e una statua lignea di Sant'Andrea Avellino, nella seconda sopra l'altare un simulacro forse settecentesco dell\u2019\"Addolorata\" e alle pareti due tele di Giacomo Farelli sulla \"Nativit\u00e0 della Vergine\" e l\"'Annunciazione\", infine nella terza un gruppo ligneo del \"San Giuseppe con il Bambino\". In sacrestia si conservano arredi antichi, il \"Sogno di San Giuseppe\", la \"Presentazione di Maria al Tempio\" e la \"Visitazione di Maria a Elisabetta\" anch'esse del Farelli e altre due tele di ignoto artista."}
{"id": "628032", "revid": "124890599", "url": "https://it.wikipedia.org/wiki?curid=628032", "title": "Angolo supplementare", "text": "In geometria, un angolo supplementare \u00e8 un angolo di ampiezza tale che, sommato ad un altro angolo dato, permette di ottenere un \"angolo piatto\", cio\u00e8 di 180 gradi.\nDa tale definizione possiamo dire che gli angoli supplementari sono due angoli che sommati hanno un'ampiezza totale di 180\u00b0.\nSe i due angoli, poi, oltre che supplementari sono anche \"consecutivi\", cio\u00e8 un lato e il vertice e in comune si diranno \"angoli adiacenti\" e formano un angolo piatto.\nIn geometria euclidea:"}
{"id": "628037", "revid": "6923", "url": "https://it.wikipedia.org/wiki?curid=628037", "title": "Dino Carlesi", "text": "Ha diretto la collana di poesia \"Le fonti di Agnano\" per la Casa Editrice Giardini.\nCon le sue poesie, negli anni, ha vinto il \"Premio Venezia\", il \"Premio Monferrato\", il Premio \"La Pira\", il Premio \"Castagno-Pistoia\", il Premio \"Calafuria\" di Livorno, il \"Premio La Sala\", il Premio Il Fiore e il \"Premio O. De Gennaro\" di Latina.\nNel 1947 \u00e8 stato incluso da Giuseppe Ungaretti nell'antologia \"Poeti prigionieri\". \u00c8 uno degli autori compresi nell'antologia \"Poeti toscani del Novecento\" curata da Agata Italia Cecchini per la Casa Editrice Editalia, nonch\u00e9 nelle antologie \"Traversata dell'azzardo\" curata da Domenico Cara e \"La poesia in Toscana\" curata da Alberto Frattini e Franco Manescalchi.\nTra gli altri, hanno scritto del suo lavoro poetico: Elio Filippo Accrocca, Ferdinando Giannessi, Giorgio Caproni, Andrea Zanzotto, Antonio La Penna, Carlo Lodovico Ragghianti, Enzo Carli, Umberto Baldini, Gilberto Finzi, Fortunato Bellonzi, Mario Lunetta, Renzo Ricchi, Vanni Scheiwiller, Giuseppe Zagarrio, Mario Luzi., Franco Pezzica, Floriano Romboli\nNell'archivio Dino Carlesi, che si trova presso la Biblioteca Gronchi di Pontedera, sono conservate lettere inviate a Carlesi da alcuni dei maggiori critici, poeti e artisti italiani, tra cui anche Salvatore Quasimodo. L'inventario dei documenti \u00e8 in corso a cura dell'Associazione Crescere Insieme e da alcuni studenti durante lo svolgimento dell'alternanza Scuola - Lavoro.\nDagli anni settanta collabora alla rivista culturale Il Grandevetro.\n\u00c8 stato insegnante ed ispettore scolastico, amministratore comunale, assessore alla Pubblica Istruzione e alla cultura del comune di Pontedera negli anni sessanta.\nHa scritto testi per il teatro.\nNel 1965 ha contribuito all'allestimento della prima riduzione per il teatro di \"Una questione privata\" di Beppe Fenoglio a Pontedera, con la regia di Walter Santarelli\nHa contribuito alla creazione del \"Centro per l'arte Otello Cirri\" di Pontedera ed \u00e8 stato a lungo membro del Cda della Fondazione Museo Piaggio.\n\u00c8 stato amico e corrispondente di alcuni grandi artisti italiani tra cui Renato Guttuso ed Emilio Greco.\n\u00c8 stato pubblicato il suo diario di prigionia a Saida (Algeria) tra il 1943 e il 1946, a cura di Franco Pezzica. Uscito nel 2016 per l'edizione Tagete di Pontedera.\nNel 2008 nei \"Quaderni della Fondazione Piaggio\" (I-II 2008, Nuova Serie) \u00e8 uscito un \"Omaggio a Dino Carlesi Presentazione del libro 'Rendiconto' Atti della Giornata di presentazione del libro 'Rendiconto' Pontedera, 12 gennaio 2008, (pp. 167-209\" con scritti di Floriano Romboli, Franco Pezzica, Giancarlo Fasano, Carmelo Mezzasalma. Nello stesso \"Quaderno\", a seguire (pp. 211-238), \"hanno scritto di Dino Carlesi\" con interventi di Elio Filippo Accrocca, Riccardo Ferrucci, Alessandro Fo, Mario Lunetta.\nNel 2016 la rivista \"Il Grandevetro\" (numero 123) ha dedicato a Carlesi un inserto speciale con scritti di Silvia Bracaloni, Liviana Canovai, Daniela Pampaloni, Valentina Filidei, Nicola Micieli, Antonio Chelli, Laura Ferrini, Sonia Forsi, Ilario Luperini, Franca Mencacci, Carletto Monni, Mario Montorzi, Marco Papiani, Stefano Renzoni, Stefano Stacchini, Grazia Taliani, Franco Pezzica, Floriano Romboli.\n\u00c8 morto a Pontedera il 30 novembre 2010."}
{"id": "628038", "revid": "767487", "url": "https://it.wikipedia.org/wiki?curid=628038", "title": "Black Majesty", "text": "I Black Majesty sono un gruppo power metal australiano, formatosi nel 2001.\nStoria.\nLa band si form\u00f2 nel 2001 con il nome \"Kymera\" facendosi conoscere nei locali di Melbourne. La formazione della band comprendeva i chitarristi Steve Janevski e Hanny Mohamm, il bassista Cory Betts, e il cantante John Cavaliere, tutti musicisti con contratti con altre band. Ben presto la band combi\u00f2 nome nell'attuale Black Majesty. Nel 2002 fu registrato l'album \"The Sands of Time\" con l'etichetta tedesca LMP. Nel 2005 la band ha pubblicato il secondo album, Silent Company. Nel corso dell'anno 2007 la band a pubblicato il loro 3 disco intitolato \"Tomorrowland\"."}
{"id": "628039", "revid": "149485", "url": "https://it.wikipedia.org/wiki?curid=628039", "title": "Tzeentch", "text": ""}
{"id": "628043", "revid": "149485", "url": "https://it.wikipedia.org/wiki?curid=628043", "title": "Nurgle", "text": ""}
{"id": "628044", "revid": "77023", "url": "https://it.wikipedia.org/wiki?curid=628044", "title": "Warping", "text": ""}
{"id": "628050", "revid": "149485", "url": "https://it.wikipedia.org/wiki?curid=628050", "title": "Slaanesh", "text": ""}
{"id": "628064", "revid": "363629", "url": "https://it.wikipedia.org/wiki?curid=628064", "title": "Gruppo piramidale", "text": "Il gruppo piramidale \u00e8 composto da societ\u00e0 controllate a cascata, ogni societ\u00e0 fa ricorso all'indebitamento per costituire una nuova societ\u00e0 controllata dalla prima costituita (capogruppo).\nL'azionista conferendo una quota di capitale di rischio insieme ad altri soggetti o indebitandosi, costituisce una prima societ\u00e0 di cui deterr\u00e0 il controllo perch\u00e9 azionista di maggioranza. Di seguito il controllante della societ\u00e0 capogruppo, con la quota di capitale della stessa, costituir\u00e0 una nuova societ\u00e0, ricorrendo nuovamente all'indebitamento o al coinvolgimento di altri soggetti che conferiranno una quota di capitale tale da lasciare comunque il controllo all'azionista.\nI gruppi di societ\u00e0.\nUn'autorevole dottrina afferma che \"una medesima impresa pu\u00f2 articolarsi in una pluralit\u00e0 di societ\u00e0: una societ\u00e0, detta holding, ha per oggetto la gestione delle proprie partecipazioni di controllo in altre societ\u00e0; queste, a loro volta, hanno per oggetto attivit\u00e0 di produzione o scambio. La societ\u00e0 holding compone, insieme alle societ\u00e0 da essa controllate, un unitario gruppo di societ\u00e0\".\nAlla holding ex art. 2497 c.c. spetta la direzione ed il coordinamento delle societ\u00e0 del gruppo, le quali traducono le direttive della holding mediante atti propri imputabili esclusivamente alla propria persona (giuridica); a prescindere dai problemi legati alla possibilit\u00e0 di costituire una societ\u00e0 con l'unico scopo volto alla gestione di partecipazioni sociali (questione comunque risolta in modo positivo), il nucleo del discorso risiede proprio nel rapporto sussistente tra la holding e le controllate.\nAi sensi dell'art. 2497-sexies c.c. si presume salvo prova contraria che l'attivit\u00e0 di direzione e coordinamento di societ\u00e0 sia esercitata dalla societ\u00e0 o ente tenuto al consolidamento dei loro bilanci o che comunque le controlla ai sensi dell'articolo 2359 c.c.\nCass. n 3150/1976 ai fini della decisione del caso specifico sostiene che l'attivit\u00e0 esercitata da una controllata non sia altro che uno strumento, per la controllante, di realizzazione del proprio oggetto sociale che verrebbe cos\u00ec a compimento in modo mediato tramite il reticolo del gruppo di societ\u00e0. Questo sarebbe deducibile anche dal fatto che l'art.2361, II comma, permette l'acquisto di partecipazioni altre societ\u00e0 solo fino al punto in cui per la misura e per l'oggetto della partecipazione non risulta sostanzialmente modificato l'oggetto sociale determinato dallo statuto, cos\u00ec da rendere fortemente incentivata invece l'assunzione illimitata di partecipazioni di controllo in imprese che svolgono un'attivit\u00e0 compatibile con quella dello statuto della controllante. Quasi a dire: sarebbe auspicabile che le partecipazioni di controllo in altre imprese fossero \"funzionali\" al raggiungimento dello scopo sociale, altrimenti le stesse dovrebbero essere di scarsa entit\u00e0. (e questa pu\u00f2 essere anche una spiegazione per la quale molte volte le societ\u00e0 preferiscono acquisire il controllo di altre societ\u00e0 utilizzando canali differenti accompagnati da piccole partecipazioni, cos\u00ec da evitare problemi di compatibilit\u00e0 statutaria.\nAnche l'art. 2358, III comma, esenta dall'applicazione dei commi precedenti quelle operazioni volte a sviluppare l'azionariato dei lavoratori, non solo della singola impresa ma del gruppo nel suo complesso, facendo in tal modo coincidere l'interesse dell'impresa controllata con quello dell'impresa controllante.\nIl fatto che l'art. 2082 non indichi la possibilit\u00e0 di esercitare l'impresa in modo mediato ed indiretto non smentisce nulla, dal momento che tale norma \u00e8 inserita in un preciso sistema legislativo nel quale coabitano anche i, rinnovati, art. 2497-2497 sexies, alla luce dei quali il pi\u00f9 \"anziano\" art. 2082 deve subire un qualche adattamento sistemico dal punto di vista interpretativo; stessa cosa potrebbe dirsi con riferimento all'art. 2247 c.c. nel quale dovrebbe leggersi, tra le righe, \"esercizio in comune, anche mediato ed indiretto, di un'attivit\u00e0 economica\".\nLe societ\u00e0 che esercitano controllo su altre societ\u00e0 ai sensi dell'art. 2359 c.c., dunque, si presume esercitino un'attivit\u00e0 economica mediata ed indiretta attraverso l'esercizio del controllo stesso e, quindi, mediante una direzione e coordinamento delle societ\u00e0 controllate.\nL'art. 2428 dal canto suo richiede a bilancio una relazione sull'andamento della gestione anche con riferimento alle societ\u00e0 controllate, presupponendo -dalla terminologia utilizzata nella disposizione- proprio che la partecipazione in un'altra societ\u00e0 sia un tramite per raggiungere il proprio scopo sociale. E se il problema era quello di non riuscire concettualmente a suddividere l'attivit\u00e0 economica di impresa in pi\u00f9 fasi scomponibili e distribuibili tra pi\u00f9 societ\u00e0, un'importante indicazione \u00e8 arrivata dall'art. 2602 c.c. in tema di consorzi, norma che stabilisce -seppur a fini specifici- la separabilit\u00e0 concettuale, dal punto di vista giuridico si intende, dell'attivit\u00e0 di impresa in \"determinate fasi\".\nLa holding, in sostanza, non sarebbe impresa solo per il fatto di esercitare una piccola parte di una pi\u00f9 ampia attivit\u00e0 economica, ma lo sarebbe per l'esercizio proprio in forma mediata anche di tutte le altre fasi. \"Del pari ogni societ\u00e0 del gruppo \u00e8 imprenditore: essa \u00e8 tale per il fatto di svolgere direttamente una fase dell'attivit\u00e0 imprenditoriale, essendo le altre fasi da essa indirettamente svolte, ossia svolte dalla controllante o dalla controllata o da altre controllate del medesimo gruppo\". \nLo svolgimento mediato di altre attivit\u00e0 oltre quella direttamente esercitata sarebbe quindi limitato dal solo rispetto dei limiti posti dall'oggetto sociale, mentre l'acquisizione di partecipazioni in societ\u00e0 che svolgono attivit\u00e0 differente da quella stabilita nell'atto costitutivo sarebbe possibile in misura modesta e solo a condizione che la partecipante svolga gi\u00e0 da s\u00e9 un'attivit\u00e0 economica di impresa e non soltanto una sua fase, dal momento che le partecipazioni assunte avrebbero soltanto carattere finanziario e non sarebbero specchio di un esercizio in forma mediata di un'attivit\u00e0 di impresa.\nI gruppi piramidali italiani.\nPer finanziare nuovi business senza perdere il controllo, le famiglie italiane hanno fatto storicamente ricorso a diversi strumenti legali:\nCreazione di societ\u00e0 controllate a cascata.\nGruppi di grandi dimensioni (holding/subholding/operative);\nPossibilit\u00e0 di separare la propriet\u00e0 ed il controllo, ma si realizza una sostituzione del potere del management con quello del controllore ultimo (modello diverso dalla public company);\nEmissione di azioni prive del diritto di voto.\nLa ratio \u00e8 mantenere il controllo limitando il numero di soggetti titolati a partecipare al governo economico ma d'altra parte si evidenzia la necessit\u00e0 di corrispondere dividendi pi\u00f9 elevati e il valore di mercato sar\u00e0 contenuto.\nRicorso all'indebitamento.\nSi realizza per motivi economici (sfruttare il meccanismo di leva finanziaria) e fiscali (gli utili sono tassati, gli interessi sono deducibili) ma questo trasforma i gruppi piramidali in strutture finanziarie molto fragili con problemi di liquidit\u00e0.\nPartecipazioni azionarie reciproche tra gruppi.\nGli obiettivi sono investimenti di portafoglio e stabilizzazione; un ruolo di regia svolto da una banca d'affari nel creare accordi tra i vari gruppi."}
{"id": "628065", "revid": "181699", "url": "https://it.wikipedia.org/wiki?curid=628065", "title": "Comitato di Esztergom", "text": "Il comitato di Esztergom o comitato di Strigonio (in ungherese \"Esztergom v\u00e1rmegye\", in slovacco \"Ostrihomsk\u00e1 \u017eupa\", in tedesco \"Komitat Gran\", in latino \"Comitatus Strigoniensis\") \u00e8 stato un antico comitato del Regno d'Ungheria, oggi diviso tra l'Ungheria settentrionale e la Slovacchia meridionale. Capoluogo del comitato era l'omonima citt\u00e0 di Esztergom (in italiano, ma desueto, Strigonio).\nGeografia fisica.\nIl comitato di Esztergom confinava con gli altri comitati di Bars, Hont, Pest-Pilis-Solt-Kiskun e Kom\u00e1rom. Geograficamente il territorio era quasi totalmente pianeggiante ed attraversato dal Danubio.\nStoria.\nIn seguito al Trattato del Trianon (1920) la parte del comitato situata a nord del Danubio venne assegnata alla neocostituita Cecoslovacchia. La parte residuale del comitato (circa 65% del territorio) venne fusa con quel che rimaneva del comitato di Kom\u00e1rom a formare il nuovo comitato di Kom\u00e1rom-Esztergom, oggi facente parte dell'omonima provincia ungherese. La parte slovacca del comitato appartiene invece alla regione di Nitra."}
{"id": "628066", "revid": "1305772", "url": "https://it.wikipedia.org/wiki?curid=628066", "title": "Coburg", "text": ""}
{"id": "628078", "revid": "1683315", "url": "https://it.wikipedia.org/wiki?curid=628078", "title": "Machete cubano", "text": "Il machete cubano \u00e8 un'arte marziale di combattimento simile alla escrima, creata dai contadini cubani. I coloni spagnoli cercarono di confrontarsi con questo sistema di combattimento impiegando l'arte marziale chiamata \"palo canario\". Quest'arte marziale insegna un sistema di combattimento con il machete. \u00c8 utile ai contadini per difendersi da assalti di criminali o predoni."}
{"id": "628079", "revid": "1355461", "url": "https://it.wikipedia.org/wiki?curid=628079", "title": "De mortuis nihil nisi bonum", "text": "De mortuis nihil nisi bonum (o \"De mortuis nil nisi bonum dicendum est\") che tradotta significa \"dei morti niente si dica se non il bene\", \u00e8 una locuzione proveniente da \"Vita e opinioni di filosofi eminenti\" di Diogene Laerzio, che la attribuisce a Chilone.\nSignificato.\nLa frase, originariamente in greco (\"\u03c4\u1f78\u03bd \u03c4\u03b5\u03b8\u03bd\u03b7\u03ba\u00f3\u03c4\u03b1 \u03bc\u1f74 \u03ba\u03b1\u03ba\u03bf\u03bb\u03bf\u03b3\u03b5\u1fd6\u03bd\"), fu tradotta in latino nel 1432 dal teologo Ambrogio Traversari. Si usa spesso in riferimento a discorsi su persone morte di recente, anche per non urtare i sentimenti delle persone vicine al defunto. In generale va interpretata nel senso che la pietra tombale chiude tutte le polemiche e le dicerie nei confronti della persona morta. Un segno di rispetto ma anche di quella \"pietas\" tanto cara ai latini nei confronti dei defunti."}
{"id": "628089", "revid": "1870058", "url": "https://it.wikipedia.org/wiki?curid=628089", "title": "Elena Dement'eva", "text": "In carriera \u00e8 stata numero tre del mondo nell'aprile 2009, vincendo in tutto sedici tornei WTA in singolare a fronte di altrettante finali perse. Con la semifinale raggiunta agli US Open 2000, diventa la prima tennista russa a raggiungere tale traguardo. Tuttavia, vanta anche due finali Slam, raggiunte rispettivamente al Roland Garros e allo US Open nel 2004 e poi perse contro le connazionali Anastasija Myskina e Svetlana Kuznecova. \nHa partecipato in totale a 10 WTA Finals, giungendo solamente due volte in semifinale nel 2000 e nel 2008. Inoltre, ha terminato la stagione per sette volte tra le migliori dieci al mondo tra il 2003 e il 2010, con l'eccezione del 2007 quando scivol\u00f2 all'undicesima posizione.\nNel suo palmar\u00e8s sono presenti anche due medaglie olimpiche, ovvero una d'oro vinta alle Olimpiadi di Pechino 2008 e una d'argento alle Olimpiadi di Sydney 2000, insieme a una Fed Cup vinta nel 2005. Con la vittoria della medaglia d'oro a Pechino, \u00e8 diventata la prima e unica tennista russa nella storia a vincerla, dopo aver battuto le connazionali Vera Zvonar\u00ebva in semifinale e Dinara Safina in finale.\nSoddisfazioni sono arrivate anche nel doppio, specialit\u00e0 nella quale \u00e8 stata numero cinque della classifica mondiale vincendo sei tornei WTA tra cui il Master di fine anno nel 2002. Ha raggiunto, inoltre, altre sette finali in questa specialit\u00e0, tra cui la finale agli US Open nel 2002 con Janette Hus\u00e1rov\u00e1 e nel 2005 con Flavia Pennetta. \nHa annunciato il ritiro dalle competizioni nell'ottobre 2010, all'et\u00e0 di 29 anni.\nCarriera tennistica.\n1999: gli inizi, top 100 e 1\u00aa finale in Fed Cup.\nIl 1999 segna l'esordio di Dement'eva in un torneo del Grande Slam, precisamente agli Australian Open. Qui, si impone nelle qualificazioni su Laurence Andretto per 6-4 6-1, Melissa Dowse per 6-2 6-1 e Jolene Watanabe-Giltz con un periodico 6-3. Accede, cos\u00ec, per la prima volta nel main draw, dove supera con facilit\u00e0 anche Gloria Pizzichini. Tuttavia, la sua corsa termina nel secondo turno, sconfitta dalla numero due del mondo Martina Hingis. \nSuccessivamente, non passa le qualificazioni a Prost\u011bjov e al Lipton Championships, mentre si qualifica ad Amburgo, per poi cedere a Silvia Farina Elia. Fa meglio a Roma, in quanto esce al secondo turno per mano della top 20 Am\u00e9lie Mauresmo, la quale si impone in rimonta per 6-1 3-6 5-7. Disputa gli Open di Francia uscendo al terzo turno di qualificazione, a causa della sconfitta inflittale da Pavlina Nola; tuttavia, rientra nel tabellone principale come lucky loser e riesce a estromettere Laura Golarsa, prima di cedere per 5-7 al terzo set contro Nathalie Dechy. \nNel 1999 Elena rappresent\u00f2 la Russia nella finale di Fed Cup contro gli USA, segnando l'unico punto del suo team, grazie alla vittoria contro Venus Williams. Nel 1999 aveva compiuto anche il suo esordio in un torneo del Grande Slam, qualificandosi per l'Australian Open, il Roland Garros e Wimbledon e accedendo direttamente al tabellone dello US Open, nel quale ottenne il risultato migliore raggiungendo il terzo turno.\nRaggiunge i suoi primi quarti di finale a Tashkent, in seguito alle vittorie su Hila Rosen per 7-5 6-4 e su Tat'jana Panova per 6-3 3-0 (la connazionale si ritira). Nel turno seguente, viene rimontata da Tina Pisnik. \nApre la stagione sull'erba con la qualificazione a Wimbledon. Sui campi londinesi, annichilisce Vanessa Menga e Karin Miller, mentre viene sconfitta da Seda Noorlander in un match complicato (5-7 7-5 4-6). Come a Parigi, viene ripescata come lucky loser, ma stavolta ha meno fortuna: viene rimontata all'esordio da Dominique Monami, numero 14 delle classifiche.\nRitorna sui campi in terra battuta nel torneo di Palermo, raggiungendo le sue prime semifinali ai danni di Patricia Wartusch, Samantha Reeves e Sarah Pitkowski-Malcor, per poi perdere in tre parziali contro la connazionale Anastasija Myskina. A fine torneo, entra per la prima volta tra le prima cento tenniste del mondo, fermandosi all'86\u00ba posto. \nDopo l'uscita da due tornei nelle qualificazioni, si presenta agli US Open. Si sbarazza di Christ\u00edna Papad\u00e1ki con un periodico 6-2 e rimonta Fabiola Zuluaga con il punteggio di 4-6 6-3 6-1; viene poi sconfitta da Conchita Mart\u00ednez, n\u00ba 17 WTA, dandole comunque del filo da torcere: 2-6 6-2 4-6. Tuttavia, sale alla posizione n\u00ba 69. \nViene chiamata per giocare la finale contro gli Stati Uniti della Fed Cup 1999. Si aggiudicher\u00e0 l'unico punto della Russia grazie alla sorprendente vittoria su Venus Williams, con il punteggio di 1-6 6-3 7-65. Infatti, verr\u00e0 poi sconfitta da Lindsay Davenport con un netto 4-6 0-6 e, insieme a Elena Makarova, dalle Sorelle Williams per 2-6 1-6. \nSuperate le qualificazioni a Stoccarda, supera Lisa Raymond, prima di cedere alla top 10 Barbara Schett. Segue un primo turno a Zurigo (perso contro Corina Morariu) e a Mosca (cede contro Tat'jana Panova).\nChiude la stagione alla posizione numero 57 del mondo.\n2000: argento olimpico, semifinale agli US Open e top 15.\nApre la stagione con la sconfitta a Sydney nel primo turno di qualificazione contro Nadia Petrova. Vince due partite agli Australian Open contro Paola Su\u00e1rez (6-0 3-6 8-6) e \u00c1ngeles Montolio (6-4 6-3), prima di venire rimontata da Julie Halard-Decugis, testa di serie numero nove. \nNon si qualifica nel torneo di Parigi e di Hannover. Esplode, invece, nel torneo Tier I di Indian Wells, raggiungendo la semifinale contro ogni prognostico. Difatti, Dement'eva estromette in ordine: Katarina Srebotnik per 6-0 6-3; Anke Huber, n\u00ba 16 WTA, per 6-4 4-6 6-4; Mag\u00fci Serna per 4-6 6-4 6-4; Nathalie Dechy per 7-62 6-2 e Chanda Rubin per 6-4 6-1. Affronta la numero due del mondo, Lindsay Davenport, che annichilisce la russa un'altra volta. A fine torneo sale al 39\u00ba posto del ranking. Nel torneo di Miami, invece, raggiunge gli ottavi di finale superando Daniela Hantuchov\u00e1 per 5-7 6-2 6-2; usufruisce del ritiro nel secondo parziale della top 5 Mary Pierce ed estromette con facilit\u00e0 Sarah Pitkowski-Malcor. Viene fermata in rimonta da Sandrine Testud, n\u00ba 13 WTA. \nEsce di scena nel secondo turno del torneo di Ponte Vedra Beach al secondo turno per mano della top 10 Conchita Mart\u00ednez. A Charleston viene sconfitta nel terzo turno da Amanda Coetzer. \nRitorna in Europa, precisamente a Berlino, dove si spinge fino ai quarti di finale imponendosi, tra le altre, su Arantxa S\u00e1nchez Vicario, numero nove della classifica mondiale, con il punteggio di 6-4 5-7 6-2: \u00e8 la prima vittoria ufficiale su una giocatrice top 10. Sar\u00e0 poi Joannette Kruger a superare la russa nel tie-break del terzo parziale. Ci\u00f2 nonostante, entra di diritto tra le migliori 30 (26a tennista al mondo). Giunge a Roma, ma viene eliminata per la terza volta consecutiva da Lindsay Davenport, ora diventata la numero uno del mondo. Segue un ritiro nel secondo turno all'Open di Francia prima del match contro Virginie Razzano.\nRecupera in tempo per Wimbledon, ma viene annichilita dalla connazionale Nadia Petrova, la quale le lascia appena due games. \nInizia la stagione sul cemento americano nel torneo di Estyle.com Classic. Qui, supera Nathalie Dechy, Kristina Brandi e Lisa Raymond, per poi cedere in semifinale nuovamente a Lindsay Davenport. Successivamente, agli US Open sorprende tutti, poich\u00e9 si spinge fino alla semifinale stabilendo un record: diventa la prima tennista russa a tagliare tale traguardo nel torneo newyorkese. Qui, supera in ordine: Tara Snyder per 7-5 6-1; Sylvia Plischke per 6-4 7-66; Conchita Mart\u00ednez, numero sette del mondo, per 6-4 6-1; Lilia Osterloh per 6-3 64-7 7-65 ed Anke Huber, numero dieci del ranking, per 6-1 3-6 6-3. In semifinale affronta la sua bestia nera, la Davenport, contro la quale non ha scampo per la quinta volta (2-6 65-7). Questo ottimo risultato, le consente di salire alla 19\u00aa posizione della classifica mondiale, sua prima volta tra le top 20.\nRappresenta la Russia alle Olimpiadi di Sydney, proseguendo con il suo ottimo andamento. Nella corsa alla medaglia d'oro, supera in ordine: Miroslava Vavrinec per 6-1 6-1; Kristie Boogert per 6-2 4-6 7-5; Karina Hab\u0161udov\u00e1 per 6-2 6-1; Barbara Schett, testa di serie numero dodici, per 2-6 6-2 6-1 e Jelena Doki\u0107 per 2-6 6-4 6-4. \u00c8 chiamata ad affronta Venus Williams in finale, ma viene travolta dalla statunitense che si vendica in due comodi parziali. \nIl finale di stagione non \u00e8 dei migliori e vede la Dement'eva venire sconfitta a Zurigo nel secondo turno da Anastasia Myskina, all'esordio a Linz per mano di Cara Black, ai quarti di finale a Mosca contro Martina Hingis (n\u00ba 1 WTA) e a Lipsia contro Elena Lichovceva, in semifinale a New York da Monica Seles (n\u00ba 4 WTA). Tuttavia, in quest'ultimo torneo Elena riesce finalmente ad imporsi sulla Davenport con lo score di 3-6 7-67 6-4.\nAl termine della stagione, il 25 dicembre 2000 Dement'eva diventa la tennista numero dodici del mondo. Inoltre, viene dichiarata la giocatrice WTA pi\u00f9 migliorata (tour's Most Improved Player).\n2001: Due finali WTA, top 10 e 2\u00b0 finale in Fed Cup.\nInizia il 2001 con la sconfitta nei quarti di finale a Canberra, per mano di Nathalie Dechy. Agli Australian Open le viene accreditata la nona testa di serie, ma delude le aspettative venendo eliminata in rimonta nel terzo turno da D\u00e1ja Bed\u00e1\u0148ov\u00e1, n\u00ba 50 del mondo. Seguono un secondo turno a Parigi e a Nizza, estromessa entrambe le volte da Magdalena Maleeva (che le infligge anche un bagel). Tuttavia, sale alla decima posizione del mondo, entrando per la prima volta nella top 10. In un inizio di stagione privo di successi, spicca una finale raggiunta ad Acapulco, poi persa per mano di Amanda Coetzer con il punteggio di 6-2 1-6 2-6. \nSuccessivamente, a Indian Wells supera Kristina Brandi per 6-2 6-0, Anne Kremer per 6-1 6-4 ed usufruisce del ritiro di Lina Krasnoruckaja sul 6-3 per Dement'eva; nei quarti di finale viene annichilita dalla numero tre del mondo, Venus Williams. Si rif\u00e0 a Miami raggiungendo la semifinale senza perdere un set. Infatti, la russa ottiene un bye al primo turno, per superare con lo score 6-2 2-0 (causa ritiro) Alexandra Stevenson; Silvija Talaja per 6-4 6-2 ed Arantxa S\u00e1nchez Vicario, ex top 10, per 6-1 6-2 e per la seconda volta in carriera supera la numero due della classifica, Lindsay Davenport, stavolta per 6-3 1-0, poich\u00e9 la statunitense si ritira. Nonostante ci\u00f2, viene annientata da Jennifer Capriati, la quale le lascia la miseria di due games. \nSalita al nono posto, prende parte al torneo di Ponte Vedra Beach, venendo costretta al ritiro nei quarti di finale contro Am\u00e9lie Mauresmo. All'Open di Francia non va oltre il secondo turno, sconfitta da Henrieta Nagyov\u00e1. In seguito, perde all'esordio a 's-Hertogenbosch per mano di Iroda Tuljaganova, n\u00ba 68 del mondo. Nel torneo di Wimbledon, dopo due vittorie sofferte sulle meno quotate Allison Bradshaw e Bianka Lamade, cede ad Anke Huber per 0-6 2-6. Prende parte al torneo di Vienna, dove viene sconfitta ancora una volta da Tuljaganova. Interrompe la striscia di risultati negativi nella Fed Cup, dove si impone su Nagyov\u00e1 e Daniela Hantuchov\u00e1. Nei successivi tornei, i risultati della russa sono i seguenti: quarti di finale nell'Estyle.com Classica, rimontata da Lindsay Davenport; terzo turno nella Rogers Cup, estromessa da Sandrine Testud per 7-62 5-7 64-7; primo turno a New Haven, fermata da Jelena Doki\u0107. Si presenta agli US Open, dove elimina Cho Yoon-jeong per 6-3 7-5; Karina Hab\u0161udov\u00e1 per 7-65 5-7 6-0 ed Anke Huber per 6-3 7-5. Viene poi sconfitta con difficolt\u00e0 dalla top 5 Kim Clijsters. A fine Slam, scende alla posizione n\u00ba 17 del mondo.\nRitorna in Europa, dove disputa la semifinale in Lipsia, sconfitta nuovamente da Clijsters. Raggiunge la finale nel torneo di casa, la Kremlin Cup, imponendosi nei quarti di finale sulla numero uno del mondo, Martina Hingis. Tuttavia, incontra nuovamente Jelena Dokic, che le nega il trofeo.\nLa conclusione della stagione \u00e8 deludente per Dement'eva: esce di scena all'esordio a Zurigo per mano della qualificata Marie-Ga\u00efan\u00e9 Mikaelian (n\u00ba 105 del mondo), mentre a Linz non va oltre il secondo turno a causa di Tat'jana Panova, per poi venire eliminata subito da Cljisters a Monaco.\nPer terminare il 2001, scende in campo nella finale della Fed Cup, ma l'esito \u00e8 negativo con Elena che incassa una sconfitta contro la Cljisters e Nadia Petrova che fa altrettanto con Justine Henin. Il doppio, invece, \u00e8 un successo, con la Petrova ed Elena Lichovceva vittoriose su Els Callens e Laurence Courtois. Tuttavia, tale risultato consente alla Russia di subire una sconfitta pi\u00f9 indolore (1-2 per il Belgio).\n2002: Prima finale Slam agli US Open e vittoria alle WTA Finals in doppio.\nInaugura la nuova stagione con una sconfitta al primo turno a Sydney, contro Conchita Mart\u00ednez. Dopo di che, estromette con facilit\u00e0 agli Australian Open Alina \u017didkova per 6-3 6-2, Anastasija Myskina per 6-4 6-2 e Mag\u00fci Serna per 6-1 6-2, prima di cedere contro Justine Henin negli ottavi di finale. Nel torneo di Tokyo viene fermata al secondo turno dalla connazionale Anna Kurnikova, wildcard e n\u00ba 99 del mondo, mentre a Parigi subisce la rimonta di Jelena Doki\u0107 nei quarti di finale. \nIn qualit\u00e0 di finalista uscente, si presenta ad Acapulco, ma viene sorpresa da Paola Su\u00e1rez in semifinale. Segue un terzo turno a Indian Wells, eliminata da Alexandra Stevenson e il quarto di finale a Miami, perso da Venus Williams per 7-5 3-6 2-6. In quest'ultimo torneo, si \u00e8 aggiudicata il match contro Anne Kremer nel quarto turno con il punteggio di 1-6 7-5 7-614: si tratta di uno dei tie-break pi\u00f9 lunghi della sua carriera. Inoltre, raggiunge i quarti di finale anche a Ponte Vedra Beach, eliminata ancora una volta da Jelena Doki\u0107, autrice di una clamorosa rimonta. Infatti, l'australiana ha recuperato un 6-0 preso nel primo parziale e vinto la partita con il punteggio finale di 0-6 7-63 6-1. \nIn seguito, si ritira nel secondo turno a Charleston, ma recupera in tempo per la Fed Cup, dove subisce una pesante sconfitta contro Barbara Rittner, per poi rifarsi su Martina M\u00fcller. \nPrende parte al torneo di Bol, ma viene estromessa dopo un match complicato nei quarti di finale da Tathiana Garbin. Seguono le uscite all'esordio a Berlino, contro Angelika Roesch, n\u00ba 125 del mondo, e a Roma, contro Ai Sugiyama. Nell'Open di Francia, accreditata della tredicesima testa di serie, raggiunge gli ottavi di finale superando tenniste con il ranking inferiore alla top 50: Adriana Rikl Gersi, \u00c5sa Svensson e Rossana de los R\u00edos, prima di cedere contro Clarisa Fern\u00e1ndez, all'epoca n\u00ba 87 della classifica. \nRaggiunge la sua prima finale sull'erba all'Ordina Open ma cede alla greca El\u00e9ni Daniil\u00eddou, dopo essersi imposta su Marta Marrero, Bianka Lamade, Magdalena Maleeva e Tina Pisnik. Successivamente, si spinge fino agli ottavi di finale per la prima volta in carriera nel torneo di Wimbledon, sconfitta da Justine Henin. \nLa seconda parte della stagione \u00e8 priva di successi, tant'\u00e8 che scivola alla posizione numero ventidue del ranking e disputa solo a met\u00e0 ottobre la semifinale in un torneo. Si tratta del torneo di Stoccarda, dove si impone per la seconda volta consecutiva su Martina Hingis, prima di perdere contro Daniela Hantuchov\u00e1. \nNel 2002 ottenne significativi risultati nel doppio: in coppia con la slovacca Janette Hus\u00e1rov\u00e1 raggiunse la prima finale del Grande Slam, allo US Open e vinse il WTA Tour Championships.\n2003-2005: Anni di successi.\n2003: Primi tre titoli e rientro in top 10.\nApre il 2003 con una sconfitta inflittale nel primo turno da Chanda Rubin a Sydney. In seguito, viene eliminata a sorpresa agli Australian Open all'esordio dalla qualificata Barbara Schwartz, n\u00ba 141 del mondo, con il punteggio 7-5 4-6 2-6. Di conseguenza, scende alla ventiduesima posizione della classifica mondiale, ma per un breve periodo, poich\u00e9 con i quarti di finale disputati a Tokyo (poi persi contro Rubin), risale al 20\u00ba posto. Successivamente, a Parigi raggiunge la semifinale grazie alle vittorie su Denisa Chl\u00e1dkov\u00e1 per 6-4 6-3, Rita Grande per 6-3 4-6 6-3 e Daniela Hantuchov\u00e1, numero cinque del mondo, per 7-5 6-3. Tuttavia, viene annichilita da Am\u00e9lie Mauresmo, la quale le infligge un catastrofale doppio bagel. \nPrende parte al torneo di Acapulco, uscendo di scena al secondo turno per mano di Shinobu Asagoe. Dopo di che, giunge nei quarti di finale a Indian Wells, venendo fermata al quarto turno da Jennifer Capriati, mentre a Miami non va oltre il secondo turno a causa di Nicole Pratt. Seguono i quarti di finale a Sarasota (eliminata da Anastasija Myskina) e un terzo turno a Charleston (estromessa da Jelena Doki\u0107).\nScesa al posto n\u00ba 21 della classifica, prende parte al torneo di Ponte Vedra Beach come decima testa di serie e ottiene un bye al primo turno. In seguito, non cede un set a Lina Krasnoruckaja, Amanda Coetzer e Daniela Hantuchov\u00e1 (n\u00ba 9 WTA). A quest'ultima, lascia appena un games. Raggiunge cos\u00ec la semifinale, dove affronta la numero quattro del mondo, Justine Henin; l'esito \u00e8 positivo e la russa si impone in rimonta con lo score 3-6 6-4 7-5. Si spinge nella sua prima finale stagione, dove \u00e8 chiamata a fronteggiare Lindsay Davenport. Contro ogni prognostico, si impone sulla statunitense numero cinque del ranking con il punteggio di 4-6 7-5 6-3. \nViene chiamata a disputare un match della Fed Cup contro Iva Majoli. Dement'eva si imporr\u00e0 con facilit\u00e0 sulla croata.\nSi presenta a Berlino, dove viene eliminata dalla qualificata Dinara Safina, complice anche il ritiro di Elena sul punteggio 6-2 2-6 0-1. Uscir\u00e0 all'esordio anche a Strasburgo e all'Open di Francia rispettivamente per mano di \u00c9milie Loit e Mar\u00eda Antonia S\u00e1nchez Lorenzo. \nApre la stagione sull'erba con due vittorie su Tara Snyder e Marion Bartoli, prima di cedere contro la sedicenne giovane promessa del tennis Marija \u0160arapova (6-2 64-7 2-6). Si spinge fino ai quarti di finale anche a 's-Hertogenbosch, dove estromette nuovamente \u00c9milie Loit ed Els Callens. Verr\u00e0 sconfitta dalla quinta testa di serie, Nadia Petrova. Partecipa al torneo di Wimbledon aggiudicandosi tre partite contro tenniste non facenti parte della top 100: Angelika Roesch per 6-2 6-1, Arantxa Parra Santonja per 6-1 6-1 ed Anik\u00f3 Kapros per 6-3 6-1, per poi cedere alla numero uno del mondo, Serena Williams, che avr\u00e0 la meglio con un periodico 2-6. \nLa russa si impone con decisione su Katarina Srebotnik nell'incontro di Fed Cup. \nIn seguito, a San Diego supera Francesca Schiavone, subendo poi la vendita di Justine Henin. Non fa meglio a Los Angeles, sconfitta da Virginia Ruano Pascual. Si riscatta nella Rogers Cup, in quanto estromette Alicia Molik per 6-3 7-67, Janette Hus\u00e1rov\u00e1 con un doppio 6-1 e in rimonta le top 10 Anastasija Myskina ed Am\u00e9lie Mauresmo. In semifinale, tuttavia, viene fermata dalla seconda testa di serie, Justine Henin. In previsione agli US Open, raggiunge un'altra semifinale a New Haven. Qui, si impone su Silvia Farina Elia, Conchita Mart\u00ednez e Cara Black. prima di subire una netta sconfitta da Lindsay Davenport. Disputa lo Slam newyorkese come undicesima testa di serie ed estromette: Alena Va\u0161kov\u00e1 per 6-2 6-3, Tetjana Perebyjnis per 5-7 6-4 6-0 ed Amy Frazier per 7-61 7-63. Viene sconfitta negli ottavi di finale da Jennifer Capriati.\nRientrata nella top 10, precisamente al nono posto, si aggiudica il titolo a Bali sconfiggendo Anna-Lena Gr\u00f6nefeld per 6-4 6-1, Tamarine Tanasugarn per 6-4 6-2, Mar\u00eda Vento-Kabchi per 6-4 6-3 e Chanda Rubin per 6-2 6-1. Successivamente, trionfa anche a Shanghai, dove elimina in ordine: Petra Mandula per 6-3 7-61, Marija \u0160arapova per 6-4 7-64, Ai Sugiyama per 6-1 3-6 6-3 e nuovamente Chanda Rubin per 6-3 7-66. \nTornata nella citt\u00e0 natale, a Mosca ottiene un bye al primo turno, si impone facilmente su Jelena Kostani\u0107 To\u0161i\u0107 ed usufruisce del ritiro di Francesca Schiavone sul punteggio di 6-1 2-1 in favore alla russa. In semifinale, per\u00f2, viene sconfitta nettamente da Am\u00e9lie Mauresmo. In seguito, esce di scena nei quarti di finale a Stoccarda, per mano di Justine Henin, e al secondo turno a Zurigo, contro Nadia Petrova.\nConclude la stagione con la partecipazione al Masters femminile. Inserita nel gruppo con Mauresmo, Kim Clijsters e Rubin, si aggiudica un solo match contro quest'ultima.\n2004: Due finali Slam e top 5.\nApre con un quarto di finale a Sydney la stagione 2004, che poi si riveler\u00e0 essere la migliore per la russa. Durante il torneo si impone su Ansley Cargill per 6-0 0-6 6-3 e su Elena Bovina per 6-2 6-3, prima di perdere contro Lindsay Davenport. Successivamente, viene accreditata della settima testa di serie agli Australian Open, ma con grande stupore viene sconfitta dalla stella in ascesa Jelena Jankovi\u0107 al primo turno. Seguono un secondo turno a Tokyo, sconfitta dalla n\u00ba 250 del mondo Tat'jana Panova, e un quarto di finale a Parigi, eliminata da Tatiana Golovin, n\u00ba 135 del ranking.\nNonostante questi pessimi risultati, Dement'eva si riscatta a Miami, dove raggiunge la finale sconfitta solo da Serena Williams con un doppio 1-6. Nel corso del torneo, si era imposta su Ruxandra Dragomir per 6-4 6-1; Maria Sanchez Lorenzo per 6-4 6-3; Jelena Doki\u0107 per 5-7 6-1 6-3; Venus Williams per 6-3 5-7 7-63 e Nadia Petrova per 6-4 6-2. Salita alla sesta posizione della classifica mondiale, esce all'esordio a Ponte Vedra Beach contro Jelena Kostani\u0107 To\u0161i\u0107, complice anche il ritiro sul punteggio in favore alla croata avanti di 65-7 0-1. Recupera in tempo per il torneo di Charleston, ma non va oltre il terzo turno, estromessa da Patty Schnyder. Scende, cos\u00ec, alla nona posizione.\nIn seguito, torna in Europa a Berlino, ma anche qui non riesce a superare il terzo turno per mano di Svetlana Kuznecova, mentre a Roma viene fermata all'esordio dalla giovane Marija \u0160arapova. \nDement'eva si presenta all'Open di Francia senza alcun titolo in tasca e, ad eccezione di Miami, senza finali. Apre lo Slam con una vittoria difficile su Mervana Jugi\u0107-Salki\u0107 con il punteggio di 7-64 1-6 6-4, per poi annichilire Nicole Pratt con un periodico 6-2. Nel terzo turno subisce un bagel per mano di Anna Smashnova, riuscendo poi a recuperare nel secondo parziale con un tie-break, mentre usufruisce del ritiro dell'israeliana all'inizio del set decisivo (0-6 7-62 0-1). Successivamente, si vendica di Lindsay Davenport per 6-1 6-3 ed elimina la padrona di casa Am\u00e9lie Mauresmo per 6-4 6-3. Nella sua prima semifinale Slam, invece, si impone su Paola Su\u00e1rez con lo score 6-0 7-5. Giunge cos\u00ec in finale, dove trova la connazionale Anastasija Myskina: \u00e8 la prima finale Slam tra giocatrici russe. Entrambe sono molto tese, tant'\u00e8 che piangono negli spogliatoi ed Elena non riesce a servire dentro il campo in allenamento. Arriva il giorno dell'ultimo atto e apre l'incontro Dement'eva che serve tre doppi falli; Myskina si aggiudicher\u00e0 il titolo lasciando solamente tre games all'avversaria. \nRitorna in campo il 21 giugno a Wimbledon, ma cede a Sandra Kleinov\u00e1 nel primo turno. In seguito, raggiunge le semifinali nel torneo di Carson ai danni di Svetlana Kuznecova (n\u00ba 9 WTA, sconfitta nei quarti di finale), venendo sconfitta da Serena Williams, e a San Diego, venendo estromessa da Lindsay Davenport in due parziali. Nonostante ci\u00f2, sia a Toronto che alle Olimpiadi di Atene esce all'esordio, sconfitta rispettivamente da Gisela Dulko (1-6 4-6) e da Alicia Molik (6-4 0-6 3-6). Si presenta a New Haven, non riuscendo ad andare oltre la semifinale, sconfitta da Elena Bovina. \nDisputa gli US Open come sesta testa di serie. Qui, rimonta Dinara Safina con il punteggio di 2-6 6-1 6-2, elimina con facilit\u00e0 S\u00e9verine Br\u00e9mond Beltrame per 6-3 6-2 ed usufruisce del ritiro di Nathalie Dechy, la quale non scende nemmeno in campo. Nel quarto turno e nei quarti di finale rimonta Vera Zvonar\u00ebva e Am\u00e9lie Mauresmo con il punteggio di 1-6 6-4 6-3 e 4-6 6-4 7-61. Giunge, cos\u00ec, in semifinale, per la prima volta dal 2000. Sfida Jennifer Capriati per un posto in finale; il match nel primo parziale \u00e8 a senso unico per la russa, che se lo aggiudica senza concedere un game all'avversaria. Tutt'altra storia \u00e8 il secondo set, dove si ribalta la situazione e la statunitense si vendica per il parziale precedente. Quello decisivo \u00e8, invece, una vera e propria lotta, tant'\u00e8 che le due tenniste arrivano al tie-break. Nonostante ci\u00f2, Dement'eva non sbaglia e si porta a casa il match con il punteggio finale di 6-0 2-6 7-65. Nella sua seconda finale Slam della stagione e della carriera affronta la rivale connazionale Svetlana Kuznecova, la quale trionfer\u00e0 con lo score 3-6 5-7. \nElena si aggiudica il primo titolo del 2004 in Belgio, effettuando una fantastica rimonta in finale contro Elena Bovina (0-6 6-0 6-4). Nella corsa al titolo ha sconfitto in due parziali Michaela Pa\u0161tikov\u00e1, Denisa Chl\u00e1dkov\u00e1 e Maria Elena Camerin. Segue una deludente sconfitta all'esordio a Stoccarda per mano di Lisa Raymond (0-6 5-7). Raggiunge un'altra finale a Mosca, dove non cede un parziale a Patty Schnyder, Sanda Mami\u0107, Svetlana Kuznecova ed Elena Bovina, per poi perdere nuovamente contro Anastasia Myskina. Salita alla quinta posizione, prende parte al torneo di Zurigo. Qui, grazie alle vittorie al terzo set su Elena Bovina e su Ai Sugiyama, raggiunge in semifinale Marija \u0160arapova, venendo rimontata da essa. \nPer concludere la stagione, disputa il Master femminile di fine anno. Inserita nel gruppo insieme ad Anastasia Myskina, Lindsay Davenport e Serena Williams, subisce tre sconfitte senza vincere nemmeno un parziale.\n2005: Due finali WTA e 3\u00b0 semifinale a New York.\nApre la stagione a Sydney, dove dopo le vittorie su El\u00e9ni Daniil\u00eddou e Patty Schnyder al terzo set, si ritira prima del match valido per la finale contro Samantha Stosur, wildcard australiana. Successivamente, agli Australian Open estromette con facilit\u00e0 Al'ona Bondarenko ed Anna \u010cakvetadze, e si aggiudica anche il braccio di ferro contro Daniela Hantuchov\u00e1 con lo score 7-5 5-7 6-4. Tuttavia, nel quarto turno cede alla distanza a Patty Schnyder (7-66 64-7 2-6). Nel torneo Premier di Tokyo supera Akiko Morigami, cedendo nei quarti di finale a Shinobu Asagoe. \nOttenuto un bye al primo turno a Indian Wells, si impone in due parziali su Abigail Spears per 6-2 7-65, per poi rimontare tre avversarie: S\u00e9verine Br\u00e9mond Beltrame per 5-7 6-3 7-65, Tatiana Golovin per 2-6 6-4 6-4 e Svetlana Kuznecova per 3-6 6-3 7-5. Viene fermata da Kim Clijsters, n\u00ba 133 del mondo e futura campionessa. Vola a Miami la settimana seguente, dove supera Evgenia Linetskaya, Magdalena Maleeva e Tatiana Golovin, per poi cedere nei quarti di finale nuovamente alla Clijsters, ora salita alla 38\u00aa posizione della classifica. Proseguono i successi a Charleston ai danni di Alina \u017didkova, Nuria Llagostera Vives, Katarina Srebotnik e Patty Schnyder, che le permettono di raggiungere la prima finale stagionale. Nonostante i prognostici nettamente a suo favore, sar\u00e0 la nuova stella del tennis Justine Henin a sollevare il trofeo.\n\u00c8 chiamata a giocare la Fed Cup contro l'Italia aggiudicandosi entrambi i matches: supera Francesca Schiavone per 4-6 7-62 6-0 e Tathiana Garbin per 6-4 6-3.\nRestando a Roma, disputa gli Internazionali BNL d'Italia, ma senza successo, poich\u00e9 viene sconfitta ancora una volta da Gisela Dulko all'esordio. In seguito, ai danni di Barbora Str\u00fdcov\u00e1, Sanda Mami\u0107 e Akiko Morigami, raggiunge gli ottavi di finale nello Slam parigino, ma qui viene fermata a sorpresa da Elena Likhovtseva, dopo aver perso un match molto complicato (63-7 7-5 5-7). Non riuscendo a difendere la finale dell'edizione precedente, scivola alla sesta posizione.\nApre la stagione sull'erba con un ritiro sul 5-5 nel primo set contro Denisa Chl\u00e1dkov\u00e1 a 's-Hertogenbosch. Recupera in tempo per Wimbledon. Qui raggiunge il terzo quarto turno consecutivo della stagione dei tornei Slam, dopo aver sconfitto Iveta Melzer, Sabine Klaschka e Mashona Washington, mentre viene sconfitta in rimonta da Anastasija Myskina (6-1 69-7 5-7).\nDisputa due partite della Fed Cup contro Venus Williams (1-6 2-6) e Mashona Washington (7-5 6-4). \nNel torneo di San Diego, cede al secondo turno a Peng Shuai. Dement'eva resta in California e vola a Carson dove raggiunge la semifinale, venendo sconfitta nettamente da Daniela Hantuchov\u00e1. Precedentemente, si era imposta su Samantha Stosur, Marion Bartoli e Tathiana Garbin. A New Haven elimina Vera Du\u0161evina, prima di venire sconfitta da Anabel Medina Garrigues. Tuttavia, nell'ultimo Slam del 2005, raggiunge la semifinale. Qui supera in due parziali Lucie \u0160af\u00e1\u0159ov\u00e1 e Mariana D\u00edaz Oliva, mentre cede un set ad Anna \u010cakvetadze, superandola al tie-break nel set decisivo. Nel quarto turno elimina Patty Schnyder, imponendosi poi su Lindsay Davenport per 7-66 nel terzo set. Approda in semifinale allo US Open, ma viene sconfitta da una Mary Pierce (6-3 2-6 2-6) tornata a livelli altissimi in quell'anno. Il match ha subito un'interruzione di 12 minuti dopo il primo set a causa dell'intervento del fisioterapista chiesto dalla giocatrice francese, circostanza che pu\u00f2 aver deconcentrato la russa. In coppia con Flavia Pennetta, ha raggiunto la finale di doppio. A fine torneo, scende all'ottava posizione del ranking.\nInfine, Elena guida la Russia nella finale di Fed Cup contro la Francia, vincendo i due singolari contro Mary Pierce (7-61 2-6 6-1) e Am\u00e9lie Mauresmo (6-4 4-6 6-2) e il doppio con Dinara Safina.\nProsegue l'ottimo stato di forma a Stoccarda, dove supera tra le altre anche la top 3 Kim Clijsters in tre parziali. Tuttavia, viene fermata in semifinale dalla top 5 Am\u00e9lie Mauresmo. Si spinge fino alla seconda semifinale consecutiva a Mosca, dove cede stavolta a Francesca Schiavone, dopo aver annichilito Anastasija Myskina. Contro quest'ultima, subir\u00e0 una pesante sconfitta in tre parziali nei quarti di finale a Zurigo la settimana seguente. Nella speranza di raccogliere abbastanza punti per poter prendere parte alle WTA Championships, disputa il torneo di Linz uscendo di scena al secondo turno per opera di Kv\u011bta Peschke. Scesa alla decima posizione, la sua ultima possibilit\u00e0 \u00e8 l'Advanta Championships di Philadelphia. Nel corso del torneo, usufruisce di un bye al primo turno e supera con facilit\u00e0 la qualificata Angelika Bachmann. Nei quarti di finale si vendica in rimonta su Kv\u011bta Peschke, infliggendole anche un bagel, per poi passare in finale grazie al ritiro di Nadia Petrova, la quale non scende nemmeno in campo. Nell'ultimo atto affronta nuovamente la Mauresmo, la quale si aggiudica il torneo con lo score 5-7 6-2 5-7. \nGrazie ai punti ottenuti, si issa al settimo posto della classifica e viene inserita nel gruppo del Masters insieme a Mary Pierce (n\u00ba 5 WTA), Am\u00e9lie Mauresmo (n\u00ba 4 WTA) e Kim Clijsters (n\u00ba 2 WTA). Come l'anno precedente, la russa perde tutte le partite ma stavolta con il medesimo punteggio: 2-6 3-6. \n2006: 1\u00ba titolo Tier I e ritorno in top 5.\nIl 2006 inizia malissimo per Elena, battuta da Julia Schruff al primo turno dell'Australian Open, tuttavia si riscatta immediatamente, aggiudicandosi il primo torneo Tier I a Tokyo battendo in finale la rientrante Martina Hingis 6-2, 6-0. Nel corso del torneo si sbarazza anche di Katarina Srebotnik, Nicole Vaidi\u0161ov\u00e1 ed Anastasija Myskina.\nIn seguito, prende parte al torneo di Parigi, dove ce alla quarta testa di serie, Patty Schnyder, nei quarti di finale. Si spinge fino alla semifinale in Belgio superando Maret Ani, Marta Domachowska ed El\u00e9ni Daniil\u00eddou, per poi perdere in rimonta contro Kim Clijsters, numero uno del mondo. Il periodo di successi continua a Indian Wells. Difatti, Dement'eva ottiene un bye al primo turno, in qualit\u00e0 di quarta testa di serie, per poi eliminare in tre sets Nastas'sja Jakimava e Sania Mirza, estromette Li Na per 6-3 6-2 e la top 20 Ana Ivanovi\u0107 per 2-6 6-4 6-2. Giunge, cos\u00ec, in semifinale dove viene chiamata ad affrontare Justine Henin: l'esito \u00e8 a favore della russa, la quale rimonta un set a Henin e si aggiudica il match con il punteggio finale di 2-6 7-5 7-5. Approdata in finale, viene annichilita dalla connazionale e top 5 Marija \u0160arapova. Qualche giorno dopo, si impone con facilit\u00e0 su Anna Tati\u0161vili e Micha\u00eblla Krajicek, prima di venire sorpresa da Tatiana Golovin negli ottavi di finale.\nDisputa le due partite della Fed Cup contro il Belgio, incassando una pesante sconfitta da Justine Henin, che si vendica con lo score 2-6 0-6; mentre batte Kim Clijsters per 6-4 6-3. \nRaggiunge la semifinale in Polonia ai danni di Tetjana Perebyjnis ed Agnieszka Radwa\u0144ska, prima di cedere a Clijsters. Seguono un terzo turno a Berlino, perso contro Martina Hingis, un quarto di finale a Roma, fermata da Dinara Safina e un terzo turno agli Open di Francia, estromessa da Shahar Peer.\nInaugura la stagione sull'erba con una semifinale a 's-Hertogenbosch dove, dopo aver ottenuto un bye al primo turno in qualit\u00e0 di prima testa di serie, supera Elena Vesnina ed Ana Ivanovi\u0107. Viene sconfitta a sorpresa da Micha\u00eblla Krajicek, che si vendica per 6-1 65-7 4-6. Nel torneo di Wimbledon si impone su Sania Mirza per 7-6 7-5, Meghann Shaughnessy per 5-7 6-3 7-5, Elena Lichovceva per 7-5 6-3 e Shenay Perry per 6-2 6-0. Approdata nella seconda settimana dello Slam londinese, viene nettamente sconfitta ancora una volta da Marija \u0160arapova; durante l'incontro perso con l'acclamata bellezza russa, entra in campo inevitabilmente, l'ennesimo streaker... se l'avversaria si volta e continua a mantenere la concentrazione, Elena esprime un sorrisetto divertito.\nSi presenta a Umag per la Fed Cup, vincendo entrambi gli incontri contro le croate Karolina \u0160prem e Sanja Ancic. \nNel torneo di San Diego, estromette Ashley Harkleroad e Sania Mirza, per poi perdere contro Patty Schnyder. Tuttavia, si riscatta vincendo il secondo titolo stagionale a Los Angeles, battendo nell'ultimo atto Jelena Jankovi\u0107 6-3 4-6 6-4. Nella corsa al titolo ottiene un bye al primo turno, supera in due parziali Julia Schruff e Shahar Peer, mentre rimonta la wildcard Bethanie Mattek-Sands per 4-6 6-1 6-1. In semifinale, si vendica di \u0160arapova con lo score 7-5 6-2. A fine torneo, sale alla quinta posizione del ranking.\nA New Haven viene estromessa nei quarti di finale da Svetlana Kuznecova. Si presenta agli US Open, dove si sbarazza di Laura Granville, Emma Laine, Vera Zvonar\u00ebva ed Aravane Reza\u00ef senza cedere un set. Nei quarti di finale, subisce una pesantissima sconfitta per 2-6 1-6 da parte di Jelena Jankovi\u0107, vittoriosa contro una Dement'eva disastrosa nel proprio turno di battuta.\nRitorna in Europa e disputa i quarti di finale a Lussemburgo, fermata da Agnieszka Radwa\u0144ska, n\u00ba 95 del mondo. A Stoccarda non fa meglio, poich\u00e9 Elena sconfigge la Srebotnik 4-6, 7-5, 7-5 al secondo turno, dopo un difficile recupero e contro fastidiosi crampi che le impediranno di proseguire il torneo. Al torneo di Mosca la Dement'eva riesce ad aver ragione della Peer al secondo turno, dopo aver salvato un match point, prosegue battendo la Schnyder ai quarti, ma deve arrendersi in semifinale all'ennesima nuova stella nascente dell'ex impero sovietico, Anna \u010cakvetadze per 5-7 6-3 0-6. Prende parte al torneo di Zurigo, sconfitta ancora una volta da Srebotnik. \nElena si qualifica per la settima volta consecutiva al Master di fine anno, unica giocatrice in attivit\u00e0 a vantare una simile striscia, tuttavia la sua partecipazione \u00e8 decisamente negativa: la bella moscovita non riesce ad aggiudicarsi nemmeno un set nel round robin contro la \u0160arapova (6-1, 6-4), la Kuznecova (7-5, 6-3) e la Clijsters (6-4, 6-0).\n2007: 2\u00ba titolo Tier I.\nApre l'anno con una difficile vittoria a Sydney su Ai Sugiyama con il punteggio 63-7 7-63 6-0, per poi cedere a sua volta in rimonta contro Li Na. Agli Australian Open raggiunge gli ottavi di finale ai danni di St\u00e9phanie Foretz, Martina M\u00fcller e Maria Elena Camerin, ma esce di fronte al primo vero ostacolo difficile, al quarto turno, per mano della Vaidi\u0161ov\u00e1, mostrando i consueti limiti e una netta inferiorit\u00e0, come testimonia il duplice 6-3 in favore di Nicole. Anche la partecipazione al Tier I di Tokyo non le regala soddisfazioni: in semifinale Elena si deve arrendere in 2 set alla Hingis, a causa anche di pessimi inizi di set e di 2 doppi falli nei momenti decisivi, che finiscono per far pendere la bilancia a favore della Svizzera.\nSuccessivamente, \u00e8 costretta a saltare per un infortunio da stress i mesi di marzo e di aprile, ripresentandosi a maggio al via della stagione della terra rossa, entrando progressivamente in forma nei tornei di Varsavia (2\u00ba turno, sconfitta da Venus Williams), Berlino (3\u00ba turno sconfitta da Nadia Petrova) e Roma (quarti fermanta da Jelena Jankovi\u0107); al torneo di Istanbul (Tier III) ottiene il primo successo dell'anno, sconfiggendo in finale la francese Aravane Reza\u00ef per 7-6(5) 3-0, complice il ritiro dell'avversaria. Al Roland Garros conferma i soliti limiti caratteriali, fermandosi al terzo turno per mano di Marion Bartoli.\nSull'erba di Eastbourne viene sconfitta ancora dalla Bartoli, e il momento negativo si conferma anche a Wimbledon, dove esce al terzo turno contro Tamira Paszek, avversaria di classifica nettamente inferiore.\nNella stagione americana sul cemento ottiene inizialmente buoni risultati con la semifinale di San Diego. Qui, si impone su Catalina Casta\u00f1o per 6-4 3-6 6-1, Angelique Kerber per 6-4 3-6 6-1, Marion Bartoli per 6-4 7-5 e Marija Kirilenko per 6-2 6-4. Viene poi fermata da Patty Schnyder, con il punteggio di 64-7 0-6. Si spinge ai quarti di finale a Los Angeles, dove viene sorpresa ancora una volta da Marija \u0160arapova, la quale con un comodo 3-6 4-6 le nega la possibilit\u00e0 di difendere il titolo. In seguito, viene sconfitta all'esordio nella Rogers Cup per mano di Francesca Schiavone. In preparazione agli US Open, raggiunge la semifinale a New Haven superando Mara Santangelo, Ashley Harkleroad e Marion Bartoli, venendo poi costretta a ritirarsi contro Svetlana Kuznecova sul punteggio di 6-4 3-6 0-3 in favore alla rivale. Nello Slam newyorkese non conferma nuovamente le aspettativa, venendo nettamente sconfitta al terzo turno da Sybille Bammer.\nVola a Pechino, dove annichilisce Tamira Paszek, prima di subire una sconfitta da Lindsay Davenport, ormai scesa alla posizione n\u00ba 154 del ranking. Nel torneo di Stoccarda, viene sconfitta con un periodico 4-6 da Justine Henin. Nella sua citt\u00e0 natale, supera in tre sets la qualificata Alicia Molik per 6-2 4-6 6-3, mentre si impone facilmente su Patty Schnyder, Viktoryja Azaranka e Dinara Safina. Raggiunge cos\u00ec la finale, dove, con una splendida tanto quanto clamorosa rimonta, supera Serena Williams con il punteggio di 5-7 6-1 6-1. Il secondo Tier I della carriera, le consente di rientrare nella top 10, fermandosi esattamente al decimo posto. \nConclude la stagione con un ritiro a Zurigo contro Francesca Schiavone nel primo turno, che le vale l'uscita definitiva dalla top 10. Di conseguenza, non le \u00e8 consentito disputare il Masters femminile, dopo sette anni consecutivi di presenza (2000-2006).\n2008-2010: Ritorno al successo.\n2008: Oro olimpico e semifinale a Wimbledon.\nAnche il 2008 non si apre benissimo per Elena: in preparazione agli Australian Open partecipa al torneo di Sydney, ove viene eliminata al primo turno da Sofia Arvidsson, numero 97 al mondo. Il momento negativo si conferma anche al torneo principale, dal quale esce al quarto turno contro la prima avversaria di alto livello, Marija \u0160arapova, che la sconfigge 6-2 6-0. Dopo una deludente semifinale a Parigi, Elena in marzo si presenta al torneo di Dubai, nel quale, dando fondo alle proprie ritrovate energie riesce a raggiungere la finale, da disputarsi contro Svetlana Kuznecova. Nella combattutissima partita (vinta 4-6 6-3 6-2), Elena conferma, oltre alla propria naturale predisposizione al cemento, anche la propria particolare abilit\u00e0 nel vincere partite dalla lunga durata.\nAnche al torneo successivo, sul cemento di Miami, Elena sembra inizialmente in forma, ma si ritira ai quarti durante la partita contro Jelena Jankovi\u0107, numero 3 al mondo. Tale risultato le permette tuttavia di rientrare nella top 10 del ranking mondiale, dalla quale era fuoriuscita a causa dell'infortunio del 2007. A Charleston, per l'inizio della stagione sulla terra, Elena raggiunge la semifinale, nella quale viene sconfitta da Vera Zvonar\u00ebva, tornata ad esprimersi ad alto livello dopo un paio d'anni di appannamento. Nei due successivi tornei su terra, a Berlino e ad Istanbul, Elena conferma la propria forma smagliante raggiungendo la finale in entrambi, finali che perde rispettivamente contro Dinara Safina (sempre vincente negli scontri diretti sulla terra) e Agnieszka Radwa\u0144ska. Al Roland Garros, dopo aver sconfitto la Zvonar\u00ebva al quarto turno, viene nuovamente eliminata dalla Safina. Grazie a questo risultato Elena ritorna in top 5 fino alla quinta posizione del ranking.\nAll'inizio della stagione sull'erba, a S'Hertogenbosch, in semifinale Elena viene sconfitta per la terza volta nella stagione dalla Safina. A Wimbledon, invece, nuovamente fra le favorite, disputa un torneo eccellente, che la vede migliorare di molto i precedenti risultati, invero non sempre eccellenti: dopo aver sconfitto ai quarti una rediviva Nadia Petrova (6-1 6-7 6-3 il risultato finale), si arrende in semifinale alla futura campionessa Venus Williams.\nQuando ad agosto il calendario torna al cemento, Elena rimedia un pessimo primo turno a Montr\u00e9al, sconfitta dalla Cibulkova. Con questo poco edificante preludio affronta le Olimpiadi di Pechino, che invece la vedono dare vita ad un autentico capolavoro tennistico, al momento il suo massimo traguardo raggiunto: dopo due facili partite contro la Bondarenko e la Arvidsson, Elena sconfigge la Wozniacki al terzo turno e, nei quarti, prevale contro Serena Williams al termine di una durissima partita (dopo aver perso il primo set 3-6, Elena entra in partita e, dopo aver vinto il secondo set 6-4 chiude vincendo 6-3 la terza frazione di gioco grazie alla propria maggiore resistenza). In semifinale prevale facilmente contro un'emozionata Vera Zvonar\u00ebva per poi vincere la finale contro Dinara Safina, sovvertendo il risultato dei tre precedenti scontri diretti. Come dichiarato dalla Dement'eva stessa in numerose interviste, la vittoria nel singolare femminile Olimpico di Pechino costituisce il punto pi\u00f9 alto della sua carriera.\nGalvanizzata da questo risultato, Elena approda agli US Open, nei quali, pur giocando ad alto livello, accusa l'eccessiva stanchezza e fallisce l'obiettivo della vittoria finale, uscendo in semifinale contro Jelena Jankovi\u0107 a causa dei propri numerosi errori. Al successivo torneo di Tokyo, dopo aver sconfitto la diciottenne francese Aliz\u00e9 Cornet (appena diventata numero 1 di Francia), Elena esce ai quarti contro Katarina Srebotnik. Anche il successivo torneo a Stoccarda termina con un'eliminazione ai quarti, mentre al torneo di Mosca Elena dimostra di aver ritrovato una forma migliore, venendo sconfitta in semifinale da Jelena Jankovi\u0107.\nSul cemento indoor del Lussemburgo, Elena partecipa al torneo di categoria Tier III, e vince in finale contro la Wozniacki, incontrando pi\u00f9 difficolt\u00e0 del previsto. \nGrazie ai risultati positivi della stagione, Elena riesce a qualificarsi ai Championships di fine anno, tenutisi a Doha, come numero 5 del ranking. Viene sconfitta in semifinale da Vera Zvonar\u00ebva, e grazie a questo risultato riesce a scavalcare Ana Ivanovi\u0107 terminando la stagione come numero 4 del ranking.\n2009: Tre titoli, semifinali a Melbourne e a Wimbledon e top 3.\nIl 2009 si apre nel migliore dei modi per la russa, che si aggiudica due titoli e si spinge fino alla semifinale agli Australian Open per la prima volta. Il primo trofeo della stagione \u00e8 ad Auckland, dove senza perde un set si sbarazza di Latisha Chan per 7-5 6-3, Marina Erakovi\u0107 per 6-2 6-3, Shahar Peer (quarta testa di serie) per 6-3 6-1, Aravane Reza\u00ef per 6-2 6-2 ed Elena Vesnina per 6-4 6-1. Segue il titolo a Sydney. Qui, la corsa al tredicesimo \u00e8 molto pi\u00f9 entusiasmante. Difatti, Dement'eva supera senza problemi Ekaterina Makarova e Jarmila Wolfe, per imporsi poi su ben tre top 10: Agnieszka Radwa\u0144ska (n\u00ba 10 WTA) per 6-2 5-7 6-4, Serena Williams (n\u00ba 2 WTA) per 6-3 6-1 e Dinara Safina (n\u00ba 3 WTA) per 6-3 2-6 6-1. Prosegue l'ottimo stato di forma anche a Melbourne. Dopo aver sconfitto Kristina Barrois per 7-64 2-6 6-1, estromette in due parziali Iveta Melzer, Samantha Stosur, Dominika Cibulkov\u00e1 e Carla Su\u00e1rez Navarro. Approdata in semifinale, subisce la vendetta di Serena Williams, che ha la meglio con lo score 3-6 4-6. Inoltre, Dement'eva sigla un bilancio di 15 vittorie a fronte di 1 sola sconfitta, il miglior bilancio della sua carriera.\nSi aggiudica il match della Fed Cup contro Zhang Shuai, concedendolo solo tre games.\nSi spinge fino alla sua terza finale stagionale a Parigi, superando Aravane Reza\u00ef, Anastasija Pavlju\u010denkova, Nathalie Dechy ed usufruisce del ritiro di Serena Williams, ora diventata numero uno del mondo. Nell'ultimo atto, perde il braccio di ferro contro Am\u00e9lie Mauresmo (67-7 6-2 4-6). Qualche giorno dopo, a Dubai si impone su Sybille Bammer ed Anabel Medina Garrigues, prima di cedere a Venus Williams, che le impedisce di siglare la sua quinta semifinale consecutiva. Vola a Indian Wells, venendo sconfitta a sorpresa dalla qualificata e n\u00ba 71 del mondo, Petra Cetkovsk\u00e1, per 62-7 6-2 1-6 nel secondo turno. A Miami fa leggermente meglio, poich\u00e9 vince su Anastasija Pivovarova e Su\u00e1rez Navarro, per poi perdere contro Caroline Wozniacki negli ottavi. Ci\u00f2 nonostante, sale alla terza posizione del mondiale. Essa si riveler\u00e0 essere il suo miglior piazzamento di sempre. Ritorna in semifinale a Charleston grazie alle vittorie su Julie Ditty, Varvara Lepchenko e Cibulkov\u00e1, venendo nuovamente sconfitta da Wozniacki. Segue un'altra semifinale a Stoccarda ai danni di Anna-Lena Gr\u00f6nefeld per 6-4 3-6 6-3, \u00c1gnes Sz\u00e1vay per 7-64 6-1 e Marion Bartoli per 6-2 4-6 6-3. Il giorno seguente incontra Svetlana Kuznecova, contro la quale non ha chance (4-6 2-6). Dopo di che, cede in rimonta al terzo turno a Madrid contro Mauresmo e all'Open di Francia a favore di Stosur per 3-6 6-4 1-6.\nApre la stagione sull'erba con una vittoria sulla Kirilenko con un periodico 6-2, per poi subire la vendetta di Razzano (0-6 6-3 64-7). Tuttavia, si riscatta nel torneo di Wimbledon con le vittorie su Alla Kudrjavceva, Rezai, Regina Kulikova e Vesnina. Entra di diritto nella seconda settimana dello Slam londinese senza concedere pi\u00f9 di cinque games a partita; qui affronta Francesca Schiavone e le infligge un doppio 6-2. Nella sua seconda semifinale a Wimbledon, cede in rimonta a Serena Williams: le due danno vita ad un vero e proprio braccio di ferro, il quale verr\u00e0 vinto dalla statunitense con il punteggio di 7-64 5-7 6-8.\nIn previsione degli US Open, si presenta a San Jose imponendosi nettamente su Anne Keothavong, Kirilenko e Daniela Hantuchov\u00e1, prima di perdere nuovamente contro Venus Williams in semifinale. Il match \u00e8 a senso unico per Venus, che concede un solo game ad Elena. Segue la semifinale a Cincinnati raggiunta superando, tra le altre, la Wozniacki (n\u00ba 8 WTA). Chiamata ad affrontare Jelena Jankovi\u0107, viene sconfitta in un match veramente rocambolesco perso per 62-7 6-0 66-7. Disputa la Rogers Cup come quarta testa di serie, ottenendo un bye al primo turno. All'esordio sconfigge senza difficolt\u00e0 Ai Sugiyama, mentre \u00e8 costretta a risolvere le partite contro Shahar Peer e Stosur al terzo set. In semifinale si vendica su Serena Williams, n\u00ba 2 del mondo, con il punteggio di 7-62 6-1, raggiungendo Marija \u0160arapova in finale. Nell'ultimo atto riesce ad avere la meglio sulla rivale pi\u00f9 giovane in due comodi parziali: 6-4 6-3. \u00c8 il terzo titolo titolo del 2009 per Dement'eva. Delude le aspettative agli US Open, poich\u00e9, dopo la schiacciante vittoria su Camille Pin, viene sorpresa da Melanie Oudin, n\u00ba 70 del ranking.\nInizia lo swing asiatico con una sconfitta all'esordio contro Kateryna Bondarenko. Gioca a Pechino superando Gr\u00f6nefeld, Melinda Czink e Li Na. Le vittorie le consentono di raggiungere i quarti di finale, ma verr\u00e0 sconfitta da Agnieszka Radwa\u0144ska. \nPrende parte al Masters di fine anno; come nelle edizioni precedenti, la russa perde le tre partite del girone contro: Kuznecova (3-6 2-6), Serena Williams (2-6 4-6) e Venus Williams (3-6 7-66 2-6).\n2010: Due titoli, semifinale al Roland Garros e ritiro.\nCome l'anno precedente, apre il 2010 con la vittoria di un torneo. Si tratta di Sydney, dove estromette Francesca Schiavone e Daniela Hantuchov\u00e1, superando poi le top 10 Dinara Safina (n\u00ba 2 WTA), Viktoryja Azaranka (n\u00ba 7 WTA) e, in finale, Serena Williams (n\u00ba 1 WTA). Delude le aspettative agli Australian Open, venendo sconfitta dalla wildcard Justine Henin nel secondo turno. Nonostante ci\u00f2, si aggiudica il sedicesimo titolo della carriera a Parigi ai danni di Lucie \u0160af\u00e1\u0159ov\u00e1. Precedentemente si era imposta su Anastasija Pavlju\u010denkova, Andrea Petkovi\u0107 e Melanie Oudin. In seguito, si ritira nel corso del match del secondo turno a Dubai contro Daniela Hantuchov\u00e1. Ritorna in campo a Kuala Lumpur raggiungendo la finale senza giocare contro tenniste della top 50 (Ekaterina By\u010dkova, Bojana Jovanovski, Magdal\u00e9na Ryb\u00e1rikov\u00e1 e Bammer); tuttavia, nell'ultimo atto cede a sorpresa ad Alisa Klejbanova. \nSi presenta a Indian Wells dove disputa i quarti di finale, eliminando Vol'ha Havarcova, Kirsten Flipkens ed Aravane Reza\u00ef, per poi cedere ad Agnieszka Radwa\u0144ska. Successivamente, esce all'esordio a Miami sconfitta ancora una volta da Henin. \nNella Fed Cup supera le statunitensi Oudin e Bethanie Mattek-Sands. \nSeguono il terzo turno a Roma, eliminata da Ana Ivanovi\u0107, un secondo turno a Madrid e a Varsavia, estromessa da Alexandra Dulgheru e Cvetana Pironkova. Si presenta agli Open di Francia senza grandi risultati sulla terra battuta. Ci\u00f2 nonostante, si impone su Petra Marti\u0107 con un doppio 6-1; Anabel Medina Garrigues per 6-2 7-6; Aleksandra Wozniak per 6-7 6-3 6-4; Chanelle Scheepers per 6-1 6-3 e Nadia Petrova, n\u00ba 20 del mondo, per 2-6 6-2 6-0. Approda in semifinale venendo chiamata ad affrontare Schiavone: \u00e8 costretta a ritirarsi per un infortunio al piede dopo aver perso il primo set per 63-7. Inoltre, sar\u00e0 proprio l'italiana ad aggiudicarsi lo Slam.\nScende in campo a fine luglio, saltando cos\u00ec anche Wimbledon. A San Jose supera Kimiko Date, mentre cede a Marija \u0160arapova. Non fa meglio nemmeno a Cincinnati, uscendo di scena per mano di Anastasija Pavlju\u010denkova. Nella Rogers Cup, viene fermata nel terzo turno da Zheng Jie, la quale le impedisce di difendere il titolo vinto l'anno precedente. Di conseguenza, scivola dall'ottava alla tredicesima posizione, uscendo dalla top 10. A New Haven, grazie alle vittorie su Mar\u00eda Jos\u00e9 Mart\u00ednez S\u00e1nchez, Kateryna Bondarenko e Marion Bartoli, raggiunge la semifinale, dove cede in rimonta a Caroline Wozniacki, n\u00ba 2 WTA, con lo score 6-1 3-6 65-7. Agli US Open esce di scena negli ottavi di finale per mano di Stosur. \nRaggiunge la finale a Tokyo superando tra le altre due top 10, ovvero Vera Zvonar\u00ebva e Schiavone. Nell'ultimo atto, tuttavia, cede nuovamente in rimonta a Wozniacki. In seguito, viene fermata al terzo turno a Pechino da Ana Ivanovi\u0107, che si vendica in due tie-breaks. Esce, invece, al secondo turno a Lussemburgo, in quanto \u00e8 costretta al ritiro nel match contro Polona Hercog. \nDisputa a Doha il Master di fine anno grazie ai ritiri di Serena Williams e Venus Williams. Inserita nel gruppo con Schiavone, Stosur e Wozniacki, si aggiudica solamente il match contro l'australiana con lo score 4-6 6-4 7-65. La russa, dopo aver perso la partita contro Francesca, annuncia il proprio ritiro dalle competizioni all'et\u00e0 di 29 anni nello stupore generale degli spettatori. \nVita privata.\nDopo il ritiro dal tennis si \u00e8 iscritta all'universit\u00e0 per studiare pedagogia. Attualmente \u00e8 commentatrice di tennis per una televisione russa. Nel 2011 ha sposato il campione di hockey sul ghiaccio Maxim Afinogenov. Dal loro matrimonio \u00e8 nata Veronika."}
{"id": "628091", "revid": "125389551", "url": "https://it.wikipedia.org/wiki?curid=628091", "title": "Sensibile alle maiuscole", "text": "Si dice sensibile alle maiuscole (in inglese e in gergo informatico \"case sensitive\") ogni operazione di analisi del testo che considera come differenti due o pi\u00f9 parole uguali solo per il fatto di essere scritte con lettere maiuscole o minuscole.\nAccade spesso che, quando una stessa parola viene scritta con iniziale maiuscola o minuscola, cambi completamente il significato; per esempio \"Zucchero\" \u00e8 il nome d'arte del cantante Adelmo Fornaciari, a differenza di \"zucchero\", che \u00e8 un sinonimo di \"carboidrato\".\nAmbito informatico.\nI calcolatori elettronici sono in grado di identificare diversamente lettere maiuscole e minuscole. Questo risulta importante, ad esempio, nel caso delle password; spesso, tuttavia, i nomi utente sono non sensibili (in inglese sono \"case insensitive\"), cosa che pu\u00f2 causare confusione nell'utente inesperto. Le password sono rese sensibili affinch\u00e9 sia pi\u00f9 difficile risalirvi per tentativi, mentre i nomi utente non soffrono di questo problema (una loro sensibilit\u00e0 alle maiuscole porterebbe solo ad una maggior difficolt\u00e0 di memorizzazione).\nAlcuni linguaggi di programmazione come Java, C, C++ e Python sono sensibili, mentre altri non lo sono, ad esempio BASIC, Pascal e ASP.\nQuando un software deve confrontare dati in modo non sensibile alle maiuscole, \u00e8 richiesto pi\u00f9 lavoro, a seconda del loro tipo. Solitamente \u00e8 sufficiente, in un tipo di codifica di caratteri come ASCII o EBCDIC, convertire l'intero testo tutto in minuscolo oppure in maiuscolo. Nel caso di codifiche multi-lingua come Unicode, l'elaborazione diventa pi\u00f9 complessa in quanto non tutti i caratteri minuscoli hanno una corrispettiva versione maiuscola e viceversa: per esempio, in tedesco, prima del 2017, non esisteva una versione maiuscola della lettera \u00ab\u00df\u00bb (da non confondere con \u00ab\u03b2\u00bb, forma minuscola della lettera greca \"beta\", corrispondente alla \u00ab\u0392\u00bb dell'alfabeto latino).\nLe operazioni che non considerano maiuscole e minuscole sono chiamate a volte \u00ab\"fold case\"\u00bb (in inglese, \"minuscole ripiegate\"), dall'idea di ripiegare la tabella dei codici caratteri in modo che le lettere minuscole e maiuscole coincidano. La dizione alternativa \u00ab\"smash case\"\u00bb (\u00ab\"minuscole distrutte\"\u00bb) \u00e8 spesso usata per riferirsi ad un comportamento volontario o involontario di un programma che converte permanentemente minuscole in maiuscole o viceversa.\nI sistemi operativi di tipo Unix (tranne macOS, di default) sono sensibili alle maiuscole, al contrario di altri sistemi come Microsoft Windows, che considera equivalenti le due forme. Essendo la maggior parte dei server web basati su sistemi Unix, molti siti considerano quindi differenti pagine come \u00abcodice_1\u00bb e \u00abcodice_2\u00bb.\nLa distinzione tra maiuscole e minuscole pu\u00f2 variare a seconda della situazione:\nNei linguaggi di programmazione.\nAlcuni linguaggi di programmazione fanno distinzione tra maiuscole e minuscole per i loro identificatori (C, C ++, Java, C #, Verilog, Ruby, Python e Swift). Altri non fanno distinzione tra maiuscole e minuscole, come ABAP, Ada, la maggior parte dei BASIC (ad eccezione di BBC BASIC), Fortran, SQL (per la sintassi e per alcune implementazioni di fornitori, ad esempio Microsoft SQL Server, il dati stessi) e Pascal. Esistono anche linguaggi, come Haskell, Prolog e Go, in cui l'uso delle maiuscole di un identificatore codifica le informazioni sulla sua semantica. Alcuni altri linguaggi di programmazione hanno una diversa distinzione tra maiuscole e minuscole; in PHP, ad esempio, i nomi delle variabili fanno distinzione tra maiuscole e minuscole, ma i nomi delle funzioni non sono sensibili al maiuscolo/minuscolo. Ci\u00f2 significa che se definisci una funzione in minuscolo, puoi chiamarla in maiuscolo, ma se definisci una variabile in minuscolo, non puoi fare riferimento ad essa in maiuscolo. Nim non distingue tra maiuscole e minuscole e ignora i trattini bassi, purch\u00e9 i primi caratteri corrispondano.\nNella ricerca di testo.\nUn'operazione di ricerca di testo potrebbe essere sensibile al maiuscolo/minuscolo o senza distinzione tra maiuscole e minuscole, a seconda del sistema, dell'applicazione o del contesto. L'utente pu\u00f2 in molti casi specificare se una ricerca \u00e8 sensibile alle maiuscole/minuscole, ad esempio nella maggior parte degli editor di testo, elaboratori di testi e browser web. Una ricerca senza distinzione tra maiuscole e minuscole \u00e8 pi\u00f9 completa, trovando \"Lingua\" (all'inizio di una frase), \"lingua\" e \"LINGUA\" (in un titolo in maiuscolo); una ricerca con distinzione tra maiuscole e minuscole trover\u00e0 il linguaggio del computer \"BASIC\" ma escluder\u00e0 la maggior parte delle molte istanze indesiderate della parola. Ad esempio, il motore di ricerca di Google \u00e8 fondamentalmente senza distinzione tra maiuscole e minuscole, senza alcuna opzione per la ricerca con distinzione tra maiuscole e minuscole. In Oracle SQL la maggior parte delle operazioni e delle ricerche fa distinzione tra maiuscole e minuscole per impostazione predefinita, mentre nella maggior parte degli altri DBMS le ricerche SQL non fanno distinzione tra maiuscole e minuscole per impostazione predefinita.\nA volte si dice che le operazioni senza distinzione tra maiuscole e minuscole pieghino le maiuscole, dall'idea di piegare la tabella dei codici dei caratteri in modo che le lettere maiuscole e minuscole coincidano.\nNei filesystem.\nNei filesystem in sistemi simili a Unix, i nomi dei file fanno solitamente distinzione tra maiuscole e minuscole (possono esserci file readme.txt e Readme.txt separati nella stessa directory). MacOS \u00e8 piuttosto insolito in quanto, per impostazione predefinita, utilizza HFS + e APFS in modo che non faccia distinzione tra maiuscole e minuscole (in modo che non possano esserci un readme.txt e un Readme.txt nella stessa directory) ma la modalit\u00e0 di conservazione delle maiuscole (in modo che un file creato come readme.txt viene mostrato come readme.txt e un file creato come Readme.txt viene mostrato come Readme.txt) per impostazione predefinita. Ci\u00f2 causa alcuni problemi per sviluppatori e utenti esperti, perch\u00e9 la maggior parte dei file system in altri ambienti Unix fanno distinzione tra maiuscole e minuscole e, ad esempio, un albero del codice sorgente per il software per sistemi Unix potrebbe avere sia un file denominato Makefile che un file denominato makefile nella stessa directory. Inoltre, alcuni programmi di installazione per Mac presumono che non facciano distinzione tra maiuscole e minuscole e non riescono sui file system sensibili al maiuscolo/minuscolo.\nI vecchi filesystem MS-DOS FAT12 e FAT16 non facevano distinzione tra maiuscole e minuscole e non preservavano maiuscole e minuscole, in modo che un file il cui nome \u00e8 stato immesso come readme.txt o ReadMe.txt viene salvato come README.TXT. Successivamente, con VFAT in Windows 95, i file system FAT sono diventati un'estensione del formato di file Long di supporto. I successivi file system di Windows, come NTFS, distinguono internamente tra maiuscole e minuscole e un readme.txt e un Readme.txt possono coesistere nella stessa directory. Tuttavia, per scopi pratici i nomi dei file si comportano in modo da non fare distinzione tra maiuscole e minuscole per quanto riguarda gli utenti e la maggior parte del software. Ci\u00f2 pu\u00f2 causare problemi agli sviluppatori o al software proveniente da ambienti simili a Unix, simili ai problemi con i file system macOS senza distinzione tra maiuscole e minuscole."}
{"id": "628117", "revid": "16066", "url": "https://it.wikipedia.org/wiki?curid=628117", "title": "Case sensitive", "text": ""}
{"id": "628122", "revid": "310967", "url": "https://it.wikipedia.org/wiki?curid=628122", "title": "Storia del formaggio", "text": "La storia del formaggio ha origine dall'antichit\u00e0, ma acquista spessore solo a partire dal Medioevo. A lungo ritenuti cibo da poveri, a partire dalla seconda met\u00e0 del Trecento i prodotti caseari entrano a far parte dei piaceri della tavola. \nAntichit\u00e0.\nNumerose fonti attestano l'uso di ricavare formaggio dal latte: reperti di origine mesopotamica datati III millennio a.C. sono i primi documenti che mostrano le fasi di lavorazione del formaggio, in particolare il \"Fregio della latteria\", un bassorilievo sumero che rappresenta dei sacerdoti nell'atto di produrre il formaggio. Pare che in tale regione l'allevamento degli ovini risalisse a 8-10\u00a0000 anni fa e la scoperta del formaggio sarebbe avvenuta casualmente, quando qualcuno avrebbe scoperto del latte cagliato negli stomaci di un capretto macellato. Tale uso \u00e8 sopravvissuto fino a noi in alcune regioni in cui si consuma il formaggio cagliato nello stomaco dei capretti, come nel caso del nuorese Callu de Crabettu.\nTestimonianze dell'uso del formaggio si hanno in tutto il mondo antico, sia in Europa, in Africa, e in Asia. I testi scritti pi\u00f9 antichi, fra cui la Bibbia e gli scritti omerici riportano riferimenti al formaggio. Anche nell'antico Egitto era diffusa la produzione di formaggi, specialmente quello di capra.\nStrumenti per la lavorazione del caglio in terracotta sono stati trovati in Italia a Piadena in insediamenti risalenti al neolitico.\nGreci.\nLa mitologia fa risalire l'uso del formaggio ad Aristeo, figlio di Apollo e della ninfa Cirene, che avrebbe insegnato agli uomini l'arte casearia oltre a quella della pastorizia, e dell'apicultura. Inoltre viene menzionata Amaltea la nutrice di Giove, proprietaria di una mitica capra cretese, ricordata anche da Omero, il quale descrive inoltre nell'Odissea la preparazione del formaggio da parte di Polifemo. Si trattava di un formaggio fresco, messo a coagulare in canestri di vimini. Ippocrate nel IV secolo a.C. parla delle caratteristiche salutari del formaggio, Aristotele descrive per primo il metodo per ottenere formaggio dal caglio di fico, metodo in uso questo anche fra gli Ebrei a causa della proibizione di consumare contemporaneamente prodotti alimentari animali e caseari. Il formaggio era considerato un alimento particolarmente adatto agli atleti che gareggiavano alle Olimpiadi.\nRomani.\nAnche i Romani erano produttori e consumatori di formaggio. Oltre al latte degli ovini cominciarono a adoperare anche quello dei bovini e avevano appreso come stagionarli. Una sorta di prima classificazione \u00e8 riferita da Marco Terenzio Varrone che distingue formaggi vaccini, caprini e pecorini, nelle tipologie freschi o stagionati, preferendo quelli ottenuti con il caglio di lepre o di capretto anzich\u00e9 con il caglio di agnello.\nDue secoli pi\u00f9 tardi Lucio Giunio Moderato Columella descrive il processo di produzione del formaggio e l'uso di vari coagulanti vegetali quali il fiore di cardo e il latte di fico, attribuendo per\u00f2 la preferenza al caglio di agnello o di capretto. I romani utilizzarono anche lo zafferano e l'aceto per cagliare il formaggio e questa mistura veniva chiamata \"coagulum\". Per accelerare la stagionatura dei formaggi li misero sotto pressione con dei pesi forati (pressatura).\nVirgilio riporta che la razione giornaliera di \"pecorino\" dei legionari romani era di 27 grammi.\nCelti e Liguri.\nParticolarmente nelle Alpi occidentali e centrali i Celti svilupparono l'arte casearia sfruttando la transumanza stagionale, soprattutto bovina. Ai grassi formaggi d'alpeggio si affiancavano gli \u201cstracchini\u201d magri in autunno, dopo il ritorno in pianura.\nNell'Historia Augusta (Ant. Pius, XII,4) si parla di \"Alpinus\" riferendosi a una serie di formaggi nelle Alpi occidentali, probabili precursori di Tome, Fontina, Gruy\u00e8re e Castelmagno. Si trattava di formaggi stagionati d'alpeggio a prevalenza di latte vaccino, cagliati in origine con erbe montane aromatiche (l'erba detta bettolina d\u00e0 ancor oggi sapore al bettelmatt). Il termine celtico alpino \u00e8 probabilmente riconducibile a *bit[t]u (\u201cdurevole\u201d), da cui deriva il nome del bitto valtellinese e il Bettelmatt.\nAltre fonti latine (Colum XII 59; Plin N. H. XI 97) citano un formaggio \"gallicus\", capostipite dei formaggi erborinati, che richiama il Murianengo, il Blu del Moncenisio, il Roquefort e naturalmente il Gorgonzola.\nNell'Et\u00e0 del ferro si miglior\u00f2 il burro, solido e compatto come quello moderno.\nI Liguri erano conosciuti per i formaggi freschi quale il \"seracium\", di cui resta memoria nel seirass piemontese, e per i formaggi di latte ovino. Le robiole furono primi esempi di semistagionatura ed erano coperte da una crosta rossiccia (dal latino rubeola). \nPlinio il Vecchio (XI 42) vanta la qualit\u00e0 del pecorino di Ceva e del \"lunensis\" (di Luni), forse precursore del Grana e del Parmigiano Reggiano.\nMedioevo.\nAlto Medioevo.\nLe fonti del periodo sono quelle dei monaci e delle abbazie gi\u00e0 in epoca longobarda dove il formaggio, ritenuto per lo pi\u00f9 un cibo povero, era prodotto, consumato e venduto, come nel caso dell'abbazia di San Colombano di Bobbio (PC) fondata nel 614 ed alla sua rete monastica nel centro-nord Italia. I monasteri conservavano le tradizioni latine, per cui avevano mantenuto l'uso di fare formaggio anzich\u00e9 utilizzare il latte per produrre bevande fermentate, come erano soliti fare molti dei popoli discesi nell'impero dopo la sua caduta.\nUna leggenda narra che Carlo Magno avrebbe apprezzato il Gorgonzola nel corso di una sua visita ad un vescovo; sul rapporto fra l'imperatore e il formaggio fior\u00ec comunque una ricca tradizione popolare: Eginardo ne parla, descrivendo la sua perplessit\u00e0 di fronte ad una fetta di Gorgonzola o di un suo antenato; una delle possibili spiegazioni del nome Castelmagno sarebbe che il sovrano ne era ghiotto, sebbene le fonti attestino che il formaggio venne prodotto solo nel XII secolo nei pressi dell'omonimo comune piemontese.\nBasso Medioevo.\nLe testimonianze sulla diffusione del formaggio nelle tavolate \"nobili\" iniziano a comparire tra il tardo Duecento e il Quattrocento nei ricettari di cucina, inizialmente come ingrediente di vivande elaborate, ma in seguito esso acquist\u00f2 dignit\u00e0, tanto da essere servito come pietanza alla mensa dei papi, ai matrimoni della famiglia de Medici, degli Este che servivano bocconi di Parmigiano e di molte altre personalit\u00e0. \nTrattato sulle sue qualit\u00e0 nutritive del prodotto fu redatto dal medico ed accademico vercellese Pantaleone da Confienza nel \"Summa Lacticinorum\" nella seconda met\u00e0 del Quattrocento.\nLe tariffe dei pedaggi e le gabelle comprovano che, a partire almeno dal secolo XIII, formaggi di qualit\u00e0 differenti circolavano sulle strade d'Italia e attraverso valichi alpini, raggiungendo spesso mercati molto lontani dalle zone d'origine.\nIn questi secoli in Italia i formaggi pi\u00f9 diffusi erano fondamentalmente due: il marzolino di origine toscana, chiamato cos\u00ec perch\u00e9 prodotto a marzo, e il parmigiano delle regioni cisalpine, detto anche maggengo perch\u00e9 prodotto nel mese di maggio"}
{"id": "628123", "revid": "6923", "url": "https://it.wikipedia.org/wiki?curid=628123", "title": "Moto Guzzi V 1000 G5", "text": ""}
{"id": "628125", "revid": "1711941", "url": "https://it.wikipedia.org/wiki?curid=628125", "title": "Ghassanidi", "text": "I Ghassanidi () furono una popolazione araba cristiana che emigr\u00f2 nell'anno 250 dallo Yemen alla volta della regione dell'Hawran, nella Siria meridionale. Il termine Ghass\u0101n da cui deriva il nome del regno dei Ghassanidi, si ipotizza significhi \"una sorgente d'acqua\". Fu il principale gruppo di arabi cristiani monofisiti.\nStoria.\nL'emigrazione ghassanide viene narrata all'interno di un'antica tradizione orale della Siria meridionale. Si dice che i Ghassanidi provenissero dalla citt\u00e0 di Ma'rib, nello Yemen, capitale dell'antichissimo regno dei Sabei. Vi era una diga in questa citt\u00e0 ma un anno vi fu talmente tanta pioggia che la diga si rovin\u00f2 e fu spazzata via da un'inondazione di cui parla lo stesso Corano. Cos\u00ec la gente dovette abbandonare i luoghi natii ed emigr\u00f2 alla volta di terre meno aride e si sparpagli\u00f2 in un'ampia area del settentrione. Il proverbio \"Si dispersero come il popolo di Saba\" si riferisce a quest'esodo storico.\nGli emigranti facevano parte della trib\u00f9 araba yemenita degli Azd. Il re Jafna ibn \u02bfAmr emigr\u00f2 con la sua famiglia e raggiunse il settentrione della Penisola (le terre della Siria geografica) e s'insedi\u00f2 nell'Hawran (sud di Damasco) e fond\u00f2 lo Stato ghassanide. Qui si suppone che i Ghassanidi adottassero la religione cristiana dall'elemento indigeno arameo e dai romani. Gli attuali siriani meridionali sono il risultato della fusione di queste tre popolazioni.\nIl regno ghassanide fu un alleato dell'Impero bizantino tanto che i loro re erano chiamati dai Bizantini filarchi, governanti indigeni di entit\u00e0 statali di frontiera legate o soggette a Costantinopoli, e \"s\u00fammakoi\" (alleati). La capitale era Damasco, ma la dinastia risiedette occasionalmente anche ad al-J\u0101biya, sulle Alture del Golan, oltre che e a Jilliq e \u1e24umayr.\nGeograficamente il regno occupava gran parte della Siria geografica (dunque dell'attuale Siria, Palestina, Giordania e \u1e24ij\u0101z settentrionale, fino a sud di Yathrib (Medina). Agiva da guardiano delle rotte mercantili, sorvegliava le attivit\u00e0 delle trib\u00f9 beduine ed era un serbatoio d'uomini per gli eserciti bizantini. Il sovrano ghassanide al-\u1e24\u0101rith b. Jabala (che regn\u00f2 dal 529 al 569) appoggi\u00f2 i Bizantini contro i persiani sasanidi e per questo gli fu attribuito il titolo di \"patricius\" nel 529 dall'imperatore Giustiniano I.\nAl-\u1e24\u0101rith era un cristiano monofisita; contribu\u00ec a far rivivere la Chiesa Giacobita Siriaca monofisita e sostenne il monofisismo malgrado Costantinopoli lo considerasse un'eresia. Pi\u00f9 tardi i Bizantini diffidarono dei Ghassanidi e perseguitarono le comunit\u00e0 cristiane monofisite, favorendo indirettamente la successiva affermazione islamica nelle regioni siro-palestinesi, deponendo infine il re al-Mundhir (regno: 569-582) e al-Nu\u02bfm\u0101n.\nI Ghassanidi, che s'erano con successo contrapposti ai Lakhmidi di al-\u1e24\u012bra (Iraq meridionale e Arabia settentrionale), alleati dei Persiani, prosperarono economicamente e s'impegnarono nell'edificazione di numerose costruzioni religiose e civili. Furono anche patroni delle arti e in un'occasione ospitarono i famosi poeti arabi Lab\u012bd ibn Rab\u012b\u02bfa, N\u0101bigha al-Dhuby\u0101n\u012b e \u1e24ass\u0101n ibn Th\u0101bit nella loro corte. I Ghassanidi restarono uno stato vassallo dei Bizantini fin quando i loro sovrani non furono abbattuti dai musulmani nella conquista della Siria-Palestina, all'epoca del secondo Califfo \u02bfUmar ibn al-Kha\u1e6d\u1e6d\u0101b nel VII secolo, conclusasi con la vittoria islamica nella battaglia del Yarmuk. Fu in questa battaglia che 12.000 arabi ghassanidi furono sconfitti dai musulmani di Kh\u0101lid b. al-Wal\u012bd. La loro reale potenza era per\u00f2 di fatto gi\u00e0 finita con l'invasione dei loro territori da parte dei Persiani nel 614, nel quadro del pluridecennale conflitto che essi ebbero con i Bizantini.\nUna tradizione islamica narra che il loro ultimo sovrano, Jabala b. al-Ayham, si fosse recato a Medina dal califfo \u02bfUmar per convertirsi ma, vedendosi trattato non meglio d'un qualsiasi beduino, se ne fosse tornato offeso in Siria, preferendo restare cristiano.\nAttualmente il capo del ramo principale della casata \u00e8 il principe Gharios di Ghassan, mentre numerose altre famiglie cristiane di Libano, Giordania, Siria e Palestina affermano di discendere dalla dinastia ghassanide, inclusi i Ma\u02bfl\u016bf e i Jabara (Gebara)."}
{"id": "628128", "revid": "36426", "url": "https://it.wikipedia.org/wiki?curid=628128", "title": "Chiesa di Santa Lucia al Prato", "text": ""}
{"id": "628135", "revid": "36426", "url": "https://it.wikipedia.org/wiki?curid=628135", "title": "Piero Soderini", "text": ""}
{"id": "628136", "revid": "767487", "url": "https://it.wikipedia.org/wiki?curid=628136", "title": "Cantone di Cazaubon", "text": "Il Cantone di Cazaubon era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628137", "revid": "339392", "url": "https://it.wikipedia.org/wiki?curid=628137", "title": "Monistico", "text": ""}
{"id": "628138", "revid": "697352", "url": "https://it.wikipedia.org/wiki?curid=628138", "title": "Adab", "text": "Adab, la moderna Bismaya, fu un'antica citt\u00e0 sumerica situata fra Telloh e Nippur.\nQuello che rimane della citt\u00e0 sono un gruppo di rovine che formano dei terrapieni. Questi sono lunghi circa 1,5 chilometri e larghi poco pi\u00f9 di 3 chilometri e sono formati da un certo numero di basse creste, che non superano i 12 metri di altezza. Le rovine si trovano pi\u00f9 vicino al Tigri che all'Eufrate e a circa un giorno di viaggio da Nippur.\nStoria e archeologia.\nGli scavi condotti qui per sei mesi, dal Natale del 1903 a giugno del 1904, per l'universit\u00e0 di Chicago, dal Dott. Edgar James Banks, dimostrarono che questi terrapieni ricoprivano il sito dell'antica citt\u00e0 di Adab (Ud-Nun), all'inizio conosciuta soltanto da una breve accenno nell'introduzione del codice di Hammurabi (ca. 1750 a.C.).\nLa citt\u00e0 era divisa in due parti da un canale, con un'isola all'interno, su cui si ergeva il tempio (chiamato E-mach) con una ziggurat o torre. Adab era evidentemente una citt\u00e0 di importanza considerevole, ma fu abbandonata molto presto, in quanto le rovine trovate vicino alla superficie dei terrapieni appartengono a Dungi e a Ur Gur, entrambi re di Ur all'inizio del terzo millennio a.C.\nImmediatamente sotto questi strati, come a Nippur, sono state trovate le rovine di Naram-Sin e di Sargon, ca. 2300-2200 a.C.\nLa Lista dei re sumeri attribuisce alla citt\u00e0 una delle prime e pi\u00f9 antiche dinastie, che include un solo re, Lugal-Anne-Mundu, che si dice abbiamo regnato per novant'anni.\nAdab fu perci\u00f2 un importante centro sumerico soltanto attorno al 2000 a.C. e, quasi sempre, la citt\u00e0 fu governata dai re che controllavano tutta o la maggior parte della Babilonia (Mesopotamia del sud).\nAdab era una citt\u00e0 cosmopolita dove vivevano genti di varie razze, fra cui Accadi, Amorrei e popolazioni sumeriche. Come Uruk era la citt\u00e0 commerciale del Sumer meridionale, cos\u00ec Adab era il centro commerciale del Sumer del nord, vendendo beni di cuoio a Lagash, terraglie a Zabalam, monili a Umma, metalli a Bad-tibira, tessuti a Larsa.\nLa principale divinit\u00e0 della citt\u00e0 era la dea della Terra Ninhursag.\nOltre alle rovine delle costruzioni, delle mura e delle tombe, Banks scopr\u00ec numerosissime tavolette d'argilla incise appartenenti a un periodo molto antico. Ma le due scoperte pi\u00f9 notevoli furono una statua completa in marmo bianco, apparentemente la pi\u00f9 antica mai trovata in Babilonia, ora al museo di Istanbul, recante l'iscrizione \u201c\"E-mach, il re Da-udu, re di, Ud-Nun\"\u201d, e un cumulo di scarti del tempio, consistenti in grandi quantit\u00e0 di frammenti di vasi in marmo, alabastro, onice, porfido e granito, alcuni dei quali iscritti, altri incisi e intarsiati con avorio e pietre preziose.\nSi noti che \u201c\"Adab\"\u201d, oltre ad essere il nome di una citt\u00e0, \u00e8 anche un importante termine in lingua araba, usato fin dal Medioevo, che possiede diversi significati, ma solitamente inteso nel senso di \u201ccultura\u201d. Inoltre ha un uso specifico come termine letterario (cfr. Letteratura di adab)."}
{"id": "628139", "revid": "767487", "url": "https://it.wikipedia.org/wiki?curid=628139", "title": "Cantone di Condom", "text": "Il Cantone di Condom era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628140", "revid": "834", "url": "https://it.wikipedia.org/wiki?curid=628140", "title": "2h", "text": ""}
{"id": "628141", "revid": "339392", "url": "https://it.wikipedia.org/wiki?curid=628141", "title": "Dualistico", "text": ""}
{"id": "628142", "revid": "834", "url": "https://it.wikipedia.org/wiki?curid=628142", "title": "4h", "text": ""}
{"id": "628143", "revid": "767487", "url": "https://it.wikipedia.org/wiki?curid=628143", "title": "Cantone di Eauze", "text": "Il Cantone di Eauze era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628144", "revid": "834", "url": "https://it.wikipedia.org/wiki?curid=628144", "title": "6h", "text": ""}
{"id": "628146", "revid": "212348", "url": "https://it.wikipedia.org/wiki?curid=628146", "title": "IBM POWER", "text": ""}
{"id": "628151", "revid": "984922", "url": "https://it.wikipedia.org/wiki?curid=628151", "title": "Cantone di Fleurance", "text": "Il Cantone di Fleurance era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "628152", "revid": "984922", "url": "https://it.wikipedia.org/wiki?curid=628152", "title": "Cantone di Lectoure", "text": "Il Cantone di Lectoure era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628157", "revid": "984922", "url": "https://it.wikipedia.org/wiki?curid=628157", "title": "Cantone di Mauvezin", "text": "Il Cantone di Mauvezin era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628158", "revid": "104458", "url": "https://it.wikipedia.org/wiki?curid=628158", "title": "Cantone di Miradoux", "text": "Il Cantone di Miradoux era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "628160", "revid": "287204", "url": "https://it.wikipedia.org/wiki?curid=628160", "title": "Cantone di Montr\u00e9al", "text": "Esistono due cantoni francesi con questo nome"}
{"id": "628162", "revid": "76963", "url": "https://it.wikipedia.org/wiki?curid=628162", "title": "Edward Young", "text": "Fu cappellano di Giorgio II d'Inghilterra e rettore a Welwyn. \u00c8 l'autore dell'elegia \"Pensieri notturni\" o \"Il lamento\" (\"The Complaint: or Night-Thoughts on Life, Death &amp; Immortality\").\nL'opera a carattere autobiografico \u00e8 uno sfogo, in cui l'autore espone in blank verse il suo pensiero sulla vita e sulla morte, unendo eleganza stilistica e intensit\u00e0 accorata. \nIl poema ebbe grandissimo successo in Europa e fu tradotto in francese, tedesco, italiano, spagnolo, portoghese, svedese e ungherese.\nYoung \u00e8 oggi poco ricordato nel mondo anglosassone, mentre \u00e8 pi\u00f9 noto in Francia.\nFortuna di Young.\nOggi quasi del tutto dimenticato, nel corso del XVIII secolo e agli inizi del XIX, Edward Young ebbe il plauso unanime di pubblico e letterati di tutta Europa. I suoi Night-Thoughts furono tradotti in francese, tedesco, svedese, spagnolo, portoghese, italiano e in Russo. \nIl successo di Young in Italia fu enorme e immediato, tanto che nel 1770, appena cinque anni dopo la morte dell'autore, sulla base delle versioni in francese di \"Le Tourneur\", iniziarono a circolare traduzioni del poema col titolo di \"Notti\", ad opera di Giuseppe Bottoni, senese. Seguirono poco dopo le versioni dell'abate Alberti in prosa poetica e di Lodovico Antonio Loschi, sempre in prosa poetica. La stessa figura storica di Young suscit\u00f2 impressione tra i poeti e gli artisti del tempo. Basti pensare alle invocazioni che Aurelio de' Giorgi Bertola indirizza al poeta inglese all'inizio delle sue \"Le notti Clementine\" (chiaro rimando alle Notti ben pi\u00f9 celebri dello Young) perch\u00e9 lo assista nel mesto canto che va ad intraprendere, o alle evocazioni fantastiche che Ugo Foscolo realizza nelle sue elegie \"In morte di Amaritte\" e \"Le rimembranze\", laddove Young \u00e8 descritto nell'atto di piangere sul corpo esanime di Narcisa (nome fittizio con cui Young indica, nella terza notte del suo poema, sua figlia morta). \nNemmeno i pittori si risparmiano il soggetto: il Vafflard, pittore francese, realizza un quadro raffigurante Young nell'atto di trasportare alla tomba sua figlia morta (scena ancora una volta ripresa dalla terza delle Notti, senz'altro una delle pi\u00f9 famose ed impressionanti). \nAnche Thomas Gray ne fu influenzato per la sua \"Elegia scritta in un cimitero campestre\".\nEdgar Allan Poe fa riferimento ai \"Night Thoughts\" nel racconto \"La sepoltura prematura\".\nEspressioni dell'incipit (il sonno come un balsamo concesso dalla notte agli uomini per curare la sofferenza) sono riprese nel \"Primo inno alla notte\" di Novalis."}
{"id": "628170", "revid": "292162", "url": "https://it.wikipedia.org/wiki?curid=628170", "title": "Cultura di Thapsos", "text": "Si definisce cultura di Thapsos la civilt\u00e0 testimoniata dai ritrovamenti archeologici di un grande centro abitato situato nella penisola di Magnisi, tra Augusta e Siracusa che i Greci chiamarono Thapsos.\nGli studi archeologici.\nGli studiosi hanno determinato che il periodo in cui essa fior\u00ec \u00e8 tra il 1500 a.C. e il 1200 a.C., la cosiddetta media et\u00e0 del Bronzo. La civilt\u00e0 di Thapsos si svilupp\u00f2 in tutta la Sicilia sebbene i principali centri, che erano talora cinti da un muro di fortificazione, si trovassero lungo la costa.La cultura di Thapsos \u00e8 stata oggetto dell'interesse di grandi studiosi come Paolo Orsi e Luigi Bernab\u00f2 Brea. Le ricerche del Voza hanno accertata l'esistenza di tre fasi evolutive dette:\nIl tipo di sepoltura della necropoli \u00e8 caratterizzato da ampie tombe a grotticella scavate nella roccia e spesso dalla forma a \"tholos\" che alcuni studiosi ritengono di derivazione micenea, mentre secondo altri deriverebbe dalla forma della capanna. Le abitazioni, in piccolo numero, sono costituite da capanne per lo pi\u00f9 circolari delimitate da muri in pietra. Qualche capanna ha anche pianta rettangolare. L'economia si fondava su agricoltura, pastorizia, caccia e pesca. Numerose sono le testimonianze di scambi commerciali, in particolare vasi e armi in bronzo di produzione micenea. Sono accertati stretti rapporti con la \"cultura del Milazzese\" delle Eolie\" e con . \nLa cultura materiale comprende ceramica a superficie scura, spesso decorata con motivi incisi o con cordoni che formano festoni. Caratteristici sono i grandi bacili con alti piedi a tromba, scodelle, orcioli e tazze con anse biforcate."}
{"id": "628171", "revid": "818367", "url": "https://it.wikipedia.org/wiki?curid=628171", "title": "Strix uralensis", "text": "L'allocco degli Urali (\"Strix uralensis\" ) \u00e8 un rapace notturno della famiglia Strigidae.\nDescrizione.\nAssomiglia allo \"Strix aluco\" ma la colorazione \u00e8 diversa oltre ad essere molto pi\u00f9 grande e spesso pesa pi\u00f9 di due volte gli esemplari di questa specie.\nLa colorazione dell'ala inferiore e la coda hanno una certa somiglianza con i falchi giovani (\"Accipiter gentilis\").\nDistribuzione e habitat.\nSi colloca nella fascia della foresta boreale paleartica e si estende verso est fino alla Corea e al Giappone. Sono stati trovati esemplari sui Carpazi fra i Monti Beschidi e le Alpi Dinariche. Nella zona di confine tedesco-ceco-austriaca (Foresta Bavarese, Selva Boema) sono stati eseguiti alcuni tentativi di reintroduzione con successo. Attualmente, delle 10 sottospecie osservate, almeno 8 sono ben note, fra le quali in Europa \"S. uralensis liturata\" e \"S. urlensis macroura\".\nA partire dal 1994 sono state documentate varie nidificazioni di questo uccello in Italia nella regione Friuli Venezia Giulia. Avvistamenti e catture sono avvenuti successivamente anche in Veneto.\nSistematica.\nSono note le seguenti sottospecie:.\nStato di conservazione.\nLa \"IUCN Red List\" classifica \"S. uralensis\" come specie a basso rischio (\"Least Concern\").\nIn Italia \u00e8 specie protetta dell'art. 2 della Legge 157/92."}
{"id": "628175", "revid": "767487", "url": "https://it.wikipedia.org/wiki?curid=628175", "title": "Cantone di Montr\u00e9al (Gers)", "text": "Il Cantone di Montr\u00e9al era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628176", "revid": "1610933", "url": "https://it.wikipedia.org/wiki?curid=628176", "title": "Allocco degli Urali", "text": ""}
{"id": "628177", "revid": "599013", "url": "https://it.wikipedia.org/wiki?curid=628177", "title": "Cantone di Nogaro", "text": "Il Cantone di Nogaro era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628179", "revid": "104458", "url": "https://it.wikipedia.org/wiki?curid=628179", "title": "Cantone di Saint-Clar", "text": "Il Cantone di Saint-Clar era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628181", "revid": "984922", "url": "https://it.wikipedia.org/wiki?curid=628181", "title": "Cantone di Valence-sur-Ba\u00efse", "text": "Il Cantone di Valence-sur-Ba\u00efse era una divisione amministrativa dell'Arrondissement di Condom.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628186", "revid": "465096", "url": "https://it.wikipedia.org/wiki?curid=628186", "title": "Teresa Grillo Michel", "text": "Biografia.\nNacque Teresa Maddalena Grillo a Spinetta Marengo, sobborgo di Alessandria, ed era la quinta ed ultima figlia di Giuseppe, primario dell'Ospedale Civile della citt\u00e0 piemontese, e di Maria Antonietta Parvopassu che discendeva da antica famiglia alessandrina. Fu battezzata il 26 settembre 1855. Ricevette la Cresima il 1\u00ba ottobre 1867 e nel 1872 la Prima Comunione. Frequent\u00f2 le scuole elementari a Torino con la madre e il fratello Francesco, che qui frequentava l'Universit\u00e0.\nNel 1867, in seguito alla morte del padre, prosegu\u00ec gli studi come interna del collegio delle Dame inglesi a Lodi, dove si diplom\u00f2 nel 1873.\nTornata ad Alessandria, cominci\u00f2 a frequentare le famiglie nobili locali (ambiente dal quale proveniva la madre) e ben presto conobbe Giovanni Michel, capitano dei bersaglieri, che spos\u00f2 il 2 agosto del 1877.\nSi trasfer\u00ec quindi con il marito in Campania, poi in Sicilia e infine a Napoli. E proprio in questa citt\u00e0 rest\u00f2 vedova il 13 giugno 1891, quando il marito mor\u00ec stroncato da un'insolazione nel corso di una parata. Fece pertanto ritorno alla citt\u00e0 natale.\nLa vita religiosa.\nCadde in depressione e ne usc\u00ec con l'aiuto sia della lettura della vita del Venerabile Cottolengo, sia con l'aiuto del cugino sacerdote, Mons. Prelli. Decise di dedicarsi ai poveri e alle persone bisognose, ospitandoli nel suo palazzo. Scelse l'insegnamento di Ges\u00f9 \"va e vendi... dallo ai poveri... seguimi\". Divenuto insufficiente il palazzo per il numero di persone ospitate, nel 1893 lo vendette e ne acquist\u00f2 un altro procedendo al restauro e all'ampliamento, e dando vita al Piccolo Ricovero della Divina Provvidenza.\nNello stesso anno, il 14 gennaio, si iscrive al Terz'Ordine Francescano. Sempre nel 1893 don\u00f2 il suo abito di nozze alla Chiesa dei Cappuccini di Alessandria affinch\u00e9 se ne facesse un paramento sacro.\nLa fondazione della Congregazione.\nSollecitata dall'Autorit\u00e0 Ecclesiastica, prese i voti l'8 gennaio 1899 dal Vescovo di Alessandria Mons. Giuseppe Capecci, vestendo l'abito religioso nella cappella del \"Piccolo Ricovero\", ove diede vita con otto sue collaboratrici alla \"Congregazione delle Piccole Suore della Divina Provvidenza\". La Congregazione ricever\u00e0 l'Approvazione Apostolica dalla Santa Sede l'8 giugno 1942.\nCentro della vita spirituale delle Piccole Suore \u00e8 l'Eucaristia, il cui amore \u00e8 manifestato dall'immagine che Teresa volle ben visibile sull'abito religioso, cos\u00ec come dalla pratica della preghiera prolungata davanti al Santissimo Sacramento.\nDiffusione in Italia ed all'estero.\nNel corso degli anni successivi l'Istituto si diffuse in altri luoghi del Piemonte, e poi in Lombardia nel Veneto e anche nell'Italia Meridionale. Il 13 giugno 1900 si estese in Brasile e nel 1927 in Argentina dietro sollecitazioni del Beato Don Luigi Orione.\nNel 1902 realizz\u00f2 insieme a sei consorelle a La Spezia al numero civico 24 dello Stradone d'Oria un asilo infantile ed un laboratorio di cucito che intitol\u00f2 a Iolanda di Savoia.\nAttravers\u00f2 otto volte l'Atlantico per raggiungere l'America Latina. L'ultimo viaggio lo fece nel 1928 a 73 anni.\nLa Causa di Canonizzazione.\nMadre Teresa Michel si spense il 25 gennaio 1944 all'et\u00e0 di 88 anni ad Alessandria.\nCon il \"Processo Informativo\", nel 1953 fu avviata la \"Causa di Canonizzazione\". Giovanni Paolo II l'ha beatificata a Torino il 24 maggio 1998 con la lettera apostolica Si Vis, in occasione dell'ostensione della Sindone.\nLa memoria liturgica della beata \u00e8 posta dal Martyrologium Romanum al 25 gennaio, mentre la Congregazione delle Piccole Suore della Divina Provvidenza, adeguandosi alle decisioni della Diocesi di Alessandria, la ricorda il 23 gennaio."}
{"id": "628188", "revid": "984922", "url": "https://it.wikipedia.org/wiki?curid=628188", "title": "Cantone di Aignan", "text": "Il Cantone di Aignan era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628189", "revid": "767487", "url": "https://it.wikipedia.org/wiki?curid=628189", "title": "Giacomo Rust", "text": "Sulla formazione musicale di Rust non si conosce nulla. Tra il 1763 e il 1777 fu attivo a Venezia, dove debutt\u00f2 come operista nel 1763 con il dramma giocoso \"La contadina in corte\"; nella stessa citt\u00e0 segu\u00ec con le rappresentazioni di altre sue dodici opere. Durante questo periodo acquis\u00ec grande fama di compositore d'opere non solo in Italia, bens\u00ec anche all'estero, tanto che fu chiamato al servizio dell'arcivescovo di Salisburgo. Egli quindi fu nominato maestro di cappella presso la corte salisburghese il 12 giugno 1777, posto che verso la fine dell'anno dovette abbandonare a causa di improvvisi problemi di salute. Poco tempo dopo torn\u00f2 a Venezia per continuare la sua attivit\u00e0 operistica e nel 1783 si stabil\u00ec definitivamente a Barcellona dove assunse la carica di direttore della cappella della cattedrale.\nOpere.\n\"Sono note 25 opere di Rust; l'anno e la citt\u00e0 si riferiscono alla prima rappresentazione.\""}
{"id": "628190", "revid": "984922", "url": "https://it.wikipedia.org/wiki?curid=628190", "title": "Cantone di Marciac", "text": "Il Cantone di Marciac era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628191", "revid": "767487", "url": "https://it.wikipedia.org/wiki?curid=628191", "title": "Cantone di Masseube", "text": "Il Cantone di Masseube era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628192", "revid": "984922", "url": "https://it.wikipedia.org/wiki?curid=628192", "title": "Cantone di Mi\u00e9lan", "text": "Il Cantone di Mi\u00e9lan era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628193", "revid": "834", "url": "https://it.wikipedia.org/wiki?curid=628193", "title": "Lettera di trasporto aerea", "text": ""}
{"id": "628196", "revid": "1745361", "url": "https://it.wikipedia.org/wiki?curid=628196", "title": "Alastore (divinit\u00e0)", "text": "Alastore () \u00e8 una figura della mitologia greca e corrisponde alla personificazione della vendetta e delle lotte familiari ed \u00e8 stato associato anche con i peccati che si tramandano dal padre al figlio.\nCome un genio o uno spirito della casata nella mitologia romana, ha spesso incitato le persone ad uccidere o a compiere altri peccati.\nIn origine era un mortale, figlio di Neleo il re di Pilo, fu poi abbassato di grado a demone minore dopo che Eracle uccise lui e i suoi fratelli.\nInfluenza culturale.\nAlastor \u00e8 il nome del cavallo di Filippo II di Macedonia, il grande condottiero padre di Alessandro Magno. Celeberrimo per la sua bellezza, indomabilit\u00e0 e velocit\u00e0, il cavallo venne chiamato cos\u00ec proprio a causa delle sue caratteristiche che ricordavano quelle del temuto spirito della mitologia classica.\nNella demonologia cristiana, Alastor diventa il capo esecutore del re dell'inferno. \u00c8 citato nel \"Dizionario infernale\" di Jacques Collin de Plancy.\n\"Alastor: lo spirito della solitudine\" \u00e8 una delle opere dello scrittore romantico inglese Percy Shelley; composta nel 1816, assume i connotati di un'allegoria autobiografica, nella quale vengono espressi temi quali desolazione, solitudine e speranza.\nIn epoca moderna:"}
{"id": "628198", "revid": "984922", "url": "https://it.wikipedia.org/wiki?curid=628198", "title": "Cantone di Mirande", "text": "Il Cantone di Mirande era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628205", "revid": "984922", "url": "https://it.wikipedia.org/wiki?curid=628205", "title": "Cantone di Montesquiou", "text": "Il Cantone di Montesquiou era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628207", "revid": "984922", "url": "https://it.wikipedia.org/wiki?curid=628207", "title": "Cantone di Plaisance", "text": "Il Cantone di Plaisance era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628209", "revid": "1543377", "url": "https://it.wikipedia.org/wiki?curid=628209", "title": "Simboli della Contea di Roscommon", "text": "Lo stemma del Roscommon \u00e8 rimasto grosso modo sempre invariato. Consiste in uno scudo di colore azzurro nel quale sono situati vari elementi.\nUn triangolo verde con la punta verso il basso spicca all'interno dello scudo, e richiama in maniera figurativa il \"Ros di Comain\" da cui deriva anche il nome della contea. \nNell'area verde \u00e8 situata una croce, che rappresenta San Coman, l'Abbazia di Roscommon ed \u00e8 una stilizzazione della croce di Cong.\nL'antica corona riguarda invece Rathcroghan, dove, secondo Mac Firbis, \"molti dei re della dinastia Hereman furono seppelliti\".\nLa testa d'ariete rappresenta l'importanza per la contea dell'allevamento ovino, mentre il ramo di quercia \u00e8 un fatto pi\u00f9 recente, ovvero riconducibile alle origini del Dr. Douglas Hyde, primo Presidente della Repubblica d'Irlanda, ricordato nella contea proprio col ramoscello e la scritta \"An Craobhin Aoibhinn\".\nIn fondo allo scudo \u00e8 presente un nastro con il motto in latino, \"Constans Hiberniae Cor\" (Costante cuore d'Irlanda), che non solo suggerisce la locazione fisica della contea nell'isola, ma armonizza tutti gli elementi rappresentati nell'emblema.\nI colori sportivi e culturali della contea sono il giallo e blu."}
{"id": "628210", "revid": "767487", "url": "https://it.wikipedia.org/wiki?curid=628210", "title": "Cantone di Riscle", "text": "Il Cantone di Riscle era una divisione amministrativa dell'Arrondissement di Mirande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "628211", "revid": "80794", "url": "https://it.wikipedia.org/wiki?curid=628211", "title": "Mentan", "text": ""}
{"id": "628212", "revid": "834", "url": "https://it.wikipedia.org/wiki?curid=628212", "title": "Air Waybill", "text": ""}
{"id": "628222", "revid": "287204", "url": "https://it.wikipedia.org/wiki?curid=628222", "title": "Sylvia curruca", "text": "La bigiarella (Sylvia curruca Linnaeus, 1758), \u00e8 un uccello della famiglia Sylviidae, che vive nelle regioni a Nord dell'equatore, di Africa, Asia ed Europa.\nSistematica.\nNe sono conosciute sei sottospecie:"}
{"id": "628223", "revid": "1494169", "url": "https://it.wikipedia.org/wiki?curid=628223", "title": "P6", "text": ""}
{"id": "628224", "revid": "1782831", "url": "https://it.wikipedia.org/wiki?curid=628224", "title": "Monferrina", "text": "La monferrina \u00e8 un'antica danza popolare originaria del Monferrato. \u00c8 caratterizzata da un tempo di 6/8.\nLa \"monferrina\" \u00e8 diffusa nell'Italia del Nord con appellativi diversi: manfrina, manfrone (nei balli staccati dell'appennino bolognese) e danzata con schemi differenti, sovente di gruppo.\nDal titolo di questa danza deriva l\u2019espressione italiana \u201cfare la manfrina\u201d, che significa \u201cfare una messinscena allo scopo di ottenere qualcosa, convincere o coinvolgere qualcuno\u201d.\nMonferrina delle Quattro Province.\nCaratteristica \u00e8 la versione diffusa nelle Quattro province, dove pu\u00f2 essere ballata in coppia o in cerchio.\nNel ballo di coppia lo schema comprende una parte di \"polca a saltini\", un \"balletto\" di fronte tenendosi per la mano, scambio di posto tra i danzatori e un altro \"balletto\", si ripete da capo. Le coppie si muovono su un ampio cerchio che procede in senso antiorario.\nIn cerchio: i ballerini si tengono per mano, a coppie (uomo/donna). Si comincia con una passeggiata (in senso antiorario) con il passo tipico delle \"Quattro Province\"; ci si ferma e ogni cavaliere fa coppia con la dama alla sua sinistra; la coppia esegue un \"balletto\" in posizione frontale e staccata; i ballerini, dandosi il braccio destro, avanzano formando una nuova coppia che esegue un altro \"balletto\"; si ripete lo schema per tre volte. Stesso schema dell'alessandrina.\nIl passo che caratterizza questi balli esiste, con questa struttura, solo in suddetta zona e d\u00e0 il caratteristico movimento a queste danze. Composto di tre appoggi, il primo lungo (in levare) e gli altri due corti con rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili. La velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e discretamente conosciuto anche all'estero, in particolare in Francia.\nCome tutte le danze di questa zona viene suonata da una coppia di suonatori con piffero e fisarmonica.\nBalli staccati.\nNei balli staccati dell'Appennino bolognese la manfrina viene danzata in coppia (\"doppietto\"), in quartetto (\"manfrina alla modenese\", \"ven Mingon\", \"runcastelda\") o in gruppo. Questa versione viene chiamata \"manfrone\", tra i pi\u00f9 noti \"patrioti\" e la \"veneziana\", viene eseguita in cerchio, da coppie \"a cortege\", e se il numero dei danzatori \u00e8 elevato non viene seguita dalla \"tresca\" per motivi di spazio."}
{"id": "628225", "revid": "1610933", "url": "https://it.wikipedia.org/wiki?curid=628225", "title": "Bigiarella", "text": ""}
{"id": "628235", "revid": "767487", "url": "https://it.wikipedia.org/wiki?curid=628235", "title": "Distretto di contea di Blaenau Gwent", "text": "Il distretto di contea di Blaenau Gwent \u00e8 un distretto di contea del Galles meridionale.\nGeografia fisica.\nIl distretto confina a nord con la contea di Powys, a est con il Monmouthshire e il distretto di contea di Torfaen, a sud e a sud-ovest con quello di Caerphilly.\nIl territorio \u00e8 collinare ed attraversato dai fiumi Ebbw e Sirhowy. La citt\u00e0 principale \u00e8 Ebbw Vale posta nella valle del \"Ebbw Fawr\" e sede del consiglio del distretto. Altri centri sono Abertillery, Brynmawr e Tredegar.\nStoria.\nIl distretto nacque nel 1974 dall'unione dei distretti di \"Abertillery\", \"Ebbw Vale\", \"Nantyglo and Blaina\", \"Tredegar\"e \"Brynmawr\" e fece parte fino al 1996 della contea di Gwent.\nDal primo aprile del 1996 \u00e8 una unitary authority nata in attuazione del \"Local Government (Wales) Act\" del 1994.\nLista delle comunit\u00e0.\nIl distretto di contea di Blaenau Gwent era suddiviso nelle seguenti 8 comunit\u00e0:\nA partire dal 2010 le comunit\u00e0 divennero 11:"}
{"id": "628238", "revid": "125644352", "url": "https://it.wikipedia.org/wiki?curid=628238", "title": "Ugo Amoretti", "text": "La sua famiglia \u00e8 di origine di Chiusanico, comune in Valle Impero (Provincia di Imperia).\nCarriera.\nNato a Sampierdarena, inizi\u00f2 a giocare nel club ligure La Dominante.\nDopo un primo ingaggio nella Sestrese, esord\u00ec in Serie A con il Brescia il 2 febbraio 1930 contro la Cremonese.\nTorn\u00f2 nel 1930 alla Sestrese, dove sarebbe rimasto una stagione prima di venire ingaggiato per un biennio al Padova, dove conquist\u00f2 la promozione in Serie A.\nNel 1933 \u00e8 al dove ebbe carriera breve, prendendo solo temporaneamente il posto di Manlio Bagicalupo.\nNel suo curriculum ci sono anche la Fiorentina, dove incassa 23 reti in 30 partite, e la Juventus, alla quale arriv\u00f2 quando il Quinquennio dei bianconeri era terminato e non fu sempre il titolare indiscusso; l'allenatore Pozzo lo chiama in Nazionale durante questo periodo. Con la Juventus vinse la Coppa Italia 1937-1938.\nAl termine della sua avventura in bianconero pass\u00f2 all'Albenga e nel Liguria, girando un po' tutto il calcio ligure tra le due guerre.\nVanta sei convocazioni e una gara disputata in Nazionale, il 25 ottobre 1936 contro la Svizzera (4-2) e una in Nazionale B, giocata anche contro la Svizzera (5-0) il 2 aprile 1933.\nDivent\u00f2 in seguito allenatore, guidando tra le altre anche il Cuneo, la Sampdoria in Serie A e la Sambenedettese in Serie B. All'estero, allen\u00f2 per due anni (1958-1959 e 1959-1960) il Louren\u00e7o Marques (Mozambico, allora colonia portoghese), dove scopr\u00ec il giovane Eus\u00e9bio. Malgrado i tentativi, non riusc\u00ec a portarlo in club italiani a causa del blocco all'ingaggio di giocatori stranieri imposto dalla Federazione."}
{"id": "628240", "revid": "120736758", "url": "https://it.wikipedia.org/wiki?curid=628240", "title": "Dinastia Valois-Angoul\u00eame", "text": "La casa dei Valois-Angoul\u00eame \u00e8 un ramo collaterale dei Valois-Orl\u00e9ans, che regn\u00f2 sul trono di Francia dal 1515 al 1589.\nLa dinastia Valois-Angoul\u00eame si instaur\u00f2 sul trono di Francia a seguito della morte del re Luigi XII. Questi non aveva eredi maschi da far succedere al trono; la figlia Claudia, tuttavia, spos\u00f2 nel 1514 Francesco, conte di Angoul\u00eame, futuro re Francesco I (1515). \nIl ramo dinastico traeva origine da Giovanni, conte d'Angoul\u00eame (1399-1467), figlio minore del duca d'Orl\u00e9ans Luigi di Valois-Orl\u00e9ans, zio del re Luigi XII e nonno del re Francesco I.\nI re di Francia appartenuti a questo ramo furono:\nEnrico III mor\u00ec nel 1589 senza eredi. Gli successe al trono francese Enrico III di Navarra (IV di Francia) e il regno pass\u00f2 alla dinastia dei Borbone.\nRappresentazione genealogica.\n Ramo diretto dei Valois,\n da Carlo di Valois (\u20201328), figlio cadetto di Filippo III di Francia \n (\u20201285) \u2502\n \u2514\u2500\u2500&gt;Carlo V di Francia (\u20201380)\n \u2502 \u2193\n \u2502 la linea diretta dei Valois prosegue fino a Carlo VIII di Francia (\u20201498)\n \u2514\u2500\u2500&gt; Luigi, duca d'Orl\u00e9ans (\u20201407)\n \u2502 \u2514\u2500\u2500&gt;Carlo di Valois-Orl\u00e9ans (\u20201465)\n \u2502 \u2502 Luigi XII, primo ed unico re del Ramo Valois-Orl\u00e9ans\n \u2502 \u2514\u2500\u2500&gt;Luigi XII di Francia (\u20201515) \n \u2514\u2500\u2500&gt;Giovanni, conte di Agoul\u00eame (\u20201467)\n \u2514\u2500\u2500&gt;Carlo, conte di Agoul\u00eame (\u20201496)\n \u2502 con Francesco I inizia a regnare il ramo dei Valois-\n \u2502 Angoul\u00eame\n \u2514\u2500\u2500&gt; Francesco I di Francia (\u20201547)\n Francesco I di Francia \n \u2514\u2500\u2500&gt;Enrico II di Francia (\u20201559)\n \u2514\u2500\u2500&gt;Francesco II di Francia (\u20201560)\n \u2514\u2500\u2500&gt;Carlo IX di Francia (\u20201574)\n \u2514\u2500\u2500&gt;Enrico III di Francia (\u20201589)\nCon Enrico III termina la linea dei Valois. Risalendo \"per li rami\" il trono passer\u00e0 a Enrico III di Navarra, principe di Borbone, discendente da Roberto, conte di Clermont, figlio cadetto di Luigi IX di Francia"}
{"id": "628241", "revid": "599013", "url": "https://it.wikipedia.org/wiki?curid=628241", "title": "Julio Abbadie", "text": "Caratteristiche tecniche.\nSoprannominato \"el pardo\" per la sua chioma bruna, era un'ala estrosa e funambolica, che prediligeva i dribbling sulla fascia e crossare dal fondo del campo.\nCarriera.\nClub.\nNato da madre spagnola e padre francese, esord\u00ec nel Pe\u00f1arol nel 1950 realizzando 40 gol in 76 partite e vincendo 3 campionati uruguaiani.\nNel 1956 venne acquistato dal , che vinse la concorrenza del Milan e della Juventus: l'acquisto avvenne grazie anche a Arnaldo Piaggio. Abbadie esord\u00ec in maglia rossobl\u00f9 in amichevole contro l'Udinese (sconfitta per 3-2), partita nella quale si fece notare per due assist e procurandosi un rigore. Esord\u00ec invece in partite ufficiali il 16 settembre 1956 contro la Roma a Marassi nella prima giornata della Serie A 1956-1957 (1-1).\nNei suoi primi due campionati contribu\u00ec in maniera determinante a salvare il Genoa dalla retrocessione: nel 1956-1957 l'ultima gara che disput\u00f2 fu contro il Napoli; non avrebbe dovuto giocare a causa di uno stiramento, ma era tanto importante che venne fatto scendere lo stesso in campo, servendo a Corso il passaggio per il gol-vittoria che valse la salvezza. Nel 1957-1958, invece, gioc\u00f2 come punta segnando 13 reti.\nUna delle sue migliori partite fu il derby contro la Sampdoria del 1\u00ba novembre 1957, vinto dal Genoa per 3-1. Dopo l'iniziale vantaggio della Sampdoria, fu proprio Abbadie a realizzare gli assist che mandarono in rete Firotto, Corso e Leoni. Colpito da una pleurite che lo tenne al lungo lontano dal campo, gioc\u00f2 l'ultima partita con i rossoblu nella gara Genoa-Palermo del 29 maggio 1960 (1-1), per un totale di 95 presenze e 24 reti, prima della retrocessione in Serie B dei genoani (colpiti anche dal Caso Cappello).\nNel 1960 pass\u00f2 al Lecco, sempre in Serie A, rimanendovi per quasi due anni prima di ritornare in patria, nuovamente al Pe\u00f1arol, dove concluse la carriera, quasi quarantenne, nel 1969. Con la squadra uruguaiana vinse la Coppa Libertadores nel 1966 e, sempre nello stesso anno, la Coppa Intercontinentale contro il Real Madrid, oltre a 5 titoli nazionali. In totale nei due periodi di militanza gioc\u00f2 170 partite e segn\u00f2 60 reti con la maglia giallonera.\nNazionale.\nCon la Nazionale uruguaiana Abbadie gioc\u00f2 26 partite realizzando 14 gol.\nFece parte della rosa dell'Uruguay che prese parte ai Mondiali del 1954 in Svizzera, dove raggiunse il 4\u00ba posto dopo le sconfitte in semifinale contro l' (4-2 dopo i tempi supplementari), partita nella quale Abbadie non scese in campo, e nella finale per il 3\u00ba posto contro l' (3-1). Durante la manifestazione disput\u00f2 4 partite segnando una doppietta nel 7-0 ottenuto contro la nella seconda partita del girone eliminatorio.\nVenne anche convocato per i Mondiali del 1966 in Inghilterra, ma fu costretto a rinunciare a causa di uno stiramento muscolare."}
{"id": "628247", "revid": "1305772", "url": "https://it.wikipedia.org/wiki?curid=628247", "title": "SS2", "text": ""}
{"id": "628248", "revid": "17654", "url": "https://it.wikipedia.org/wiki?curid=628248", "title": "Boletus felleus", "text": ""}
{"id": "628249", "revid": "767487", "url": "https://it.wikipedia.org/wiki?curid=628249", "title": "Friedrich Ruttner", "text": "Si laure\u00f2 in medicina nel 1938 presso l'Universit\u00e0 di Innsbruck e si dedic\u00f2 in particolar modo allo studio della biologia delle api. Nel 1965 divent\u00f2 professore di zoologia presso l'universit\u00e0 di Francoforte.\nDal momento dell'arrivo di \"Varroa destructor\" in Germania, dedic\u00f2 grande parte dei propri sforzi nel controllo delle infestazioni dell'acaro."}
{"id": "628250", "revid": "1573940", "url": "https://it.wikipedia.org/wiki?curid=628250", "title": "Emberiza cia", "text": "Lo zigolo muciatto (\"Emberiza cia\" ) \u00e8 un uccello passeriforme della famiglia degli Emberizidi.\nDescrizione.\nIl maschio ha testa e gola grigio cenere, striature nere sulla sommit\u00e0 del capo e attraverso gli occhi. Il ventre \u00e8 rosso-castano, il dorso \u00e8 castano. La femmina \u00e8 pi\u00f9 chiara e senza striature.\nDistribuzione e habitat.\nLa specie ha un'ampia areale che si estende dall'Europa al Nord Africa, all'Asia. Nidifica in zone montagnose dell'Italia escluso la Sardegna, da aprile ad agosto\nSistematica.\nSe ne conoscono sei sottospecie:"}
{"id": "628251", "revid": "1610933", "url": "https://it.wikipedia.org/wiki?curid=628251", "title": "Zigolo muciatto", "text": ""}
{"id": "628255", "revid": "767487", "url": "https://it.wikipedia.org/wiki?curid=628255", "title": "Wilde (film)", "text": "Wilde \u00e8 un film del 1997 diretto da Brian Gilbert.\nRappresenta il debutto di Orlando Bloom sul grande schermo.\nTrama.\nOscar Wilde torna in Inghilterra dagli Stati Uniti e decide di sposare Costance Lloyd, ragazza di buona famiglia che gli piace e che presto gli d\u00e0 due bambini. Intanto, Oscar ha una doppia vita: quella di un acclamato e vezzeggiato scrittore di talento, che con l'ironia \u00e8 capace di far riflettere il suo pubblico sulle convenzioni inglesi contro cui si \u00e8 battuto tutta la vita, e quella di un uomo che ha scoperto da poco la sua natura omosessuale. Quando Costance invita Robbie Ross, canadese, da loro, ha degli incontri fugaci con lui, e poi con Mister Gray (che gli ispirer\u00e0 \"Il ritratto di Dorian Gray\").\nMa \u00e8 durante la rappresentazione teatrale di \"Il ventaglio di Lady Windermere\" che gli viene presentato colui che diventer\u00e0 l'amore della sua vita e la sua catastrofe: Alfred Douglas (Bosie).\nWilde \u00e8 colpito dalla sua bellezza, dalla sua giovinezza e dal suo fascino e decide di guidarlo e di istruirlo come gli antichi maestri greci. La loro storia \u00e8 dolce e velenosa: talvolta si capiscono con una sintonia perfetta, in altri momenti il carattere ribelle di Bosie lo spinge a vergognarsi di amare gli uomini e a maltrattare Oscar senza riconoscere i sacrifici che fa per lui (trascurare la famiglia e la carriera, sperperare i soldi per fargli dei regali).\nAd un certo punto litigano furiosamente e durante un periodo di assenza, il genio creativo di Oscar produce altre due splendide commedie prima che si riappacifichino e ritorni a dedicarsi solo a lui senza pi\u00f9 tener conto del resto.\nLe cose precipitano nel momento in cui il marchese di Queensberry, padre di Bosie, fa di tutto per ostacolare la loro relazione. Anche se incontra Oscar Wilde e ammette che sia una persona colta e raffinata, lo giudica un pervertito e minaccia addirittura il figlio di negargli i suoi soldi se continuer\u00e0 ad avere una relazione con lui. Ci\u00f2 non fa altro che spingere Bosie a vedere Wilde ancora di pi\u00f9 per ripicca.\nNel frattempo, il successo del protagonista raggiunge il massimo con \"L'importanza di chiamarsi Ernesto\" e per un breve arco di tempo le cose sembrano incanalarsi nella normalit\u00e0, tuttavia il marchese si prende pubblicamente gioco di lui accusandolo di essere un sodomita.\nSordo alle proteste di Ross (che \u00e8 sempre rimasto al suo fianco come amico bench\u00e9 sia innamorato di lui), Oscar Wilde decide di seguire Bosie e portare il caso in tribunale. In seguito ad un lungo processo, appunto il \"Processo Wilde\", si trova costretto a mentire sotto giuramento e il marchese riesce a presentare dei prostituti che denunciano alla societ\u00e0 intera l'omosessualit\u00e0 del talentuoso scrittore. Come se non bastasse, viene svelato il significato di \"Two Lovers\" (\"Due amanti\"), poesia di Bosie, che riguarda proprio il grande affetto di un uomo anziano per un giovane. Niente di ci\u00f2 che Oscar Wilde afferma in sua difesa pu\u00f2 salvarlo: egli viene ritenuto colpevole di grave immoralit\u00e0 e condannato a due anni di detenzione.\nLa faccenda getta discredito sulla sua brillante carriera. La moglie Costance viene addirittura esortata dalle sue amiche a scappare e a far istruire i suoi figli all'estero per far avere loro una vita normale: lei, per\u00f2, nonostante lo scandalo, rifiuta di abbandonare il marito, perch\u00e9 riesce ad immedesimarsi nella sua sofferenza e a capirlo fino in fondo. Wilde trascorre due anni ai lavori forzati nel carcere di Reading, dove compone il celebre \"De Profundis\": durante la sua carcerazione, Wilde muta molto, si mette in discussione e si ripromette di non rivedere pi\u00f9 Bosie. Tuttavia, poco dopo la morte di Costance, Oscar, distrutto da tanti avvenimenti, non riesce pi\u00f9 a sopportare la distanza che lo divide da Bosie e lo ritrova in Italia."}
{"id": "628256", "revid": "118560361", "url": "https://it.wikipedia.org/wiki?curid=628256", "title": "Valiha", "text": "La valiha \u00e8 uno strumento musicale a corde tipico del Madagascar. Assomiglia a una cetra con la cassa armonica realizzata con una canna di bamb\u00f9 di grande diametro. Le corde erano tradizionalmente fatte con fili di corteccia della pianta; oggi sono comunemente usate corde di chitarra o dai fili metallici che, attorcigliati, formano i cavi dei freni delle biciclette. In questo caso, ogni corda pu\u00f2 essere costituita da un singolo filo o da due fili attorcigliati. I ponticelli sono realizzati con piccoli pezzi di legno fissati a diverse distanze lungo la canna.\nIl pi\u00f9 grande suonatore di valiha fu probabilmente Rakotosafy, nato nel 1938. Solo poche registrazioni delle sue performance sono ancora reperibili; quasi tutte sono state incise negli studio della radio malgascio Malagasy Radio. Su Rakotosafy \u00e8 stato realizzato un documentario dal titolo \"Like a God When He Plays\" (\"come un Dio quando suona\"). Altri musicisti celebri sono Zeze, Mama Sana, Tovo, Rajery, Sylvestre Randafison e Justin Vali."}
{"id": "628264", "revid": "124898157", "url": "https://it.wikipedia.org/wiki?curid=628264", "title": "Video on demand", "text": "Il video on demand (termine mutuato dall'inglese che tradotto letteralmente significa video su richiesta), in acronimo VOD, \u00e8 un servizio interattivo della televisione. Il servizio permette agli utenti di fruire, gratuitamente o a pagamento, di un prodotto di intrattenimento (musica, film, serie TV...) in qualsiasi momento e luogo tramite una connessione internet. Si basa sul concetto informatico di on-demanding.\nUn nuovo concetto di televisione.\nIl \"video on demand\" rappresenta un vero e proprio ribaltamento del concetto stesso di televisione, la quale \u00e8 nata ed \u00e8 diffusa prevalentemente fino ad oggi come fruizione di programmi televisivi senza possibilit\u00e0 immediata per l'utente di richiedere uno specifico programma televisivo.\nPrima dell'avvento del video on demand, il palinsesto, cio\u00e8 il programma televisivo e l'orario in cui \u00e8 possibile fruirne, era stabilito dal provider televisivo e l'utente aveva solo la possibilit\u00e0 di scegliere tra i vari programmi televisivi messi in onda contemporaneamente dalle varie emittenti televisive.\nCon il video on demand \u00e8 invece l'utente che definisce il palinsesto secondo i propri desideri e le proprie necessit\u00e0, e non il provider televisivo come con il sistema tradizionale. Le uniche limitazioni sono date dalla variet\u00e0 dei programmi televisivi tra cui poter scegliere, cio\u00e8 dalla ricchezza degli archivi dei programmi televisivi messi a disposizione dai provider televisivi.\nVisti i significativi cambiamenti per l'utente nelle possibilit\u00e0 di fruizione del programma televisivo con il video on demand, in riferimento a questo si parla di \"televisione on demand\" o \"TV on demand\".\nAspetti tecnologici.\nDa un punto di vista tecnologico la differenza pi\u00f9 rilevante tra il video on demand e la normale televisione \u00e8 che nel video on demand il programma televisivo \u00e8 trasmesso solo se l'utente lo richiede mentre nella normale televisione il programma televisivo \u00e8 trasmesso anche se l'utente non lo richiede.\nPer fornire il video on demand \u00e8 necessario che la rete per telecomunicazioni con cui lo si fornisce stabilisca una connessione di tipo punto-punto bidirezionale tra il provider televisivo e l'utente, e che il canale di trasmissione sia a banda sufficientemente larga (banda larga) per trasportare un segnale televisivo con qualit\u00e0 accettabile.\nPer tali motivi il video on demand \u00e8 realizzabile pi\u00f9 facilmente sulle reti per telecomunicazioni proprie della televisione via cavo e di Internet, e molto pi\u00f9 difficilmente sulle reti per telecomunicazioni proprie della televisione satellitare o terrestre, in virt\u00f9 delle peculiarit\u00e0 di tali reti. Per quanto riguarda in particolare Internet, per soddisfare la necessit\u00e0 di un canale trasmissivo sufficientemente ampio da trasportare un segnale televisivo con qualit\u00e0 accettabile, serve una linea a banda larga in fibra ottica o tecnologia ADSL evoluta (ADSL2, ADSL2+ e VDSL).\nUn esempio di tecnologia televisiva in grado di fornire il video on demand \u00e8 l'IPTV.\nModalit\u00e0 di trasmissione.\nLe modalit\u00e0 di trasmissione dati all'utente possono essere:\nCon lo streaming l'utente dopo aver richiesto il programma televisivo pu\u00f2 fruirne immediatamente. Con il download streaming l'utente dopo aver richiesto il programma televisivo per fruirne deve attendere di riceverne una parte. Con il download l'utente dopo aver richiesto il programma televisivo per fruirne deve attendere di riceverlo tutto.\nPiattaforme streaming.\nIn Italia il video on demand \u00e8 stato in passato fornito da Infostrada TV (via ADSL), dalla TV di Fastweb (fibra ottica e ADSL), da Alice Home TV (ADSL), da Mediaset Premium sui decoder Premium On Demand con il servizio Premium Play, da Sky sui decoder My Sky con il servizio Sky On Demand (di TIM via ADSL), tutti in tecnologia IPTV. Fino al 2008 anche Tiscali offriva questo servizio nell'ambito dell'offerta Tiscali TV, ma \u00e8 stato dismesso ad inizio 2009. Anche la Rai ha la sua offerta on demand, accessibile dal sito RaiPlay, sul quale \u00e8 disponibile anche lo streaming in diretta dei suoi canali. Disponibile dal 19 novembre 2008 anche l'on demand sulla console Xbox 360 e dal 2009 su PlayStation 3 tramite VidZone, da settembre 2010 \u00e8 possibile acquistare e noleggiare film sul PlayStation Store. Da novembre 2010 \u00e8 possibile acquistare e noleggiare film sull'iTunes Store.\nAttualmente i pi\u00f9 importanti fornitori disponibili in Italia sono: Chili (dal 2012), DAZN (dall'8 luglio 2015), Disney+ (dal 24 marzo 2020), Facebook Watch (dal 10 agosto 2017), Netflix (dal 22 ottobre 2015), Now (dal 2 aprile 2014), Amazon Prime Video (da dicembre 2016), RaiPlay (dal 2006), TIMvision (dal 16 dicembre 2009), Vativision (dall'8 giugno 2020), VVVVID (dall'aprile 2014) e YouTube Premium (dal 2014) e Mediaset Infinity (nata nel 2021 dalla fusione tra Mediaset Play e Infinity TV)."}
{"id": "628270", "revid": "125731056", "url": "https://it.wikipedia.org/wiki?curid=628270", "title": "In the Mood for Love", "text": "In the Mood for Love (; ) \u00e8 un film del 2000 scritto, diretto e prodotto da Wong Kar-wai.\nConosciuto anche con il titolo originale cantonese Faa yeung nin wa, il film \u00e8 ispirato al romanzo breve \"Un incontro\" (noto anche come \"Intersection\") di Liu Yichang.\n\"In the Mood for Love\" doveva originariamente essere il capitolo di un film a episodi dedicato al cibo, ma durante la sua lavorazione l'idea originale si \u00e8 evoluta progressivamente fino a prendere la durata di un lungometraggio a s\u00e9 stante. La trama narra una storia d'amore universale, ma calata negli anni '60 durante il periodo della progressiva occidentalizzazione di Hong Kong e del crollo degli imperi coloniali, cos\u00ec da assumere una funzione metaforica rappresentando il cambiamento irreversibile causato dalle decisioni prese nella propria vita.\nSecondo la rivista \"Sight &amp; Sound\", la pellicola \u00e8 al ventiquattresimo posto nella lista dei 100 film migliori di tutti i tempi.\nTrama.\nLa storia si apre in una comunit\u00e0 di Shanghai in esilio a Hong Kong nel 1962. Chow Mo-wan, caporedattore di un giornale, e Su Li-zhen, segretaria di una compagnia di navigazione, si trasferiscono lo stesso giorno nello stesso palazzo in due appartamenti attigui. Ognuno ha un coniuge che lavora e spesso li lascia soli durante i turni di straordinario. La vita sociale nel palazzo \u00e8 molto vivace e gli inquilini spesso si ritrovano tutti insieme a mangiare e giocare a Mah Jong con la signora Suen, amichevole ma invadente padrona di casa, tranne Chow e Su che si trovano spesso soli nelle loro stanze. Le loro vite si intersecano spesso nelle situazioni quotidiane, in particolare quando scendono al mercato di strada a comprare da mangiare, a volte incrociandosi senza vedersi.\nChow e Su iniziano a sospettare che i loro rispettivi coniugi abbiano una relazione clandestina quando si accorgono di aver ricevuto da loro gli stessi regali che loro si erano fatti a vicenda, quasi fossero stati comprati doppi. Si chiedono per quale motivo sia iniziato il loro rapporto e come si svolga.\nChow presto invita Su ad aiutarlo a scrivere un serial di arti marziali per il suo giornale, ma i loro vicini iniziano a notare le assenze prolungate di Su dal suo appartamento, e nel contesto socialmente conservatore della Hong Kong anni '60 quest'amicizia viene vista in malo modo. Chow allora affitta una stanza d'albergo lontano dall'appartamento, dove lui e Su possono lavorare insieme senza attirare l'attenzione. La relazione tra Chow e Su \u00e8 del tutto platonica, in quanto ritengono che se consumassero si degraderebbero moralmente allo stesso livello dei loro coniugi fedifraghi. Col passare del tempo, tuttavia, riconoscono di aver sviluppato sentimenti reciproci. Chow decide di lasciare Hong Kong per un lavoro a Singapore e chiede a Su di andare con lui: Chow la aspetta a lungo nella camera d'albergo, ma se ne va proprio mentre Su corre gi\u00f9 per le scale del suo appartamento, arrivando infine nella stanza d'albergo ormai vuota, troppo tardi per unirsi a Chow.\nL'anno successivo, Su va a Singapore e visita l'appartamento di Chow, ma non lo trova. Chiama Chow, che sta lavorando per un giornale di Singapore, ma rimane in silenzio quando Chow risponde. Pi\u00f9 tardi, Chow si rende conto che lei ha visitato il suo appartamento dopo aver visto un mozzicone di sigaretta macchiato di rossetto nel suo posacenere. Mentre cena con un amico, Chow racconta che nei tempi antichi una persona che aveva un segreto che non poteva essere confessato andava in cima a una montagna, faceva un buco nel tronco di un albero, sussurrava il segreto in quel vuoto e poi lo sigillava con del fango.\nTre anni dopo, Su fa visita alla sua ex padrona di casa, la signora Suen. La signora Suen sta per emigrare negli Stati Uniti d'America e Su chiede se l'appartamento \u00e8 disponibile per l'affitto. Qualche tempo dopo, Chow torna a visitare i suoi vecchi proprietari, i Koo, ma scopre che sono emigrati nelle Filippine. Chiede della famiglia Suen della porta accanto e il nuovo proprietario gli dice che una donna e suo figlio ora vivono l\u00ec. Se ne va senza rendersi conto che la signora che vive l\u00ec \u00e8 Su.\nIl film termina a Siem Reap, in Cambogia, dove Chow visita Angkor Wat. Nel sito di un monastero in rovina, sussurra per qualche tempo in una cavit\u00e0 in un muro e poi la sigilla con della terra.\nProduzione.\nSceneggiatura.\nNonostante la trama molto articolata, il film non ha una vera e propria sceneggiatura, e molte scene furono improvvisate dagli attori sul canovaccio dato dal regista, esattamente come era successo nel precedente film \"Happy Together\".\nLe riprese, che si prolungarono per quindici mesi, vennero effettuate a Bangkok e in Cambogia per gli esterni e a Hong Kong per gli interni. Dietro la cinepresa si alternarono due direttori della fotografia: Christopher Doyle, che abbandon\u00f2 il set a un terzo della lavorazione lasciando in eredit\u00e0 il suo gusto per i colori acidi, e Mark Lee, celebre per le collaborazioni con Hou Hsiao-hsien, che porta con s\u00e9 la predilezione per le inquadrature dentro le inquadrature.\nAl contrario delle precedenti opere del regista, \"In the Mood for Love\" non si avvale dell'uso della macchina a mano o di luci naturali, che danno allo spettatore l'impressione di essere parte del film, ma al contrario si fa ampio uso di tecniche di ripresa stranianti come carrellate, ralenti, frammenti racchiusi fra dissolvenze al nero e primissimi piani cos\u00ec ravvicinati da essere quasi astratti, il tutto con luci particolarmente innaturali. Come dichiarato dallo stesso regista, le inquadrature che esaltano linee architettoniche inusuali e la narrazione attraverso sottrazioni ed ellissi narrative rivelano l'ispirazione da Michelangelo Antonioni e da Robert Bresson.\nMontaggio.\nIl montaggio originale di circa due ore \u00e8 stato ridotto a poco pi\u00f9 di un'ora e mezzo: furono eliminate scene degli incontri all'hotel, alcune situazioni a Singapore, una sequenza ambientata nel 1972 e un finale alternativo nel tempio dove i due si vedevano casualmente per l'ultima volta. La scelta di eliminare progressivamente ogni passaggio, lasciando vuoti di memoria, rappresenta la vera anima del film. L'incanto di questo tempo ignoto dove tutto deve rimanere nascosto, sotterraneo, svanisce lentamente a ogni esitazione, a ogni parola non detta. Dapprima impotenti, congelati in un'intenzione amorosa che non si compie, stretti in corridoi claustrofobici, bagnati dalla pioggia, i corpi riprendono a vivere e a invecchiare anche se con un intimo, doloroso sentimento di perdita. Quel che si vuole sottrarre a questa fatale erosione, si affida a una vecchia leggenda, al sacro di un luogo indifferente al tempo: il tempio cambogiano a cui Chow consegna il suo segreto perch\u00e9 non sia mai scoperto da nessuno.\nColonna sonora.\nLa colonna sonora mescola influenze orientali ed occidentali, affidandosi in particolare alle canzoni di Nat King Cole, a un tema di valzer di Shigeru Umebayashi tratto dal film giapponese \"Yumeji\" di Seijun Suzuki del 1991, e a temi nuovi di Michael Galasso.\nLa colonna sonora \u00e8 stata distribuita in download digitale e CD a partire da venerd\u00ec 10 novembre 2000.\nDistribuzione.\nData di uscita.\nLe date di uscita internazionali nel corso del 2000 sono state:\nEdizioni home video.\nIn Italia, l'edizione speciale in due DVD fu distribuita a partire dal 20 novembre 2001 dalla Eyescreen Home video: il disco 1 contiene il film, i trailer e un commento sulla colonna sonora, mentre il disco 2 contiene un'intervista a Wong Kar-wai, un dietro-le-quinte, scene inedite, e il finale alternativo lungo 34 minuti e suddiviso in quattro capitoli: \"Il segreto della camera 2046\", \"Singapore\", \"Gli anni '70\" e \"Angkor Wat\", tutti con il commento del regista. L'edizione a un DVD singolo venne distribuita in Italia dall'etichetta LuckyRed e Medusa DVD.\nAccoglienza.\nIncassi.\nComplessivamente, \"In the Mood for Love\" ha incassato dollari negli Stati Uniti e dollari nel resto del mondo, per un totale di dollari.\nCritica.\nL'aggregatore di recensioni Rotten Tomatoes riporta che il 91% di 138 critici campionati ha dato le recensioni positive di film, che ha ottenuto una media di voto di 7,9 su 10. Il consenso della critica presente sul sito riporta: \u00abquesta storia d'amore sobria, con buone interpretazioni dei suoi protagonisti, \u00e8 sia visivamente bella che emotivamente commovente\u00bb. Su Metacritic, la pellicola riporta un punteggio di 85 su 100, basato su 28 recensioni, indicante un'\u00abacclamazione universale\u00bb.\nRiconoscimenti.\nL'autorevole rivista del British Film Institute \"Sight &amp; Sound\" l'ha inserito tra i trenta film chiave del primo decennio del XXI secolo.\nNel 2016, il canale audio-televisivo britannico BBC ha compiuto un sondaggio tra 177 critici cinematografici da 36 paesi. Lo scopo \u00e8 stato quello di individuare \"il pi\u00f9 grande film del 21\u00ba secolo\" (tra quelli distribuiti in sala tra il 2000 e il 2015). Il film \"In the Mood for Love\" si \u00e8 guadagnato il secondo posto in classifica, dopo \"Mulholland Drive\" (al primo posto) e prima de \"Il petroliere\" (al terzo posto)."}
{"id": "628274", "revid": "287204", "url": "https://it.wikipedia.org/wiki?curid=628274", "title": "Scudo perale", "text": ""}
{"id": "628275", "revid": "121536782", "url": "https://it.wikipedia.org/wiki?curid=628275", "title": "Museo (Alessandria)", "text": "Il Museo (\"museion\" in greco, \"musaeum\" in latino) eretto ad Alessandria d'Egitto per iniziativa di Tolomeo I, era un edificio dedicato alle Muse, ossia alle figlie di Zeus. \nLuogo d'incontro tra dotti e anche di insegnamento, rappresent\u00f2 per secoli la massima istituzione culturale del mondo ellenistico. \nTra le figure che hanno legato il loro nome al Museo possiamo ricordare Euclide, ma anche Eratostene e il medico Erofilo, fondatore della medicina sperimentale e Ipazia\nIl termine \u00e8 entrato nell'uso comune in molte lingue moderne, a partire dal XVII secolo, per indicare un luogo dove sono conservate collezioni di opere d'arte o reperti archeologici. A partire dal XX secolo il termine \u00e8 stato usato anche per indicare collezioni di oggetti di varia provenienza."}
{"id": "628277", "revid": "125349996", "url": "https://it.wikipedia.org/wiki?curid=628277", "title": "Nouadhibou", "text": "Nouadhibou (\u0646\u0648\u0627\u0630\u064a\u0628\u0648 in arabo; gi\u00e0 Port-\u00c9tienne; 80.000 abitanti al 2005) \u00e8 la seconda citt\u00e0 della Mauritania e polo commerciale del paese.\nSi trova nel nord del paese, sulla penisola di Capo Blanco, vicino al confine col Sahara Occidentale e al mare. \u00c8 la capitale della regione di Dakhlet-Nouadhibou, regione prevalentemente desertica di circa 87.000 abitanti.\nLa principale attivit\u00e0 commerciale della citt\u00e0 \u00e8 la pesca, che pu\u00f2 contare su una delle acque pi\u00f9 pescose dell'Atlantico; tuttavia, l'industria maggiore \u00e8 la lavorazione del ferro, che viene trasportato via treno dalle citt\u00e0 minerarie dell'interno Zou\u00e9rat e F'Derick. Il cosiddetto treno del ferro trasporta anche passeggeri e auto e pu\u00f2 essere considerato una delle attrazioni della citt\u00e0: \u00e8 il \"treno pi\u00f9 lungo del mondo\" e pu\u00f2 raggiungere i 2,5\u00a0km di lunghezza.\nInfrastrutture e trasporti.\nPresso la citt\u00e0 \u00e8 operativo l'aeroporto di Nouadhibou, che assicura collegamenti nazionali e internazionali."}
{"id": "628279", "revid": "36426", "url": "https://it.wikipedia.org/wiki?curid=628279", "title": "Stanislao Osio", "text": "Biografia.\nNacque a Cracovia nel 1504 da una nobile famiglia di origine tedesca, figlio di Ulrich e Anna Hosius: studi\u00f2 presso le universit\u00e0 di Cracovia, Bologna e Padova, dove si addottor\u00f2 in \"utroque iure\" nel 1534.\nSegretario di Sigismondo I di Polonia e canonico della cattedrale di Cracovia, fu vescovo di Che\u0142mno (sede poi trasferita a Pelplin) dal 12 luglio 1549; nel 1551 venne trasferito alla sede metropolitana di Varmia (principato ecclesiastico). Sigismondo II lo volle come suo ambasciatore presso Ferdinando I di Boemia a Praga e presso Carlo V a Gand e Bruxelles: in seguito, venne chiamato presso la Santa Sede, dove prest\u00f2 servizio come diplomatico.\nPapa Pio IV lo innalz\u00f2 al cardinalato nel concistoro del 26 febbraio 1561: ottenne il titolo di San Lorenzo in Panisperna ma opt\u00f2 poi per quello di San Pancrazio, quindi per quello di Santa Sabina e per quello di San Teodoro; fu legato \"a latere\" in Polonia e legato pontificio al Concilio di Trento.\nIn seguito opt\u00f2 per il titolo di Santa Prisca, e poi ancora per quelli di Santa Anastasia, San Clemente, San Pietro in Vincoli ed infine per quello di Santa Maria in Trastevere.\nIl 18 maggio 1571 fu nominato Camerlengo del Sacro Collegio, carica che tenne fino al 23 gennaio 1572.\nCampione della controriforma in Polonia, fu amico di San Pietro Canisio e lasci\u00f2 una \"Confessio Catholicae Fide\".\nIl suo monumento funebre si trova nella basilica di Santa Maria in Trastevere, nel presbiterio, subito a destra del'abside.\nIl 5 agosto del 2006 \u00e8 iniziato il processo per la sua beatificazione.\nConclavi.\nDurante il suo periodo di cardinalato Stanislao Osio partecip\u00f2 al conclave del 1572 che elesse papa Gregorio XIII, ma manc\u00f2 al precedente del 1565-1566, che aveva eletto papa Pio V.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "628280", "revid": "1305772", "url": "https://it.wikipedia.org/wiki?curid=628280", "title": "Agrinio", "text": "Agrinio () \u00e8 un comune della Grecia situato nella periferia della Grecia occidentale (unit\u00e0 periferica dell'Etolia-Acarnania) con 96.889 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 1.229\u00a0km\u00b2 e la popolazione \u00e8 passata da 57.174 a 96.889 abitanti.\nStoria.\nAgrinio, fondata secondo il mito da Agrio, padre degli Agrei, in epoca antica fu contesa da Etoli e Acarnani, trovandosi nel confine tra le due popolazioni greche. Nel 314 a.C. fu distrutta da Cassandro. \nLa citt\u00e0 risorse durante il periodo ottomano con il nome di Vrachori. In seguito all'Indipendenza della Grecia fu rinominata con l'antico nome: Agrinio.\nAlla fine del XIX e agli inizi del XX secolo la popolazione di Agrinio crebbe, anche grazie all'arrivo di rifugiati microasiatici e all'immigrazione interna dall'Epiro e dall'Euritania. Nel XX secolo si svilupp\u00f2 una fiorente industria del tabacco. Inoltre \u00e8 importante la coltivazione di ulivi."}
{"id": "628281", "revid": "4968686", "url": "https://it.wikipedia.org/wiki?curid=628281", "title": "Lemma di urysohn", "text": ""}
{"id": "628284", "revid": "580", "url": "https://it.wikipedia.org/wiki?curid=628284", "title": "Museo etnico della civilt\u00e0 salentina", "text": "Il Museo etnico della civilt\u00e0 salentina \"Agrilandia Museum\" \u00e8 un museo etnografico di Brindisi fondato da Marcello Agrifani che ne \u00e8 l'attuale direttore.\nIl museo offre al turista la possibilit\u00e0 di osservare sculture lignee ed di pietra e numerosi reperti che risalgono agli ultimi 400 anni. Tali strumenti riguardano tra l'altro la lavorazione della terra, la coltivazione del grano, della vite e dell'ulivo. Pi\u00f9 di 200 reperti sono stati classificati dalla sovraintendenza alle bele arti di Lecce, come reperti di rilevanza nazionale. Presenta inoltre soggetti interessanti come particolari attrezzi di lavoro come aratri, falci, seminatrici, mulini, orci di terracotta oltre a un'interessante descrizione dei cicli di lavorazione dell'olio, del latte, del grano e del vino nel Salento.\nSi trova a Cellino San Marco, in Via San Pietro Vernotico, adiancente ufficio vendite cooperative vini Due Palme."}
{"id": "628285", "revid": "13604", "url": "https://it.wikipedia.org/wiki?curid=628285", "title": "Arpeggio", "text": ""}
{"id": "628288", "revid": "124476993", "url": "https://it.wikipedia.org/wiki?curid=628288", "title": "Pe\u00f1\u00f3n de V\u00e9lez de la Gomera", "text": "Pe\u00f1\u00f3n de V\u00e9lez de la Gomera \u00e8 una piccola penisola rocciosa situata sulla costa mediterranea del Marocco, appartenente politicamente alla Spagna.\nAssieme ad altri territori spagnoli sulla costa del Nord Africa, \u00e8 considerata una \"plaza de soberan\u00eda\" (\"piazza, posto di sovranit\u00e0\") ed \u00e8 dipendente, a livello amministrativo, dalla citt\u00e0 autonoma di Melilla. Analogamente alle altre \"plazas de soberan\u00eda\" spagnole in Nordafrica, \u00e8 rivendicata dal Marocco.\nGeografia.\nCon una estensione di 19\u00a0000 m\u00b2, e situata a circa 117 km a sudest di Ceuta, la maggiore exclave spagnola del Nord Africa, il \"Pe\u00f1\u00f3n de V\u00e9lez de la Gomera\" era in origine un'isola, fino a che nel 1930 (o nel 1934, a seconda delle fonti) gli apporti del fiume Bades e una forte scossa sismica favorirono la formazione di un istmo sabbioso, largo al minimo 85 metri, che la colleg\u00f2 permanentemente alla costa marocchina, costituendo di fatto il confine terrestre pi\u00f9 corto tra i due Stati, nonch\u00e9 il confine tra due paesi sovrani pi\u00f9 corto del mondo. La penisola non ospita insediamenti urbani, ma una roccaforte (\"Pe\u00f1\u00f3n\") con una guarnigione militare di circa 60 soldati.\nStoria.\nStoricamente l'isola divenne propriet\u00e0 della Spagna nel 1508, a seguito di una vittoriosa campagna militare condotta dal conte Pedro Navarro contro un gruppo di pirati che la controllavano. Fu occupata successivamente dal Marocco nel 1522, ma fu riconquistata definitivamente alla Spagna nel 1564, da Garc\u00eda \u00c1lvarez de Toledo, vicer\u00e9 di Catalogna.\nIl toponimo trae origine dalle parole \"Hades\" (il nome - deformato in \"V\u00e9lez\" dagli spagnoli - di un fiume nelle vicinanze, alla cui foce sorgeva l'omonimo insediamento berbero) e \"Ghomara\" (divenuto \"Gomera\" in spagnolo), il nome della trib\u00f9 berbera che abitava la regione."}
{"id": "628290", "revid": "1516566", "url": "https://it.wikipedia.org/wiki?curid=628290", "title": "Pernice (araldica)", "text": "In araldica la pernice \u00e8 emblema di \"astuzia\" perch\u00e9 si riteneva che insegnasse ai piccoli a nascondersi sotto le foglie per sfuggire ai cacciatori. Simbolo anche di \"concordia nelle cure della famiglia\" perch\u00e9 si pensava che il maschio e la femmina creassero due nidi distinti, curati separatamente da ognuno."}
{"id": "628295", "revid": "438678", "url": "https://it.wikipedia.org/wiki?curid=628295", "title": "Nashville (film)", "text": "Nashville \u00e8 un film del 1975 diretto da Robert Altman.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti. \nNel 2007 l'American Film Institute l'ha inserito al cinquantanovesimo posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\nIl film ruota intorno ai cinque giorni del festival canoro di country music che si svolge a Nashville. Il film \u00e8 costruito, secondo una maniera tipica in Altman, attorno all'intrecciarsi di vicende apparentemente slegate tra loro, con ventiquattro personaggi (e nessun protagonista) che condividono, per\u00f2, la stessa situazione di festa. Spiccano, tra i personaggi, gli artisti che partecipano al festival e, pure, sembra che non potrebbero esistere senza il contorno nutrito degli spettatori (tra gli altri, figura in una sequenza con Karen Black anche il violinista virtuoso Vassar Clements). Nashville \u00e8, infatti, colta tanto nei momenti pi\u00f9 propriamente di spettacolo, quanto nei momenti di vita quotidiana.\nMoltissime sono, inoltre, le invasioni reciproche dei due mondi, come nel caso di Sueleen Gay, stonatissima cameriera che vorrebbe sfondare con il canto ma \u00e8 confinata ad un umiliante spogliarello, o di Albuquerque, la quale, tra una fuga e l'altra dal marito, cerca (riuscendovi, in modo del tutto improbabile) di coronare il proprio sogno di successo, o, ancora, del bello e fatale Tom Frank, affermato artista che cede la propria chitarra all'autista dicendogli \"Scriviti un successo!\". Ad amalgamare questo complesso minestrone, la candidatura di Hal Phillip Walker alle primarie presidenziali che, con la sua propaganda qualunquista e demagogica, cerca di stravolgere il senso comune americano in materia di inno nazionale, composizione del parlamento (infestato dagli avvocati), chiesa, compagnie petrolifere, sussidi all'agricoltura, ecc. \u00c8 proprio la matrice politica che Walker vuole far assumere alla manifestazione (con l'aiuto del traffichino Triplette) a far precipitare gli eventi.\nLa stella di riferimento, Barbara Jean, accompagnata dal marito-produttore Barnett, \u00e8 infine convinta a cantare in nome del candidato Walker al Partenone di Nashville (stucchevole costruzione neo-neo-classica eretta per il primo centenario della federazione nel 1876, che fa meritare alla citt\u00e0 l'appellativo di \"Atene del Sud\"). Nella sequenza finale, il giovane Kenny, originario dell'Ohio, spara senza apparente ragione a Barbara Jean, frustrando la devota protezione che alla regina del country tributava il soldato Kelly. Il pubblico non viene scosso pi\u00f9 di tanto dall'aggressione insensata alla cantante e anzi, subito dopo, dato che lo show deve continuare, intona (in un insolito momento di coesione sociale) il pezzo \"It don't worry me\" (\"Non me ne preoccupo\"), creando un'atmosfera quasi surreale, ma profondamente credibile.\nEdizione italiana.\nLa pellicola non \u00e8 stata doppiata; il film usc\u00ec nelle sale cinematografiche, e nella versione VHS, in lingua originale sottotitolato (traduzione di dialoghi e canzoni a cura di Roberto De Leonardis). Non esiste a tutt'ora invece, una edizione DVD o Blu-Ray italiana con sottotitoli in italiano."}
{"id": "628297", "revid": "6923", "url": "https://it.wikipedia.org/wiki?curid=628297", "title": "Traforo T1", "text": ""}
{"id": "628300", "revid": "7077", "url": "https://it.wikipedia.org/wiki?curid=628300", "title": "Lettera di vettura terrestre", "text": ""}
{"id": "628303", "revid": "6923", "url": "https://it.wikipedia.org/wiki?curid=628303", "title": "Traforo T2", "text": ""}
{"id": "628304", "revid": "590", "url": "https://it.wikipedia.org/wiki?curid=628304", "title": "Traforo T4", "text": ""}
{"id": "628306", "revid": "1910023", "url": "https://it.wikipedia.org/wiki?curid=628306", "title": "Pero (araldica)", "text": "In araldica il pero \u00e8 ritenuto simbolo di \"principe benefico\" e \"buon padre di famiglia\". In molti casi compare solo il suo frutto."}
{"id": "628310", "revid": "6586406", "url": "https://it.wikipedia.org/wiki?curid=628310", "title": "Midsomer Murders", "text": ""}
{"id": "628311", "revid": "116918410", "url": "https://it.wikipedia.org/wiki?curid=628311", "title": "Max Carletti", "text": "Biografia.\nFin dall'et\u00e0 di sei anni suona il pianoforte, ma comincia a studiare chitarra all'et\u00e0 di dodici.\nSi fa dapprima le ossa suonando rock, poi si innamora del jazz e comincia a frequentare seminari e stage di artisti quali Barney Kessel, Joe Pass, Joe Diorio, Mike Stern, Franco D'Andrea, David Liebman, Philip Catherine ed Enrico Rava.\nNel 1989 ottiene una menzione per una borsa di studio nella prestigiosa scuola americana Berklee.\nPartecipa ormai da pi\u00f9 di dieci anni con Alfredo Ponissi ad un progetto di seminari sulla musica rock e jazz nelle scuole superiori di Milano e provincia, organizzati dalla Regione Lombardia.\n\u00c8 stato insegnante di chitarra jazz presso l'Istituto Musicale Citt\u00e0 di Rivoli dal 1994 al 2004.\nHa insegnato chitarra Jazz presso il Centro Professione Musica (CPM) di Milano.\nTre anni di tour, dal 2008 a tutto il 2010 con Eugenio Finardi.\nCollaborazioni.\nCollabora e ha collaborato con: Furio Di Castri, Paolo Fresu, John Riley, Billy Hart, Gianluca Petrella, Francesco Bearzatti, Flavio Boltro, John De Leo dei Quintorigo, Marco Tamburini, Roberto Cipelli, Tommy Campbell, Roberto Rossi, Matt Renzi, Carlo Actis Dato, Alberto Mandarini, Alfredo Ponissi, Antonio Farao', Giorgio Dini, Mike Rosen, Claudio Filippini, Sergio Berardo, Enrico Granafei, Felice Reggio, Alberto Barattini, Roberto Manzin, Fulvio Albano, Fabrizio Bosso, Luca Biggio, Paolo Porta, Claudio Bonade', Giovanni Renzo, Perico Sambeat, George Roberts, il cantautore Eugenio Finardi, Antonella Ruggiero."}
{"id": "628312", "revid": "1979289", "url": "https://it.wikipedia.org/wiki?curid=628312", "title": "La macchia umana", "text": "La macchia umana (in originale \"The Human Stain\") \u00e8 un romanzo dello scrittore statunitense Philip Roth, pubblicato nel 2000.\nIl libro ha vinto numerosi premi, tra i quali il Prix M\u00e9dicis e il Premio PEN/Faulkner per la narrativa.\nTrama.\nColeman Silk \u00e8 un accademico rispettato e stimato di un ateneo del New England. A pochi anni dalla pensione, per\u00f2, si scatena contro di lui un'incomprensibile caccia alle streghe, nata da un'accusa di razzismo mossa da due studenti. I colleghi e gli amici di un tempo lo abbandonano e lui lascia la sua cattedra sdegnato, in preda ad una rabbia che ha radici profonde e che agita fantasmi sopiti di un passato tenuto nascosto. Il destino tragico di un uomo solo si compie in una catena di umane miserie che raccontano l'America del perbenismo, dell'ipocrisia, della violenza e della solitudine, tanto da dipingere un quadro di desolazione in cui il passaggio dell'uomo non \u00e8 che una traccia informe e quasi invisibile. A Nathan Zuckerman, scrittore e amico di Silk, il compito di rimettere assieme i pezzi del mosaico attraverso la sua testimonianza.\nIspirazione.\nNel 2012 Roth fece pubblicare sul \"New Yorker\" una lettera aperta a Wikipedia sul contenuto della corrispondente voce in inglese \"The Human Stain\", nella quale lo scrittore lamenta che la voce considera erroneamente il personaggio di Coleman Silk come ispirato ad Anatole Broyard (1920-1990), mentre tale personaggio sarebbe ispirato a Melvin Tumin (1919-1994)."}
{"id": "628313", "revid": "287204", "url": "https://it.wikipedia.org/wiki?curid=628313", "title": "Pesco (araldica)", "text": "In araldica il pesco simboleggia il \"silenzio\", la \"verit\u00e0\" e la \"fedele segretezza\"."}
{"id": "628316", "revid": "177967", "url": "https://it.wikipedia.org/wiki?curid=628316", "title": "Blue Moon (brano musicale)", "text": "Blue Moon \u00e8 una celebre canzone scritta nel 1934 da Richard Rodgers e Lorenz Hart.\nDivenuta uno standard, entr\u00f2 nel repertorio di molte formazioni jazz dell'epoca. Nel corso degli anni il brano fu riproposto da numerosi artisti, inclusi Benny Goodman, Ella Fitzgerald, Frank Sinatra, Billie Holiday, Julie London (settima posizione in Sud Africa), Elvis Presley, Rod Stewart, Mina, The Marcels e, nel 2011, Beady Eye. Nel 1946 Billy Eckstine incise il brano con la propria orchestra, vendendo oltre un milione di copie. La ripropose qualche anno pi\u00f9 tardi per la MGM coll'Orchestra di Hugo Winterhalter, ripetendo l'exploit.\nTitolo.\nIl titolo della canzone fa riferimento ad un modo di dire inglese: con il termine \"blue moon\" (cio\u00e8 luna blu ma anche luna malinconica) si indica la terza luna piena nel caso in cui si abbiano 4 lune piene in una sola stagione, evento che \u00e8 alquanto raro. Perci\u00f2 in inglese si usa dire \"once in a blue moon\" (o anche \"once in a full moon\") per indicare qualcosa di estremamente raro, un po' come in italiano si dice \"ad ogni morte di Papa\".\nCitazioni.\nPlauso alla magnifica canzone \"Luna malinconica\" del 1936 di Ferdinando Crivelli in arte Crivel, (Columbia, G.Q.U. 148).\nViene menzionata dal Trio Melody (Gigi Proietti, Peppino Di Capri e Stefano Palatresi) in Ma che ne sai... (...se non hai fatto il piano-bar) (Festival di Sanremo 1995) come sigla usata per cominciare e finire le serate di pianobar.\n\u00c8 anche la canzone dei tifosi del Manchester City e, nonostante il suo testo malinconico, viene cantata come fosse un inno eroico. Nel luglio 2011 i Beady Eye, band capitanata dal tifoso del Manchester City Liam Gallagher, ex Oasis, ha fatto una cover di un pezzo del brano in un video in cui presenta il nuovo kit della squadra per la stagione 2011-2012.\n\"Blum\u00f9n\" \u00e8 un album di Roberto Vecchioni.\nLa versione cantata da Frank Sinatra fa parte della colonna sonora del videogioco \"\".\nIncisioni ed interpretazioni.\nEmilio Livi nel 1935 incide \"Luna malinconica\" accompagnato dall'orchestra di Cinico Angelini, dal film \"Hollywood Hotel\" (Parlophon, GP- 91550); inserita nella raccolta del 2010 \"Serenata italiana\".\nTeddy Reno incide il brano in italiano nel 1951 inserito nell'album \"Vecchia America\" del 2008 (Twilight Music, TWI CD AS DS 08 01).\nAntonella Ruggiero propone il brano in occasione del concerto al Palazzo Mezzanotte di Milano nell'agosto del 2013, accompagnata dai Color Swing Trio. La registrazione dal vivo \u00e8 contenuta nell'album \"Quando facevo la cantante\" (2018) - CD4 \"Canzoni dal mondo\"."}
{"id": "628325", "revid": "767487", "url": "https://it.wikipedia.org/wiki?curid=628325", "title": "Non si uccidono cos\u00ec anche i cavalli?", "text": "Non si uccidono cos\u00ec anche i cavalli? (\"They Shoot Horses, Don't They?\") \u00e8 un film del 1969, diretto da Sydney Pollack e tratto dall'omonimo romanzo del 1935 di Horace McCoy, presentato fuori concorso al Festival di Cannes 1970 e premiato con l'Oscar al miglior attore non protagonista a Gig Young.\nTrama.\nNella California dei primi anni trenta, nel pieno della Grande depressione, \u00e8 in voga un genere crudele di spettacolo, quello delle maratone di ballo, durante le quali coppie di disperati senza lavoro ballano per giorni interi, attratti, ancora prima che dal premio in denaro offerto a chi resister\u00e0 di pi\u00f9, dalla semplice possibilit\u00e0 d'avere almeno il vitto assicurato per qualche tempo. A uno di questi spettacoli, organizzato e presentato dall'ambiguo impresario Rocky in una sala da ballo sul molo di Santa Monica, partecipano tra gli altri Gloria, giovane donna sfiorita e gi\u00e0 sconfitta dalla vita, e Robert, coinvolto suo malgrado mentre passeggiava sulla spiaggia senza meta, il quale, entrato nella pista da ballo solo per curiosit\u00e0 \u00e8 abbinato proprio con Gloria, rimasta senza \"partner\", una coppia d'aspiranti attori in cui spicca l'inglese Alice, in abito da sera e platinata come Jean Harlow, Harry Kline, in divisa da marinaio e visibilmente pi\u00f9 anziano degli avversari, la ragazza incinta Ruby e il marito James, che vivono passando da un treno merci all'altro.\nLa gara, iniziata da cento coppie, si prolunga per molti giorni ed \u00e8 un vero e proprio gioco al massacro, che porta i concorrenti a raggiungere e superare i loro limiti fisici e psicologici, sino al completo esaurimento, al punto da continuare in uno stato di semi-coscienza, sostenendosi l'uno al corpo dell'altro, senza riuscire a riposare davvero durante le brevi pause trascorse in uno squallido dormitorio, mentre i pasti vengono consumati direttamente sulla pista da ballo. Rocky sfrutta ogni occasione per ravvivare quello che a Robert dice esplicitamente essere uno spettacolo, non una gara: organizza numeri musicali pi\u00f9 o meno improvvisati, inventa un passato ai concorrenti (fa passare l'anziano marinaio per un eroe della Grande Guerra), ma soprattutto li costringe ad affrontare prove devastanti, i cosiddetti \"derby\", dieci minuti di corsa a eliminazione.\nSuperate ormai le mille ore (oltre quaranta giorni), la coppia Robert-Gloria si divide quando lei l'accusa a torto d'avere fatto l'amore con Alice (in realt\u00e0 non era accaduto nulla, anche se egli aveva ceduto con l'abituale passivit\u00e0 alle \"avances\" della donna): Gloria quindi si concede a Rocky, che l'aveva adocchiata fin dall'inizio, e abbandona Robert per Joel, compagno di Alice, ma si ritrova sola quando quest'ultimo si ritira dopo avere ottenuto una comparsata in un \"western\". Il crollo della compagna di Harry le permette di continuare la gara con lui fino al drammatico \"derby\" delle 1.200 ore, quando se lo trascina letteralmente sulle spalle fino al traguardo, anche se nel frattempo questi \u00e8 morto d'infarto. Mentre Rocky minimizza l'accaduto al pubblico, nascondendo la verit\u00e0, Alice, gi\u00e0 psicologicamente molto provata, \u00e8 sconvolta dalla tragedia cui ha assistito e ha una violenta crisi nervosa.\nCos\u00ec Gloria e Robert si ritrovano di nuovo insieme, situazione che Rocky vorrebbe sfruttare per la riuscita dello spettacolo, proponendo loro addirittura di sposarsi in pista. Ma, prima di giungere a questo punto, Gloria scopre, parlandone con Rocky, che il premio finale \u00e8 in realt\u00e0 un'autentica truffa (i vincitori devono infatti rifondere le spese sostenute dall'organizzazione per mantenerli durante quelle settimane) e, avendo capito d'avere subito l'ennesima sconfitta dalla vita, decide non solo di ritirarsi dalla gara, ma di farla finita con un mondo che le ha offerto solo sofferenze e infelicit\u00e0, e tenta di spararsi. Per quest'ultimo gesto di sfida chiede l'aiuto di Robert, a cui chiede di premere il grilletto per lei. Mentre Robert viene arrestato, processato e condotto in prigione, nella sala da ballo la maratona prosegue come nulla fosse accaduto, con quattro coppie ancora in gara.\nProduzione.\nIl romanzo di Horace McCoy, che aveva gi\u00e0 sub\u00ecto un primo trattamento cinematografico da parte dell'autore stesso (\"Life is a Marathon\", del 1937, rifiutato dagli \"studios\"), \u00e8 stato sensibilmente modificato nella sceneggiatura di James Poe e Robert Thompson.\nNel romanzo la maratona di ballo \u00e8 narrata attraverso vari \"flashback\" durante il processo al protagonista. Il regista Pollack ribalta l'ordine incentrando la vicenda sullo spettacolo, mostrando sporadicamente alcuni passi dell'istruttoria tramite \"flashforward\".\nDistribuzione.\nIl film \u00e8 stato trasmesso in TV per la prima volta sull'allora Rete Uno (Raiuno) alle 20:40 di luned\u00ec 7 aprile 1980.\nPremi e riconoscimenti.\nIl film ha il primato di aver ottenuto il maggior numero di nomination all'Oscar (nove: miglior regista, sceneggiatura non originale, attrice protagonista, attore non protagonista, attrice non protagonista, montaggio, scenografia, costumi, colonna sonora) senza aver ottenuto quella per il miglior film."}
{"id": "628330", "revid": "1869172", "url": "https://it.wikipedia.org/wiki?curid=628330", "title": "Rahova", "text": "Rahova (o Rachova) \u00e8 un quartiere a sud-ovest di Bucarest, in Romania.\nStoria.\nNato come insediamento slavo posto sulla sponda settentrionale del Danubio, divenne avamposto dell'Impero bizantino e del Regno d'Ungheria. Venne occupato dai Turchi alla fine del XIV secolo. Assediato durante la crociata del 1396, fu espugnato e il suo governatore fu trucidato."}
{"id": "628331", "revid": "81646", "url": "https://it.wikipedia.org/wiki?curid=628331", "title": "Lipoproteine", "text": ""}
{"id": "628335", "revid": "125979014", "url": "https://it.wikipedia.org/wiki?curid=628335", "title": "L'ispettore Barnaby", "text": "L'ispettore Barnaby (\"Midsomer Murders\") \u00e8 una serie televisiva britannica prodotta dalla televisione privata ITV e ambientata in Inghilterra, nell'immaginaria contea di Midsomer. Il telefilm \u00e8 tratto dalla serie di libri gialli di Caroline Graham, adattata originariamente da Anthony Horowitz.\nJohn Nettles ha interpretato Tom Barnaby fino alla stagione 13, quando Neil Dudgeon nei panni di John Barnaby, cugino di Tom, ha assunto il ruolo di protagonista dalla 14\nIn Italia \u00e8 andata in onda su LA7 da luglio 2003 al 18 novembre 2017, per poi passare sul canale Giallo dal 25 novembre 2018. Malgrado nella prima serie, nei titoli di coda, il titolo del telefilm appaia in originale o tradotto come \"I misteri di Midsomer\", La7 ha deciso di trasmetterlo con il titolo \"L'ispettore Barnaby\". Nel corso degli anni, le repliche su La7, per esigenze televisive venivano anche tagliate pesantemente. \nTrama.\nL'ispettore capo Tom Barnaby della polizia di Midsomer, parte della Metropolitan Police Service, e il suo fidato sergente Gavin Troy (poi sostituito da Dan Scott e da Ben Jones, quest'ultimo affiancher\u00e0, per un periodo, anche il successivo ispettore capo, assieme all'agente Gail Stephens) devono investigare sugli omicidi che avvengono nei villaggi dell'immaginaria contea inglese di Midsomer (da cui il titolo originale in inglese \"Midsomer Murders\", ovvero \"Gli omicidi di Midsomer\"). Le storie sono ambientate nel presente ed hanno una struttura di \"giallo classico\", in cui l'indagine e le deduzioni prevalgono sull'azione e sulla violenza.\nOgni episodio di solito contiene pi\u00f9 di un omicidio, ma il colpevole non \u00e8 quasi mai un serial killer: molto spesso l'assassino \u00e8 spinto dalle circostanze a commettere altri crimini per coprire l'omicidio iniziale.\nDalla stagione 14 il protagonista diventa John Barnaby, cugino del precedente ispettore capo, affiancato dal sergente Charlie Nelson e in seguito da Jamie Winter.\nAltri personaggi ricorrenti sono il medico legale George Bullard, sostituito in seguito da Kete Wilding, e i componenti delle rispettive famiglie degli ispettori, ovvero per Tom la moglie Joyce e la figlia Cully, per John la moglie Sarah, la loro figlioletta Betty e il loro cane Sykes e successivamente, dopo il ritiro in pensione dell'attore Jack Russell, dalla stagione 19 Paddy. \nAmbientazione.\nMidsomer \u00e8 una contea inglese fittizia. Il capoluogo della contea \u00e8 Causton, una citt\u00e0 di medie dimensioni, dove vive l'ispettore capo Barnaby e dove si trova il dipartimento di polizia criminale. Gran parte della popolarit\u00e0 della serie deriva dall'incongruenza delle azioni violente in un ambiente rurale pittoresco e pacifico, infatti gli episodi si concentrano su istituzioni, riti e costumi popolarmente considerati caratteristici delle contee rurali inglesi. Vari indizi in diversi episodi suggeriscono che Midsomer potrebbe effettivamente identificarsi nelle aree del Berkshire e del Hampshire settentrionale.\nMolti dei villaggi e delle piccole citt\u00e0 della contea hanno la parola \"Midsomer\" nel loro nome; questo \u00e8 ispirato in parte dalla vera contea di Somerset e divenne una convenzione di denominazione all'interno della serie. La maggior parte degli episodi si svolge in villaggi rurali con ambientazioni vecchio stile fedeli ai romanzi di Graham, creando un \"effetto nostalgia\" negli spettatori, soprattutto britannici.\nL'umorismo tipicamente \"british\" \u00e8 una caratteristica principale della serie. Ad esempio, quando la moglie di Tom Barnaby propone di lasciare Causton e suggerisce vari villaggi in cui trasferirsi, egli le risponde ricordando gli omicidi particolarmente crudeli che si sono verificati in ogni comunit\u00e0.\nContrariamente ad altre produzioni europee le vicende personali dei protagonisti sono affrontate solo marginalmente.\nProduzione.\nLe riprese di \"Midsomer Murders sono\" iniziate nell'autunno 1996 e il primo episodio, \"The Killings at Badger's Drift\", \u00e8 stato trasmesso nel Regno Unito il 23 marzo 1997.\nTratta dai romanzi gialli dell'autrice Caroline Graham, fino alla tredicesima stagione la serie ha per protagonista l'ispettore capo Tom Barnaby, interpretato dall'attore John Nettles.\nA partire dalla quattordicesima stagione, programmata per la stagione televisiva 2010-2011, John Nettles ha lasciato la serie, che continua con un nuovo protagonista: Neil Dudgeon interpreta il ruolo di John Barnaby, un cugino del precedente ispettore, a sua volta ispettore di polizia. Prima di diventare ricorrente, il nuovo personaggio ha fatto la sua apparizione nell'episodio della tredicesima stagione \"I nemici di Brighton\" (\"The Sword of Guillaume\"). L'attore Neil Dudgeon, fece la sua prima apparizione nella serie non nel ruolo del cugino dell'ispettore, bens\u00ec come il sospetto giardiniere donnaiolo Daniel Bolt nell'episodio di apertura della quarta stagione, \"Il giardino della morte\".\nLa maggior parte degli episodi iniziali \u00e8 stata scritta da Anthony Horowitz, che, insieme ai produttori originari Betty Willingale e Brian True-May, ha anche creato la serie. Horowitz ha adattato la maggior parte dei primi episodi dalle opere originali di Caroline Graham. Tra gli altri, hanno scritto sceneggiature Peter J. Hammond, David Hoskins, Douglas Watkinson ed Andrew Payne.\nLe registrazioni avvengono solitamente nelle contee inglesi di Berkshire, Buckinghamshire, Hertfordshire, Oxfordshire e Surrey. Causton \u00e8 rappresentata da una serie di citt\u00e0 tra cui Thame e Wallingford, nell'Oxfordshire.\nGrazie al suo successo, la serie \u00e8 stata venduta ad un certo numero di paesi in tutto il mondo, tra cui l'Australia, il Belgio, il Botswana, il Canada, la Danimarca, la Finlandia, la Francia, la Germania, l'Ungheria, Israele, l'Italia, molte nazioni dell'America Latina, i Paesi Bassi, la Nuova Zelanda, la Norvegia, la Romania, il Sudafrica, la Spagna, la Svezia e gli Stati Uniti.\nEpisodi.\nLa serie \u00e8 stata rinnovata per una ventiduesima stagione di sei episodi.\nColonna sonora.\nComposto da Jim Parker, l'iconico tema principale \u00e8 un valzer a tempo moderato, eseguito principalmente (ma non esclusivamente) su un insolito strumento musicale elettronico, il theremin il cui suono ricorda un fischio basso o una voce umana, molto utilizzato nelle musiche dei film di fantascienza e horror degli anni '50 e '60. La parte theremin \u00e8 stata interpretata da Celia Sheen (1940\u20132011). \nDalla quattordicesima serie in poi la colonna sonora \u00e8 stata modificata in modo che durante i titoli di chiusura una versione standardizzata del tema sia suonata su un violino solista al posto del theremin. Occasionalmente viene utilizzata una versione con un'introduzione pi\u00f9 lunga, con un flauto anzich\u00e9 un theremin come strumento principale.\nControversie.\nNel marzo 2011, il produttore della serie Brian True-May \u00e8 stato sospeso da All3Media dopo aver espresso opinioni razziste alla rivista televisiva \"Radio Times\", in particolare disse che il programma non aveva personaggi di etnia nera, perch\u00e9 la serie era un \"baluardo dell'inglese\". Quando \u00e8 stato contestato il termine \"inglese\" e se ci\u00f2 escludesse alcune minoranze etniche, True-May ha risposto: \u00abBe', dovrebbe farlo, e forse non sono politicamente corretto\u00bb. Successivamente ha affermato che l'intenzione era di fare un programma \u00abche si rivolge ad un certo pubblico, ed ha successo\u00bb. I commenti di True-May sono stati esaminati dalla societ\u00e0 di produzione. \u00c8 stato reintegrato, dopo essersi scusato \"se le sue osservazioni hanno offeso involontariamente qualche spettatore\", ma da allora si \u00e8 dimesso da produttore. Nelle serie pi\u00f9 recenti sono presenti attori di etnie non caucasiche.\nEpisodi non girati.\nL'episodio \"The Blood Point\" non \u00e8 mai stato effettivamente girato (forse a causa di eccessive somiglianze con fatti di cronaca); ne esiste per\u00f2 una sceneggiatura di base. La trama, ambientata a Badger's Drift e riferibile al periodo in cui accanto all'ispettore Barnaby lavorava ancora il sergente Scott, ruota attorno alla storica rivalit\u00e0 che divide le antiche famiglie Melts e Ashmoore. La loro inimicizia ha sempre causato problemi all'intero villaggio, ma la cosa subisce una brusca accelerazione dal momento in cui tanto i Melts quanto gli Ashmoore iniziano a morire e i loro corpi vengono in genere ritrovati nel cimitero, presso le tombe degli avi.\nLe due famiglie lanciano reciproche accuse, poi sono costrette ad una specie di tregua. Le morti si susseguono, spuntano lettere minatorie e problemi finanziari; si scopre inoltre che i Melts e gli Ashmoore, bench\u00e9 ostili, possiedono forse radici comuni. John Barnaby entra nella storia in maniera indiretta ed \u00e8 costretto ad agire rapidamente per identificare l'assassino prima che anche la vita della moglie venga minacciata. "}
{"id": "628343", "revid": "767487", "url": "https://it.wikipedia.org/wiki?curid=628343", "title": "Ninotchka", "text": "Ninotchka \u00e8 un film del 1939 diretto da Ernst Lubitsch, tratto dall'omonimo dramma di Melchior Lengyel. Nel 1957 viene girato, sotto forma di musical, un remake del film dal titolo \"La bella di Mosca\", con Fred Astaire nel ruolo di Leon e Cyd Charisse nel ruolo di Nina.\nTrama.\nIl governo sovietico invia a Parigi tre agenti, Iranoff, Bulianoff e Kopalski, per rivendere i preziosi gioielli confiscati alla granduchessa Swana, nobildonna esule a Parigi dopo la Rivoluzione russa e procurare cos\u00ec denaro per il popolo russo. La donna incarica per\u00f2 il proprio amante, il conte Leon, di impedirne la vendita e permetterle di riappropriarsene. Leon avvicina i tre uomini e li avvia ai piaceri della vita parigina (ci\u00f2 \u00e8 mostrato da un'immagine in cui ai tre colbacchi indossati dagli agenti vengono sostituiti tre cilindri). Il comportamento scandaloso dei tre arriva alle orecchie del governo russo, che invia presso di loro il proprio migliore ispettore, con pieni poteri, l'integerrima Ninotchka. La donna per\u00f2 si innamora, corrisposta, di Leon, e anch'essa si lascia conquistare dai piaceri della vita occidentale.\nSwana, invidiosa e avida di riappropriarsi dei preziosi beni di famiglia, fa rubare i gioielli e ricatta quindi la rivale: essa \u00e8 disposta a consegnarli a Ninotchka, ma in cambio ella dovr\u00e0 tornarsene subito a Mosca. La donna accetta la proposta della duchessa a malincuore per il bene della patria e per evitare, una volta in Russia, lo scandalo del furto dei gioielli.\nTornati in patria, i quattro agenti ricordano con nostalgia il periodo trascorso a Parigi, mentre Leon, ormai perdutamente innamorato di Ninotchka, non si da pace per la partenza dell'amata, egli vorrebbe raggiungerla a Mosca, ma il visto gli viene negato dal solerte e indisponente impiegato dell'ufficio del turismo russo.\nQualche tempo dopo Iranoff, Bulianoff e Kopalski vengono inviati in missione, per vendere dei tappeti preziosi e rimpinguare cos\u00ec le scarse casse della patria, a Costantinopoli, dove incontrano Leon, che, non potendo raggiungere Ninotchka a Mosca, escogita un piano per far arrivare in citt\u00e0 la donna. A Leon \u00e8 infatti facile avviare di nuovo i tre sciocchi agenti ai piaceri di una vita libertina e li persuade anche ad aprire un ristorante russo, abbandonando lo scopo per cui sono stati inviati a Costantinopoli. Il comportamento dei tre non passa inosservato al funzionario del governo di Mosca che irritato e sdegnato convoca Ninotchka, redarguendola per aver difeso a suo tempo i tre agenti per il loro comportamento tenuto a Parigi. Per rimediare a ci\u00f2 la donna viene nuovamente inviata a sorvegliarli e controllarli ma, una volta giunta, trova Leon ad aspettarla: l'uomo la convince a restare per sempre con lui.\nProduzione.\nIl film fu prodotto dalla Loew's con un budget stimato di 1.365.000 dollari. Fu girato negli studi della MGM al 10202 di W. Washington Blvd. a Culver City. Le date di produzione vanno dal 31 maggio all'11 agosto 1939.\nL'idea iniziale per\u00f2 venne sottoposta alla MGM gi\u00e0 nel 1937 e sempre con l'idea di affidare il ruolo principale all'attrice svedese. I comprimari per\u00f2 venivano presentati in maniera differente, se i tre delegati russi erano seri il conte Leon era un alcolizzato e non si parlava di gioielli. Per il ruolo di Leon inoltre venne preso in considerazione William Powell una stella di prima grandezza sotto contratto con la casa di produzione e molto apprezzata dal pubblico. Anche per il regista vennero presi in considerazione diversi nomi, tra i quali George Cukor ma alla fine venne scelto Ernest Lubitsch fortemente voluto da Greta Garbo la quale ebbe a dichiarare: \nCommento.\nSi tratta di una delle commedie romantiche pi\u00f9 celebri di Lubitsch, dove l'evidente anticomunismo dell'opera \u00e8 solo un pretesto narrativo messo in atto dal regista ai fini della storia (alla fine Ninotchka non rinuncia ai suoi ideali socialisti per abbracciare l'occidente capitalista, ma solo per scelta personale in virt\u00f9 dell'amore).\nDistribuzione.\nDistribuito dalla Metro-Goldwyn-Mayer (MGM), il film fu presentato in prima a Hollywood il 6 ottobre e quindi usc\u00ec a New York il 3 novembre 1939. Nel trailer pubblicitario, compare lo stesso regista Ernst Lubitsch.\nLo slogan promozionale che diede successo al film alla sua uscita nelle sale fu \"La Garbo ride!\": infatti in questo film l'attrice, che il pubblico era abituato a vedere con il volto costantemente serio, per la prima volta viene ripresa mentre ride, in una scena in cui Melvyn Douglas, in un ristorante, cade dalla sedia e scivola a terra. Secondo alcune fonti per\u00f2 la famosa risata venne doppiata.\nDopo l'iniziale uscita nelle sale, nel dopoguerra il film venne proibito in molti Paesi europei a causa della critica alla Russia sovietica e alla messa in ridicolo del comunismo. In Italia, si pot\u00e9 vederlo solo alla fine della seconda guerra mondiale, distribuito in sala l'8 marzo 1946. Nel 1988, il film risultava ancora proibito in Finlandia.\nIl film incass\u00f2 negli USA 1.187.000 dollari; in tutto il mondo altri 1.092.000 dollari per un totale di 2.279.000 dollari.\nDate di uscita.\nAlias\nRiconoscimenti.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2000 l'American Film Institute l'ha inserito al 52\u00ba posto della classifica delle cento migliori commedie americane di tutti i tempi. Nel 2002 l'ha inserito al 40\u00ba posto della classifica dei cento migliori film sentimentali.\nEdizioni Home Video.\nSul mercato italiano sono uscite varie edizioni Home-Video del film in Dvd, nel formato originale 1.33:1, distribuite da Warner Home Video, Ermitage e Stormovie. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "628346", "revid": "2224701", "url": "https://it.wikipedia.org/wiki?curid=628346", "title": "Strada statale 12 dell'Abetone e del Brennero", "text": "La strada statale 12 dell'Abetone e del Brennero (SS 12) () \u00e8 una strada statale italiana che collega Pisa al confine austriaco presso il Passo del Brennero.\nStoria.\nLa strada statale 12 venne istituita nel 1928 con il seguente percorso: \"Pisa - Lucca - Bagni di Lucca - San Marcello Pistoiese - Passo dell'Abetone - Pieve Pelago - Modena - Poggio Rusco - Nogara - Verona - Ala - Rovereto - Trento - Lavis - San Michele - Bolzano - Bressanone - Vipiteno - Brennero (Confine).\"\nNel 1988 il tracciato della strada venne mutato fra la localit\u00e0 La Berzigala (nel territorio comunale di Serramazzoni) e Modena: divenne parte della SS 12 la ex strada provinciale \"Nuova Estense\", costruita negli anni precedenti e dal profilo pi\u00f9 favorevole; il vecchio tracciato venne declassato a strada provinciale (SP 3) da La Berzigala all'innesto con la SS 486 presso Casinalbo, mentre da tale localit\u00e0 a Modena divenne parte della stessa SS 486 che risult\u00f2 cos\u00ec prolungata.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto in Trentino-Alto Adige \u00e8 passata dall'ANAS alla provincia autonoma di Trento e alla provincia autonoma di Bolzano. Entrambe hanno lasciato la classificazione e la sigla di statale (SS) alla strada, in quanto questo decreto delega alle Province le funzioni in materia di viabilit\u00e0 stradale, ma la propriet\u00e0 rimane allo Stato.\nPercorso.\nLa strada ha origine in Toscana, a Pisa, e prosegue verso nord toccando San Giuliano Terme; da qui in poi ritorna SS 12 e si dirige verso l'appennino tosco-emiliano risalendo per alcuni chilometri il corso del fiume Serchio.\nValicato l'Appennino attraverso il passo dell'Abetone, entra in Emilia-Romagna e tocca i comuni di Fiumalbo, Pievepelago, Lama Mocogno, Pavullo nel Frignano, Serramazzoni, Maranello, Formigine, Castelnuovo Rangone, Modena (dove incrocia la Strada statale 9 Via Emilia, l'ex SS 255 di San Matteo Decima, l'ex SS 413 Romana e l'ex SS 623 del Passo Brasa), Bastiglia, Bomporto, San Prospero, Cavezzo, Medolla (dove interseca l'ex SS 468 di Correggio nei pressi della cappelletta del Duca) e Mirandola.\nParte della tratta compresa fra Pavullo e Maranello fu interessata dai lavori di prolungamento della tranvia Modena-Maranello, interrotti alla fine degli anni trenta dopo la costruzione di 37\u00a0km di sede ferroviaria, 3 stazioni, 5 fermate, 22 caselli e 5 gallerie. Il tracciato seguiva la ex strada con tratte in sede propria, e sarebbe dovuto proseguire verso la Toscana attraversando gli Appennini presso l'Abetone.\nLa SS 12 entra quindi in Lombardia e attraversa i comuni mantovani di Poggio Rusco (dove interseca l'ex SS 496 Virgiliana), Borgo Mantovano, dove supera il fiume Po sul ponte di Revere, giungendo infine ad Ostiglia (dove interseca l'ex SS 482 Alto Polesana per Mantova e Badia Polesine). Poi entra in Veneto. Qui passa per i comuni di Gazzo Veronese, Nogara (dove interseca l'ex SS 10 Padana Inferiore), Isola della Scala, Buttapietra, Verona (dove incrocia l'ex SS 11 Padana Superiore, l'ex SS 62 della Cisa e la SS 434 Transpolesana), Bussolengo, Pescantina, Sant'Ambrogio di Valpolicella e Dolc\u00e8 dove inizia a risalire la Vallagarina. Superato questo comune, entra in Trentino-Alto Adige toccando Ala e Rovereto (da dove parte la SS 240).\nPoi inizia l'attraversamento della Val d'Adige passando per Trento (dove s'innestano le strade statali 45 bis e 47), San Michele all'Adige (dove s'innesta la SS 43 della Val di Non), Ora (dove ha inizio la SS 48 delle Dolomiti) e Bolzano (dove s'innestano le strade statali 38, 42, 241 e 508). Prosegue in Val d'Isarco, attraversando Chiusa, Bressanone e Vipiteno sino al confine di Stato con l'Austria sito al passo del Brennero a 1375 m s.l.m."}
{"id": "628347", "revid": "6340", "url": "https://it.wikipedia.org/wiki?curid=628347", "title": "E\u00b3", "text": ""}
{"id": "628350", "revid": "122432028", "url": "https://it.wikipedia.org/wiki?curid=628350", "title": "Bergenia crassifolia", "text": "Bergenia crassifolia \u00e8 una pianta ornamentale appartenente alla famiglia delle Saxifragaceae, originaria della Siberia.\nIl fiore di questa specie \u00e8 comunemente noto come fiore di San Giuseppe, perch\u00e9 fiorisce intorno al 19 marzo.\nDescrizione.\n\"Bergenia crassifolia\" \u00e8 una erbacea e pianta perenne, latifoglia e sempreverde; ha radici rizomatose e mediamente vigorose, con la tendenza a svilupparsi molto orizzontalmente. Raggiunge un'altezza massima di 30\u00a0cm.\nHa grandi foglie di colore verde lucido, rotondeggianti.\nPresenta delle infiorescenze a pannocchia con molti fiori di colore bianco, rosa, porpora, rosso. L'antesi avviene verso la fine del periodo invernale, protraendosi per parte del periodo primaverile.\nDistribuzione e habitat.\nQuesta specie \u00e8 originaria di Asia Centrale e Russia asiatica anche se, data la sua popolarit\u00e0 come pianta ornamentale, risulta introdotta per opera dell'uomo in diversi paesi europei.\nColtivazione.\nTerreno: si adatta a qualsiasi tipo di terreno, basta che sia ben drenato.\nEsposizione: si adatta a qualunque esposizione (sole, ombra, mezz'ombra).\nTemperatura: sopporta bene sia temperature molto fredde che molto calde.\nAnnaffiature: richiede abbondanti annaffiature: \u00e8 necessario mantenere il terreno sempre umido, evitando i ristagni. \nSi possono ridurre le annaffiature in inverno durante il periodo di riposo vegetativo.\nPotatura: non richiede potature. \u00c8 opportuno rimuovere i fiori appassiti per prolungarne la fioritura.\nConcimazioni: nel periodo vegetativo va concimata ogni 15-20 giorni con concime per piante fiorite.\nPropagazione: a marzo (o settembre nei climi miti) \u00e8 possibile dividere i cespi mantenendo su ciascuno delle radici vigorose.\nAvversit\u00e0.\nRaramente soffre di malattie.\nPu\u00f2 subire attacchi fungini.\nUsi.\n\"Bergenia crassifolia\" era un tempo impiegata per ornamento nei giardini, ma negli ultimi decenni \u00e8 stata quasi dimenticata. Esistono un certo numero di cultivar ornamentali di vari colori."}
{"id": "628351", "revid": "3137", "url": "https://it.wikipedia.org/wiki?curid=628351", "title": "Jean Luc Ponty", "text": ""}
{"id": "628352", "revid": "752776", "url": "https://it.wikipedia.org/wiki?curid=628352", "title": "Fox terrier", "text": "Fox Terrier \u00e8 il nome che viene dato a due distinte razze canine riconosciute inizialmente dal Kennel Club inglese. Fanno entrambe parte del terzo gruppo canino, quello dei terrier. Per quanto il nome sia il medesimo esistono due razze distinte che portano il nome fox terrier: il fox terrier a pelo liscio ( in inglese s\"mooth fox terrier\") e il fox terrier a pelo ruvido (in inglese w\"ire fox terrier\"). Nonostante questo \u00e8 bene notare che la sola differenza tra le due razze e tra i due standard, che a prima vista possono apparire molto diversi, consiste nella tessitura del pelo. La variet\u00e0 a pelo ruvido ha, infatti, un mantello ispido, duro e spesso, mentre quella a pelo liscio presenta un fitto mantello aderente e lucido, uniforme su tutto il corpo.\nStoria.\nLe origini delle due razze sono molto antiche, secondo il Kennel Club la definizione terrier viene dal latino terra e indicava un gruppo di cani, tra cui gli antenati del fox, che avevano lo scopo di lavorare \"sul terreno\" andando a caccia e con il compito di snidare le prede perch\u00e9 i cacciatori potessero predarle. Questa funzione si \u00e8 nel tempo specializzata ed affinata sino a distinguere le varie e differenti specie di terrier di cui il fox terrier \u00e8 uno dei capostipiti. Sino ai primi del Novecento il Kennel Club non distingueva il fox a pelo liscio da quello a pelo ruvido tanto che erano consueti gli incroci tra esemplari appartenenti alle due diverse razze. Successivamente le razze hanno avuto distinti standard che, come gi\u00e0 detto, si distinguono solo ed unicamente per le caratteristiche del pelo.\nIn Inghilterra, luogo d'origine della razza, il fox era il cane prediletto per stanare la volpe dalla tana. Questa caratteristica della razza si \u00e8 mantenuta immutata ed ancora oggi un fox \u00e8 capace di introdursi nella tana di una volpe, percorrerla, scovare la volpe e minacciarla al punto da costringerla a fuggire dalla tana in modo che i cacciatori possano intervenire. Questo compito rendeva i fox cani che stavano separati dal resto della muta canina che cacciava la volpe. Al tempo stesso gli inglesi hanno spesso utilizzato i fox come cani sterminatori di ratti.\nIl fox terrier \u00e8 stato un cane molto popolare per tutta la fine dell'Ottocento e per la prima met\u00e0 del Novecento. Il primo a lanciarne la moda \u00e8 stato probabilmente re Edoardo VII del Regno Unito, proprietario di un wired fox terrier chiamato \"Caesar of Notts\" che fece diventare questa razza molto popolare nei salotti dell'aristocrazia inglese. Ha contribuito alla fama del fox anche lo scrittore Jerome K. Jerome che nel 1889 ha inserito nel suo romanzo \"Tre uomini in barca (per non parlar del cane)\" il buffo fox terrier \"Montmorency\".\nNel 1928 ebbe una sua popolarit\u00e0 anche \"Titina\", la fox terrier che accompagn\u00f2 il capitano Umberto Nobile nelle sue trasvolate polari, salvandosi insieme a lui dopo il catastrofico incidente occorso al dirigibile \"Italia\".\nNegli anni 30 ebbe molta popolarit\u00e0 il fox terrier \"Asta\", cane da compagnia dei coniugi detective Nick e Nora nella famosa serie di film de \"L'Uomo Ombra\"; era interpretato da Skippy, un fox addestrato a Hollywood che comparve successivamente anche nel film \"Susanna!\" Un famosissimo wire fox terrier (bianco) nei fumetti \u00e8 \"Milou\", compagno di avventure di Tintin, creato dall'autore belga Herg\u00e9. Successivamente un altro fox terrier molto celebre nel Regno Unito fu \"Beauty\", il primo cane che venne adoperato per il soccorso nelle macerie nel corso della Seconda guerra mondiale.\nCaratteristiche.\nLa razza riconosciuta dall'ENCI (Ente Nazionale Cinofilia Italiana) fa parte del terzo gruppo di razze secondo la divisione della Federazione Cinologica Internazionale \"Terrier\" nelle esposizioni canine dove i soggetti vengono valutati secondo standard di razza da esperti giudici.\nL'altezza al garrese dei maschi non deve essere maggiore dei 39\u00a0cm. Le femmine sono leggermente pi\u00f9 piccole. Il peso ideale per i maschi \u00e8 di 8,25\u00a0kg e di 7,1 per le femmine.\nLa linea superiore del cranio \u00e8 quasi piatta e va restringendosi verso il tartufo. Il muso deve risultare lungo quanto il cranio e lo stop \u00e8 poco marcato.\nGli occhi sono infossati, piccoli e di colore scuro e di espressione vivace (non a mandorla). Le orecchie, inserite alte, si ripiegano a met\u00e0 sul davanti con forma a \"V\". Il collo, robusto e con una buona muscolatura, si allarga verso il garrese all'incollatura con le spalle. Il dorso \u00e8 solido e la groppa rettilinea. \nLa coda viene tagliata generalmente ad un terzo circa della lunghezza ed \u00e8 portata alta: \u00e8 l'unico terrier che porta la coda a candela. Il mantello si presenta fitto e con colorazione bianca, eventualmente con macchie nere o marroni. Negli esemplari a pelo ruvido il mantello \u00e8 sempre tricolore, cio\u00e8 con base bianca e macchie nere e tan (arancio). Il mantello ruvido ha un pelo ritorto tipo stuoia di cocco ed \u00e8 mantenuto in ordine da una tecnica di toelettatura detta stripping da praticarsi una volta ogni 2/4 mesi.\nCarattere.\nIl Fox Terrier \u00e8 un cane coraggioso, vivace, allegro, vigile e sempre attento, senza paura, determinato e sicuro di s\u00e9 ed astuto. Essendo molto intelligente, apprende velocemente. Pu\u00f2 dimostrarsi piuttosto ostinato, caratteristica comune ad altri terrier. E l'addestramento deve essere quindi inflessibile e coerente.\nI fox terrier, come d'altronde tutti i terrier, devono essere educati per mitigare il loro carattere forte ed hanno bisogno di capire subito il loro ruolo in famiglia: una volta stabilito il capobranco gli altri esemplari si adattano alla gerarchia e sono vispi e giocherelloni, molto affettuosi con i bambini e fedeli a tutta la famiglia, intelligenti e curiosi. Occorre tuttavia ricordare che il Fox Terrier ha mascelle molto forti e una dentatura che in proporzione \u00e8 tre volte superiore alla sua taglia. \u00c8 dunque sempre necessario fare attenzione in certi frangenti, per esempio quando i maschi si trovano di fronte ad altri maschi e possono esprimere tutta la loro aggressivit\u00e0. Anche per questo \u00e8 consigliabile tenere un solo esemplare in famiglia o al massimo una coppia.\nImpiego.\nCome si evince dal nome, in origine veniva utilizzato per la caccia alla volpe - con la quale era capace di battersi ad armi pari - e ad altri animali considerati nocivi, come il tasso. Oggi (per merito soprattutto della piacevolissima estetica) \u00e8 soprattutto un cane da compagnia ma i suoi istinti venatori sono ancora oggi molto evidenti e, se a tal fine addestrato, pu\u00f2 essere ancora un ottimo cane da caccia in tana. Come abbaiatore, \u00e8 anche considerato un buon guardiano dell'appartamento e dell'automobile. \nCura e igiene.\nGeneralmente non emana odori sgradevoli e gli esemplari a pelo liscio non perdono pelo: tutte queste caratteristiche lo rendono un apprezzato cane da compagnia e da appartamento. La variante a pelo ruvido deve essere spazzolata vigorosamente per togliere i nodi che spesso si formano nel pelo. Abituarlo da cucciolo alla spazzolatura del mantello faciliter\u00e0 il padrone quando il cane sar\u00e0 adulto e i Fox Terrier a pelo liscio in particolare sono rinomati per la gioia con cui si sottopongono a questa pratica. "}
{"id": "628356", "revid": "6340", "url": "https://it.wikipedia.org/wiki?curid=628356", "title": "IRAP", "text": ""}
{"id": "628357", "revid": "77358", "url": "https://it.wikipedia.org/wiki?curid=628357", "title": "Museo Ribezzo", "text": ""}
{"id": "628358", "revid": "33277", "url": "https://it.wikipedia.org/wiki?curid=628358", "title": "Stanislaus Hosius", "text": ""}
{"id": "628359", "revid": "125371291", "url": "https://it.wikipedia.org/wiki?curid=628359", "title": "Jean-Luc Ponty", "text": "Biografia.\nDopo gli studi classici al conservatorio di Parigi, si dedic\u00f2 al jazz guidato dalla passione per Miles Davis e John Coltrane. Ha lavorato con St\u00e9phane Grappelli, la Mahavishnu Orchestra, Elton John, Franco Cerri, Alan Sorrenti partecipando all'album \"Aria\", Daryl Stuermer e, soprattutto, con Frank Zappa.\nNel 1977 ha precorso l'uso del violino elettrico a cinque corde, con una corda pi\u00f9 bassa accordata sul \"do\". Ha anche utilizzato violini a sei corde (Violectra) con corde di basso in \"do\" e \"fa\". Ponty \u00e8 stato anche tra i primi a combinare il violino con MIDI, e distorsori.\nNel 2005 Ponty ha formato il \"supergruppo\" TRIO! con il leggendario bassista Stanley Clarke ed il virtuoso del Banjo B\u00e9la Fleck."}
{"id": "628360", "revid": "1870058", "url": "https://it.wikipedia.org/wiki?curid=628360", "title": "Dinara Safina", "text": "In carriera si \u00e8 aggiudicata dodici tornei WTA in singolare, tra cui il Premier Mandatory di Madrid nel 2009. Nei tornei del Grande Slam ha raggiunto due volte la finale al Roland Garros e una agli Australian Open tra il 2008 ed il 2009, anno in cui \u00e8 diventata anche numero uno del mondo. Ha vinto inoltre la medaglia d'argento alle Olimpiadi di Pechino 2008, venendo sconfitta in finale dalla connazionale Elena Dement'eva.\nBuona doppista, \u00e8 stata numero otto della classifica mondiale di doppio vincendo nove tornei WTA, tra cui gli US Open 2007 in coppia con la francese Nathalie Dechy. Perseguitata da numerosi infortuni, soprattutto alla schiena, ha formalmente disputato l'ultimo incontro nel 2011 ed ha annunciato il ritiro definitivo dalle competizioni nel 2014.\nSuo fratello maggiore Marat Safin \u00e8 stato anch'egli tennista, vincendo due prove del Grande Slam e raggiungendo la prima posizione del ranking mondiale. I due rappresentano pertanto l'unica coppia di fratelli numero 1 al mondo nella storia del tennis nelle rispettive categorie, WTA ed ATP.\nBiografia.\nAlta 1,82 m per 70\u00a0kg, destrorsa, dal rovescio bimane, Dinara \u00e8 un'ex tennista russa di etnia tartara ed \u00e8 stata professionista dal 2001 al 2011. Nel 2005 ha contribuito alla vittoria della Russia in Fed Cup. L'11 maggio 2008 ha vinto il suo primo titolo \"Tier I\" a Berlino. Poche settimane dopo conferma i grandi progressi raggiungendo per la prima volta la finale in uno slam al Roland Garros, dove perde 6-4 6-3 da Ana Ivanovi\u0107 ma dopo aver sconfitto le connazionali top-10 Marija \u0160arapova, Elena Dement'eva e Svetlana Kuznecova.\nDurante l'estate, sul cemento nordamericano vince in successione a Los Angeles ed al \"Tier I\" di Montr\u00e9al. Alle Olimpiadi di Pechino ha vinto la medaglia d'argento in singolare, sconfitta da Elena Dement'eva. A settembre prosegue la scalata alle classifiche raggiungendo le semifinali allo U.S. Open (sconfitta da Serena Williams) ed imponendosi al \"Tier I\" di Tokyo in finale sulla Kuznecova, risultati che le hanno consentito di salire fino alla 3\u00aa posizione mondiale.\nIl 20 aprile 2009 diventa la nuova n\u00ba1 del ranking WTA, diciannovesima tennista di sempre (seconda russa dopo Marija \u0160arapova) a raggiungere questa posizione. Poco dopo conquista il suo 10\u00ba titolo in carriera a Roma. Al Roland Garros la Safina perde in finale contro la Kuznecova. A Wimbledon, dopo un buon torneo, la russa viene eliminata da Venus Williams in semifinale, e successivamente Dinara verr\u00e0 eliminata al secondo turno degli US Open.\nAlla fine dell'anno protester\u00e0 con la WTA perch\u00e9 riteneva di essere la numero 1, anche se la federazione l'aveva spostata in terza posizione. Il 2010 comincia abbastanza male per la Safina che viene eliminata al quarto turno degli Australian Open. La sua striscia negativa continua sulla terra rossa: a Roma viene eliminata al primo turno, proprio come al Roland Garros.\nCon questi risultati, la tennista russa \u00e8 scivolata dalla posizione n\u00ba3 del ranking alla n\u00ba20. Non partecipa a Wimbledon per un problema alla schiena. La tennista russa non \u00e8 riuscita a riconfermarsi nemmeno sul cemento americano. Conclude l'anno alla posizione n\u00ba60 del ranking, ben lontano dalla vetta conquistata nel 2009. Condizionata da problemi fisici, disputa il 4 maggio 2011 l'ultima gara ufficiale. Il successivo 7 ottobre, il fratello Marat Safin ne annuncia il ritiro a seguito dei continui problemi alla schiena, che la affliggono dal 2010. La tennista annuncia subito dopo di non aver ancora deciso di ritirarsi e di aver bisogno di tempo prima di prendere tale decisione.\nNel giugno del 2012, la Safina annuncia di aver chiesto le wildcard per gli imminenti tornei Bank of the West Classic di Stanford, Montreal Open, Cincinnati Open e US Open. In una successiva intervista dichiara di aver ritirato la richiesta di queste wildcard. Annuncia definitivamente il proprio ritiro a Madrid l'11 maggio 2014, al termine delle finali del Mutua Madrid Open 2014, non riuscendo a guarire dai malanni alla schiena."}
{"id": "628361", "revid": "33277", "url": "https://it.wikipedia.org/wiki?curid=628361", "title": "Stanis\u0142aw Hozjusz", "text": ""}
{"id": "628362", "revid": "78273", "url": "https://it.wikipedia.org/wiki?curid=628362", "title": "Museo della Civilt\u00e0 Salentina", "text": ""}
{"id": "628365", "revid": "33277", "url": "https://it.wikipedia.org/wiki?curid=628365", "title": "Stanislaw Hosius", "text": ""}
{"id": "628366", "revid": "287204", "url": "https://it.wikipedia.org/wiki?curid=628366", "title": "Servas International", "text": "Servas International \u00e8 una rete di ospitalit\u00e0 e un servizio di rete sociale che offre ai soci una piattaforma per organizzare soggiorni, offrire ospitalit\u00e0 e incontrare altri soci su base completamente gratuita. Conta gruppi attivi in pi\u00f9 di 130 Paesi.\nStoria.\nFondata da Bob Luitweiler in Danimarca nel 1949 come strumento di sostegno al movimento pacifista, all'organizzazione venne dato il nome \"Peacebuilders\" (\"Costruttori di Pace\" in inglese) che fu successivamente modificato in \"Servas\", che in esperanto significa \"servire\".\nModalit\u00e0 di funzionamento.\nL'associazione comprende le seguenti categorie di soci:\nOgni socio pu\u00f2 essere Porta Aperta/Day Host, oppure Viaggiatore, o entrambi.\nPer iscriversi a Servas \u00e8 necessario essere approvati da un rappresentante coordinatore regionale o da un \"local help\" dell'associazione tramite un colloquio e pagare una quota annuale che varia per ciascun Paese. Al socio che desidera viaggiare all'estero viene rilasciata una lettera di viaggio (\"Letter of Introduction\" o \"LOI\") con la quale si presenter\u00e0 alle \"Porte Aperte\" dei paesi che vuole visitare; ha inoltre a disposizione una lista dei soci di quel Paese per poterli contattare e chiedere ospitalit\u00e0. L'ospitalit\u00e0 viene data di solito per due giorni, durante i quali si trascorre del tempo insieme per cercare di conoscere la cultura del luogo e le persone che ospitano. Il socio che desidera ospitare verr\u00e0 contattato da eventuali viaggiatori: se disponibile, si accorder\u00e0 con essi. L'ospitalit\u00e0 \u00e8 gratuita.\nA livello nazionale e, nei paesi dove essa \u00e8 pi\u00f9 articolata, anche regionale, \"Servas\" organizza incontri periodici tra i soci. A livello internazionale, vengono organizzati incontri tra i soci e diverse iniziative sui temi della pace e della nonviolenza, della comunicazione nonviolenta e per i giovani."}
{"id": "628367", "revid": "77358", "url": "https://it.wikipedia.org/wiki?curid=628367", "title": "Museo archeologico di Brindisi", "text": ""}
{"id": "628368", "revid": "33277", "url": "https://it.wikipedia.org/wiki?curid=628368", "title": "San Teodoro (titolo cardinalizio)", "text": ""}
{"id": "628369", "revid": "78273", "url": "https://it.wikipedia.org/wiki?curid=628369", "title": "Agrilandia Museum", "text": ""}
{"id": "628370", "revid": "287204", "url": "https://it.wikipedia.org/wiki?curid=628370", "title": "E-finance", "text": "E-finance comprende l'insieme delle relazioni aventi per oggetto transazioni finanziarie su internet:\n- Finance to consumer rivolto alla famiglia o al singolo individuo.\n- Finance to business rivolto alle imprese pubbliche e private.\nTra i servizi on-line offerti dalle banche e dalle societ\u00e0 di intermediazione negli ultimi anni \u00e8 uno di quelli di maggior successo, moltissimi giovani risparmiatori si sono avvicinati cos\u00ec al mondo della finanza, a volte anche in modo avventato, ma contribuendo a costruire una parte di quel fenomeno denominato poi New Economy.\nIn pratica un comune cittadino pu\u00f2 rivolgersi alla propria banca oppure ad una societ\u00e0 specializzata e chiedere di attivare il servizio cosiddetto di \"trading\" da quel momento l'utente sar\u00e0 libero di operare, standosene seduto comodamente a casa propria sui mercati borsistici mondiali.\nNon dimentichiamo che fino a qualche anno fa, il comune risparmiatore poteva operare solamente tramite gli appositi uffici delle banche, muovendosi di persona negli orari di apertura e avendo sempre un funzionario della banca come intermediario.\nNel recente passato inoltre ai piccoli risparmiatori veniva concesso di operare solamente con strumenti finanziari del mercato borsistico nazionale, con l'avvento del trading on line \u00e8 diventato possibile anche per un piccolo risparmiatore operare sui mercati esteri e sugli strumenti finanziari pi\u00f9 evoluti come il social lending o rischiosi quali i futures e le opzioni.\nVoci correlate.\nMicrofinanza"}
{"id": "628375", "revid": "599013", "url": "https://it.wikipedia.org/wiki?curid=628375", "title": "Catacombe di San Gennaro", "text": "Le Catacombe di San Gennaro sono antiche aree cimiteriali sotterranee risalenti al II-III secolo e rappresentano il pi\u00f9 importante monumento del Cristianesimo a Napoli.\nStoria.\nIl nucleo originario delle catacombe si and\u00f2 sviluppando attorno alla tomba di una ricca famiglia romana (il cui nome resta sconosciuto a causa della dispersione del materiale epigrafico) datata al II-III secolo. A partire da questa donazione, fu successivamente creato il vestibolo del piano inferiore, che alla fine del III secolo accolse i resti mortali di sant'Agrippino, sesto vescovo di Napoli, divenendo luogo di venerazione di quello che \u00e8 considerato il primo patrono della citt\u00e0.\nDopo la costruzione, sulla tomba di Agrippino, di una basilica cimiteriale, il vescovo Giovanni I (413-431) fece traslare in un cubicolo della catacomba inferiore, le spoglie di san Gennaro (che dopo il suo martirio nell'anno 305 erano state sepolte nell'Agro Marciano). Da quel momento la catacomba divenne centro di culto del martire che tanta importanza avr\u00e0 nella storia della citt\u00e0, e con il tempo le catacombe ne assunsero il nome, divenendo cos\u00ec le Catacombe di San Gennaro.\nQuesta grande devozione port\u00f2 ad uno sviluppo straordinario delle catacombe: le tombe si moltiplicarono, gli ambulacri furono prolungati, nuovi cubicoli furono aperti e decorati, e quando le pareti degli ambulacri non bastarono pi\u00f9, le tombe furono scavate persino nel suolo.\nFra il 762 ed il 764 presso le catacombe dimor\u00f2 il vescovo di Napoli Paolo II, allontanato da Napoli dal partito filobizantino che seguiva la politica religiosa \niconoclasta dell'imperatore di Costantinopoli. Paolo II costru\u00ec allora nel vestibolo del piano inferiore della catacomba una vasca battesimale allestendovi un episcopio di emergenza.\nNell'831 il principe longobardo Sicone I, assediando la citt\u00e0 di Napoli, ne approfitt\u00f2 per impossessarsi dei resti mortali di san Gennaro che da l\u00ec port\u00f2 nella sua citt\u00e0, Benevento, sede episcopale.\nNel IX e X secolo le catacombe divennero anche luogo di sepoltura di alcuni duchi napoletani tra cui Cesario di Napoli (878).\nDopo il trafugamento delle reliquie di san Gennaro ed il trasferimento delle spoglie dei santi vescovi in citt\u00e0, per le catacombe cominci\u00f2 un periodo di abbandono e di decadenza. Dal XIII al XVIII secolo le Catacombe di San Gennaro subirono il periodo di maggiore abbandono e devastazioni.\nSolo nel XVIII secolo torn\u00f2 l'interesse degli studiosi e le catacombe divennero una tappa obbligata dei visitatori del \"Grand Tour\". In particolare, per\u00f2, soltanto dal 1839 i visitatori poterono beneficiare di una guida \"ad hoc\", stilata da Andrea de Jorio, archeologo e canonico del Duomo. Durante la seconda guerra mondiale le catacombe furono adattate ed utilizzate dalla popolazione napoletana come rifugio antiaereo, subendo ulteriori danni.\nSolo nel 1969 il cardinale arcivescovo di Napoli Corrado Ursi, dopo aver fatto risistemare le catacombe, inaugurava il nuovo accesso (quello attuale), ed avviava una nuova campagna di scavi diretti da Aldo Caserta e Umberto Maria Fasola, membri della Pontificia Commissione di Archeologia Sacra, durante la quale venne scoperta sia la Cripta dei Vescovi che la Tomba di San Gennaro.\nStruttura.\nL'ingresso alle catacombe \u00e8 collocato attualmente nei pressi della chiesa dell'Incoronata a Capodimonte ed \u00e8 dotato di una scala che conduce direttamente al livello del secondo piano; qui \u00e8 visibile il pi\u00f9 antico ritratto conosciuto di san Gennaro, risalente al V secolo, che raffigura il martire tra una bambina ed una donna e con il capo sormontato dalla scritta \"Sancto Martyri Januario\".\nNel successivo ambulacro sono posti due affreschi che raffigurano la d\"efunta Bitalia orante\" e, sulla parete finale, la defunta \"Cerula\" con i \"Ss. Pietro e Paolo\", tutti databili tra il V e il VI secolo. Agli inizi del VI secolo sono databili gli altri due affreschi posti in uno dei cubicoli, \"San Paolo e il defunto Lorenzo\" e \"San Pietro e San Gennaro con una corona\".\nAttraversando un passaggio a tre archi, si giunge nella grande basilica ipogea, scolpita nel tufo (molto peculiare se non unica nell'architettura catacombale), superata un nuovo passaggio a tre archi sulla destra \u00e8 un cubicolo che \u00e8 affrescato con motivi topici: i defunti (gli uccelli) e la resurrezione (la croce monogrammatica).\nSuperata un'area cimiteriale scavata nel tufo, sulla sinistra vi sono i resti di una struttura basilicale risalente al VI secolo che conserva su di una volta a botte i resti di raffigurazioni dei primi 14 vescovi napoletani. Nella cosiddetta \"Cripta dei Vescovi\", vi sono dei mosaici del V secolo con ritratti di vescovi, uno di essi raffigura Quodvultdeus, vescovo di Cartagine, cacciato dal re vandalo Genserico, giunto fortunosamente per mare a Napoli e sepolto nelle catacombe. Al di sotto, la \"confessio\" di San Gennaro, (cos\u00ec chiamata in quanto \u00e8 il punto pi\u00f9 vicino alla tomba del santo) scavata nel livello inferiore, un tempo adornata di una serie di affreschi in triplice strato, sul pi\u00f9 recente dei quali (secolo IX) sono stati raffigurati san Gennaro e i compagni della passio, sul pi\u00f9 antico, risalente al VI vi \u00e8 raffigurato san Gennaro tra il Vesuvio e il Monte Somma.\nL'ambiente forse pi\u00f9 interessante di tutto il complesso catacombale \u00e8 il vestibolo della catacomba inferiore, ottenuto dall'ampliamento dell'originario ipogeo gentilizio e di cui restano quattro interi sarcofagi scavati nel tufo; il soffitto \u00e8 decorato con pitture che richiamano lo stile pompeiano del II-III secolo mentre al centro dell'ambiente vi \u00e8 il battistero del 762.\nNell\"'ambulacro massimo\" vi \u00e8 uno dei cubicoli meglio conservati delle catacombe originariamente per intero ricoperto da dipinti di cui restano una figura (forse Mos\u00e8 o Cristo o san Pietro) ed un medaglione con tralci di vite.\nI ritratti della catacomba sono molto interessanti perch\u00e9 testimoniano un alto livello di caratterizzazione fisionomica, avvicinando la produzione neapolitana di IV - VI secolo a quella africana dello stesso periodo. \u00c8 infatti evidente il rapporto con la comunit\u00e0 cristiana d'Africa, da cui giunsero a Napoli vari individui per sfuggire alle persecuzioni vandalo - ariane in atto dal 439: lo testimonia il cubicolo di \"Theotecnus\", al piano superiore della catacomba, la cui parete di fondo fu sfondata tra la fine del V e gli inizi del VI secolo per accogliere la sepoltura dell'africano \"Proculus\". Anche la defunta \"Marta \"\u00e8 di chiara derivazione africana\". \"\nRiapertura delle catacombe e rivalutazione del Rione Sanit\u00e0.\nLe Catacombe di San Gennaro, tra le pi\u00f9 grandi dell'Italia meridionale, si trovano nell'antico Rione Sanit\u00e0, ricco di storia, ma anche di povert\u00e0. In questo contesto, una rete di giovani del quartiere, nati via via intorno a don Antonio Loffredo e a don Giuseppe Rinaldi ha realizzato il progetto di riapertura delle catacombe nel 2006 dando la possibilit\u00e0 a tutti di visitarle e vederle come le vediamo oggi. I visitatori sono passati da 5.000 nel 2006 a 130.000 nel 2018. Si tratta di un progetto di riqualificazione di alcune aree popolari, che sta dando bellezza, lavoro e associazionismo nel quartiere.\nSostenitori istituzionali e sponsor privati hanno contribuito e contribuiscono sin dalla sua riapertura alla sopravvivenza di questo sito."}
{"id": "628385", "revid": "106990", "url": "https://it.wikipedia.org/wiki?curid=628385", "title": "Et in Arcadia ego", "text": "Et in Arcadia ego \u00e8 un'iscrizione riportata in alcuni importanti dipinti del Seicento, fra cui uno del Guercino, realizzato fra il 1618 ed il 1622.\nEssa appare anche come iscrizione tombale sul dipinto \"I pastori di Arcadia\" (circa 1640), del pittore francese Nicolas Poussin. La frase pu\u00f2 tradursi letteralmente: \"Anche in Arcadia io\", dove \"Et\" sta per \"etiam\" (anche), viene sottinteso: \"sum\" (sono presente) o \"eram\" (ero).\nSembra quindi volersi intendere con l'iscrizione:\nOrigine.\nLa prima apparizione dell'espressione non si trova nell'antichit\u00e0 classica, bens\u00ec in epoca moderna. Compare nel quadro del Guercino, dipinto tra il 1618 e il 1622 (ora nella Galleria nazionale d'arte antica, a Roma), nel quale due pastori fissano un teschio posto su una maceria recante l'iscrizione del motto.\nLa frase \u00e8 un \"memento mori\", solitamente interpretata come \u00abAnche io in Arcadia\u00bb o \u00abIo anche in Arcadia\u00bb, come pronunciata dalla Morte personificata. Il biografo di Poussin, Andr\u00e9 F\u00e9libien, la interpret\u00f2 come \u00abLa persona sepolta in questa tomba \u00e8 vissuta in Arcadia\u00bb; con altre parole, \u00abla stessa persona che una volta ha goduto dei piaceri della vita, adesso giace in questa tomba\u00bb. Questa lettura era comune nel XVIII e XIX secolo. Per esempio, William Hazlitt scrisse che Poussin \u00abdescrive alcuni pastori in una mattina di primavera, e giungendo alla tomba con questa iscrizione, 'Anche io ero un Arcade'.\u00bb Attualmente, \u00e8 la prima interpretazione a godere di maggiore riconoscimento; l'ambiguit\u00e0 della frase \u00e8 il soggetto di un saggio dello storico dell'arte Erwin Panofsky. In entrambi i casi, il sentimento era teso a rappresentare un ironico contrasto tra l'ombra della morte ed il solito fermo ricordo che le ninfe ed i cigni dell'antica Arcadia si pensava incarnassero.\nLa prima apparizione di una tomba con iscrizione memoriale (a Dafni) nell'ambientazione idilliaca dell'Arcadia si ha nelle \"Ecloghe\" di Virgilio V 42 e ss. Virgilio prende degli idealizzati \"rustici\" siciliani, che erano prima apparsi negli \"Idilli\" di Teocrito, e li pone nel primitivo distretto greco di Arcadia (si veda \"Ecloghe\" VII e X). L'idea fu nuovamente ripresa da Lorenzo de' Medici negli anni sessanta e Settanta del XV secolo, durante il Rinascimento fiorentino. Nella sua opera pastorale \"Arcadia\" (1504), Jacopo Sannazaro fissa la prima percezione moderna dell'Arcadia come un mondo perduto di felicit\u00e0 idilliaca, ricordata versi colmi di rimpianto. Negli anni novanta del XVI secolo, Philip Sidney fece circolare copie del proprio romanzo \"Countess of Pembroke's Arcadia\", che presto andarono in stampa.\n\"Et in Arcadia ego\" appare nei titoli di famosi dipinti di Nicolas Poussin (1594\u20131665). Si tratta di dipinti pastorali raffiguranti pastori ideali dell'antichit\u00e0 classica, raggruppati attorno ad una tomba austera. La seconda versione del dipinto, pi\u00f9 famosa, che misura 122 per 85 centimetri, \u00e8 nel Museo del Louvre, a Parigi, con il nome di \"Les bergers d'Arcadie\" (\"I Pastori di Arcadia\"). Il dipinto \u00e8 stato di grande influenza nella storia dell'arte, e recentemente \u00e8 stato associato con la pseudostoria del Priorato di Sion, resa popolare dai libri \"Holy Blood, Holy Grail\" e \"The tomb of God\".\nLa prima versione del dipinto di Poussin (ora a Chatsworth House) fu probabilmente commissionata come una rivisitazione della versione del Guercino. \u00c8 dipinta in uno stile barocco pi\u00f9 avanzato rispetto all'ultima versione, caratteristico dei lavori del primo Poussin. Nel dipinto di Chatsworth i pastori scoprono attivamente una tomba seminascosta dai rampicanti, e leggono l'iscrizione con espressione curiosa. Il modo di posare della pastorella, sulla sinistra, mostra un fascino sessuale, molto differente dalla pi\u00f9 austera controparte delle versioni successive, che \u00e8 contraddistinta anche da una composizione pi\u00f9 geometrica e da figure pi\u00f9 contemplative. La faccia somigliante ad una \"maschera\" della pastorella \u00e8 conforme al canone classico del \"profilo greco\".\nVersioni scolpite.\nIl rilievo in marmo dello \"Shepherd's Monument\", risalente ad una data imprecisa nella met\u00e0 dell'XVIII secolo, \u00e8 una struttura nel giardino della Shugborough House, nello Staffordshire, in Inghilterra, codificata come \"Shugborough House inscription\", bench\u00e9 non ancora decifrata. Questa composizione invertita dimostra il fatto che fu copiata da una tomba, le composizioni delle quali sono spesso invertite poich\u00e9 copie dirette in piano producono immagini speculari sulle stampe.\nNel 1832 un altro rilievo fu scolpito a segnare la tomba di Poussin a Roma, sulla quale il rilievo \u00e8 posizionato sotto la scultura del busto dell'artista. Le parole dello storico dell'arte Richard Verdi, lasciano intendere che i pastori stanno contemplando \"la morte del loro stesso autore.\"\nIn congiunzione con John Andrew, l'artista Ian Hamilton Finlay cre\u00f2 una scultura in marmo intitolata \"Et in Arcadia ego\" nel 1976. Scolpite sotto il titolo ci sono le parole \"After Nicholas Poussin\" (\"Nello stile di Nicholas Poussin\"). Gran parte della scultura mostra un carro armato su uno sfondo pastorale.\nPseudostoria.\nBench\u00e9 la frase \"et in Arcadia ego\" sia ellittica di verbo \u00e8 frequentissima in latino con le forme di sum. Gli pseudostorici considerando alcuni aspetti della grammatica latina, hanno concluso che la frase \u00e8 incompleta del verbo, ed hanno speculato sul fatto che questa frase possa celare un qualche messaggio esoterico, occultando un codice (probabilmente anagrammatico). In \"The Holy Blood and the Holy Grail\", Baigent, Leigh, e Lincoln, sotto la falsa impressione che \"et in Arcadia ego\" non sia una frase latina vera e propria, hanno proposto che si trattasse dell'anagramma di \"I! Tego arcana Dei\", che si tradurrebbe in \"Vattene! Io celo i misteri di Dio\", suggerendo che la tomba contenga i resti di Ges\u00f9 o di un'altra importante figura biblica. Gli autori hanno dichiarato inoltre che Poussin fosse a conoscenza di questo segreto e che il dipinto rappresenti una localit\u00e0 realmente esistente. Gli autori non hanno spiegato perch\u00e9 la tomba dipinta nella seconda versione dovrebbe contenere questo segreto, mentre quella distintamente differente nella prima versione, presumibilmente no. In ultimo, la visione suggerita dai suddetti autori \u00e8 stata scartata dagli storici dell'arte.\nNel loro libro \"The Tomb of God\", Richard Andrews e Paul Schellenberger, sviluppando queste idee, hanno teorizzato che alla frase latina manchi un \"sum\". Hanno cos\u00ec arguito che la frase latina completa dovrebbe essere \"Et in Arcadia ego sum\", che pu\u00f2 essere un anagramma di \"Arcam Dei Tango Iesu\", che dovrebbe significare \"Io tocco la tomba di Dio \u2014 Ges\u00f9\". Le loro argomentazioni danno per assunto che:\nAndrews e Schellenberger dichiarano anche che la tomba ritratta sia quella di Les Pontils, vicino a Rennes-le-Ch\u00e2teau. Comunque, Franck Marie nel 1974 e Michel Vallet (altrimenti noto come \"Pierre Jarnac\") nel 1985 durante le loro ricerche avevano gi\u00e0 concluso che la costruzione della tomba fu iniziata nel 1903 dal proprietario della terra, Jean Galibert, che aveva l\u00ec sepolto sua moglie e sua nonna in una semplice tomba. I corpi furono riesumati e reinteterrati da qualche altra parte dopo che la terra fu venduta a Louis Lawrence, un americano del Connecticut che era emigrato in quel luogo. Egli seppell\u00ec sua madre e sua nonna nella tomba e costru\u00ec il sepolcro in pietra. Marie e Vallet intervistarono entrambi Adrien Bourrel, figlio di Lawrence, che testimoni\u00f2 che la costruzione della tomba cominci\u00f2 nel 1933 quando era ancora un bambino. Pierre Plantard, il fautore delle teorie sul Priorato di Sion, cerc\u00f2 di arguire che la sepoltura di Les Pontils fosse un \"prototipo\" per il dipinto di Poussin, ma situata nelle immediate vicinanze di una fattoria (dietro il fogliame) e non \"in mezzo al niente\" nella campagna francese, come solitamente si pensa. Il sepolcro \u00e8 comunque stato demolito."}
{"id": "628387", "revid": "13350", "url": "https://it.wikipedia.org/wiki?curid=628387", "title": "Et in arcadia ego", "text": ""}
{"id": "628388", "revid": "115495685", "url": "https://it.wikipedia.org/wiki?curid=628388", "title": "Gravina di Castellaneta", "text": "La Gravina di Castellaneta (o Gravina Grande) \u00e8 una gravina che si estende per una decina di chilometri con svariate anse, e che risulta profonda nel suo punto massimo 145 m e larga circa 300 m. Presenta pareti molto ripide, quasi verticali, e lungo il suo percorso sono visibili tracce di insediamenti archeologici e di rilevanza storica, nonch\u00e9 grotte ed insediamenti rupestri.\nGeografia.\nLa Gravina di Castellaneta (TA) \u00e8 tra le pi\u00f9 suggestive dell'area delle Gravine per la variet\u00e0 di ambienti e dimensioni. Nasce in prossimit\u00e0 del ponte ferroviario della Renella a Nord-Ovest di Castellaneta, in corrispondenza di una canalizzazione artificiale che raccoglie le acque del canale Lummo, e prosegue verso sud dove confluiscono anche le gravine di Santo Stefano e di Coriglione. \u00c8 costeggiata da parti pianeggianti messe a coltura, per cui attualmente le aree di vegetazione spontanea coincidono quasi esclusivamente con il ciglio della gravina stessa. L'area \u00e8 tutelata dal 1987 con oasi di protezione e fa parte del Parco naturale regionale Terra delle Gravine, istituito nel 2005, insieme alle gravine di altri comuni della provincia di Taranto e di Brindisi.\nLa parte a Nord di Castellaneta \u00e8 la pi\u00f9 semplice da visitare, poich\u00e9 le pareti sono con pendenze meno ripide. Nel tratto in prossimit\u00e0 del centro storico, le pareti divengono verticali ed inaccessibili (non a caso \u00e8 stata scelta tale posizione per la costruzione del paese), con molte anse. Le anse si accentuano in zona \"Punta del Capillo\" (nei pressi dell'omonimo vicolo) che \u00e8 uno dei tratti pi\u00f9 suggestivi. In una di queste anse \u00e8 presente sul fondo della gravina il laghetto (che nel periodo estivo diventa un piccolo stagno) detto di \"Sant'Elia\", notevole dal punto di vista faunistico.\nA sud-est di Castellaneta le pareti diventano pi\u00f9 accessibili e dopo qualche chilometro dal ponte della SS 7 Via Appia la gravina si trasforma in lama, fino a far sfociare i suoi torrenti stagionali nel fiume Lato.\nFlora e fauna.\nLa macchia mediterranea presente nella gravina di Castellaneta \u00e8 formata da cespugli di lentisco. Altri arbusti facilmente riconoscibili sono il caprifoglio e la ginestra spinosa dai bellissimi fiori gialli. Per quanto riguarda la fauna ci si pu\u00f2 facilmente imbattere, di giorno, in alcune specie di rapaci fra i pi\u00f9 comuni: il gheppio e il grillaio, falchi di piccole dimensioni, oppure in poiane e nibbi bruni: a tarda primavera \u00e8 possibile incrociare gruppi consistenti di falchi cuculi. Nelle nostre gravine fino a qualche decennio fa nidificava il capovaccaio che negli ultimi anni ha nidificato nella vicina Gravina di Laterza. Altri volatili presenti nelle gravine sono il corvo imperiale, rondoni, barbagianni, civette e cinciallegre. Di notte \u00e8 facile trovarsi di fronte a pipistrelli.\nNegli stagni presenti nelle Gravine sono presenti l'ululone dal ventre giallo, tipico delle gravine dell'Italia meridionale, la rana, il tritone e il rospo. I mammiferi pi\u00f9 comuni sono la volpe, l'istrice, il tasso, e piccoli roditori come il moscardino. Rettili presenti sono i serpenti cervone, la vipera e la meno pericolosa lucertola e tartaruga. Presenza comune \u00e8 quella del \"pugliese\" geco di Kotschy che nella tradizione popolare \u00e8 chiamata \"lucertola m'bracidita\" (lucertola marcia)."}
{"id": "628393", "revid": "93556", "url": "https://it.wikipedia.org/wiki?curid=628393", "title": "Pesce (araldica)", "text": "In araldica il pesce \u00e8 un nome generico che comprende anche i cetacei, ossia delfini, balene, eccetera. Sono figure ritenute di pregio minore rispetto ai quadrupedi o agli uccelli e sono spesso simbolo di \"viaggio\" o \"impresa marittima\", di \"silenzio\" o di \"speranza in Dio\", valore questo derivato dalle tombe dei primi cristiani. Nella blasonatura il termine si usa solo quando non si \u00e8 in grado di individuare lo specifico pesce.\nPosizione araldica ordinaria.\nIl \"pesce\" viene posto abitualmente in fascia, oppure fluttuante o natante, anche se non rappresentato nell'acqua \u00c8 possibile trovarlo anche in palo, in banda, in sbarra. Due pesci sono preferibilmente posti in palo e addossati, mentre tre pesci sono frequentemente posti in pergola.\nPesci pi\u00f9 frequenti negli stemmi.\ned anche "}
{"id": "628400", "revid": "729019", "url": "https://it.wikipedia.org/wiki?curid=628400", "title": "San Vito (base aeronautica)", "text": "La San Vito dei Normanni Air Station \u00e8 stata una base dell'aeronautica militare statunitense (United States Air Force) situata a circa 10\u00a0km a ovest di Brindisi, in una posizione intermedia fra il porto di Brindisi e la citt\u00e0 di San Vito dei Normanni.\nStoria della base.\nNel 1959, l'aviazione militare degli Stati Uniti aggiudic\u00f2 alla \"GT&amp;E Sylvania Electronics Systems\", in seguito \"General Dynamics Advanced Information Systems\", una commessa per installare in Europa una rete di spionaggio delle comunicazioni COMINT. Il sistema, denominato AN/FLR-9, utilizzava un'enorme antenna circolare di tipo Wullenweber. Il primo sito di ascolto a utilizzare il sistema AN/FLR-9 fu installato nel 1962 nella base inglese di RAF Chicksands.\nIn previsione della seconda installazione progettata per il sito di San Vito dei Normanni, venne costituito il 7275th Air Base Group, che inizi\u00f2 le sue attivit\u00e0 nel 1960 come distaccamento alle dipendenze della base aerea di Aviano con il personale e le attrezzature di supporto forniti dal 6900th Security Wing. La base divenne autonoma il 1\u00ba marzo 1961 passando sotto la gestione dell'United States Air Force Security Service (USAFSS) e nel 1964, completate le predisposizioni, divenne pienamente operativa.\nIl 1\u00ba ottobre 1979, la base venne riassegnata al USAFE, che vi insedi\u00f2 il 6917th Electronic Security Group unitamente ad altre unit\u00e0 militari, sempre di nazionalit\u00e0 statunitense.\nGli apparati per il radioascolto sono rimasti operativi fino all'ottobre del 1994, quando, dopo la caduta del muro di Berlino, la base venne considerata dagli Stati Uniti non pi\u00f9 utile operativamente e disattivata, salvo una temporanea riattivazione durante la crisi dei Balcani.\nL'impianto gemello di Chicksands fu smantellato nel 1996.\nNel 2000, la base fu oggetto di un'interrogazione parlamentare ma, nello stesso anno, l'installazione venne nuovamente chiusa dai militari americani e la vistosa antenna FLR-9 smantellata. Nel 2003, la base venne restituita al governo italiano che successivamente ne don\u00f2 una parte al Programma Alimentare Mondiale delle Nazioni Unite (WFP) che dal 2000 gestiva, nell'aeroporto militare di Brindisi, la Base di pronto intervento umanitario delle Nazioni Unite (UNHRD).\nUn incendio nell'estate del 2006 ha distrutto parte del villaggio militare rimanente ma, nel dicembre dello stesso anno, UNHRD ha iniziato ad utilizzare l'installazione come centro per le esercitazioni e per le simulazioni per i suoi funzionari logistici e per gli operatori di altre organizzazioni umanitarie.\nNel 2013, UNHRD ha allargato i suoi uffici e i suoi magazzini nel porzione della base sotto la propria gestione, continuando comunque a mantenere le proprie strutture originarie all'interno dell'aeroporto militare di Brindisi.\nIl mistero della San Vito Air Station.\nNegli ultimi anni i media italiani hanno scoperto e accertato tramite il rapporto \"Interception Capabilities 2000\", che anche nel nostro Paese si trovava un centro di spionaggio delle comunicazioni: appunto la San Vito Air Station che godeva di una posizione ottimale dal punto di vista strategico durante la guerra fredda. Notizie accreditate testimonierebbero la presenza della CIA."}
{"id": "628406", "revid": "628767", "url": "https://it.wikipedia.org/wiki?curid=628406", "title": "Romeral", "text": "Romeral \u00e8 un comune del Cile, appartenente alla provincia di Curic\u00f3, VII regione del Maule. Il borgo \u00e8 situato ai piedi delle colline vicine alla Cordigliera delle Ande circa 10 chilometri a est di Curic\u00f3, il capoluogo provinciale. Il comune ha una forte vocazione agricola e frutticola ed \u00e8 rinomato per la produzione delle amarene, delle ciliegie, dei lamponi e delle pesche, che sono esportati.\nIl borgo di Romeral contava circa 3.700 abitanti nel 2002 e il comune circa 12.700. Il 74% della popolazione abita in zone rurali."}
{"id": "628408", "revid": "2225", "url": "https://it.wikipedia.org/wiki?curid=628408", "title": "Bianco rosso celeste - cronaca dei giorni del Palio di Siena", "text": ""}
{"id": "628410", "revid": "580", "url": "https://it.wikipedia.org/wiki?curid=628410", "title": "In fascia", "text": "In fascia \u00e8 un termine utilizzato in araldica per indicare una figura disposta orizzontalmente.\nSi usa l'espressione \"ordinate in fascia\" per designare le figure araldiche poste una a fianco all'altra orizzontalmente."}
{"id": "628411", "revid": "119771010", "url": "https://it.wikipedia.org/wiki?curid=628411", "title": "Roberto Regazzi", "text": "Eccellente costruttore di violini, viole e violoncelli, studioso, collezionista ed editore (attraverso la casa editrice \"Florenus\"), tuttora attivo a Bologna.\nHa iniziato l'attivit\u00e0 negli anni settanta presso il laboratorio del liutaio Otello Bignami, per poi perfezionarsi su modelli classici e bolognesi. Per le chitarre si \u00e8 perfezionato con Alan Wilcox.\n\u00c8 stato presidente della \"Associazione Europea Maestri Liutai e Archettai\", membro della \"Violin Society of America\", socio fondatore e presidente del \"Gruppo Liuteria Bolognese\" e membro del direttivo della \"Associazione Liutaria Italiana\" nel Gruppo \"Liutai e Archettai professionisti\", di cui \u00e8 stato anche vicepresidente.\nMusicisti.\nMolti sono i musicisti che suonano e possiedono o hanno commissionato strumenti da lui costruiti, come Giovanni Adamo, Boris Belkin, Isaac Stern, Riccardo Brengola, Salvatore Greco, Franco Gulli, Domenico Marco, Luca Morassutti, Anne-Sophie Mutter, Roberto Nigro, Domenico Nordio, Joaqu\u00edn Palomares, Antoine Pfister, Ruggiero Ricci, Harvey de Souza, Chikashi Tanaka, Uto Ughi, Bruno Zanella, Silviu Dima, Anastasiya Petryshak, ed altri."}
{"id": "628412", "revid": "1573940", "url": "https://it.wikipedia.org/wiki?curid=628412", "title": "Propithecus edwardsi", "text": "Il sifaka di Milne-Edwards (Propithecus edwardsi ) \u00e8 un lemure della famiglia degli Indriidae.\nDistribuzione.\nCome tutti i lemuri \u00e8 endemico del Madagascar, dove vive nella zona centro-orientale del paese.\nDescrizione.\nIl corpo \u00e8 nero e ricoperto da pelo lungo e setoso, mentre i fianchi sono bianchi o grigio-argentei.\nIl rapporto zampe anteriori/posteriori del sifaka si Milne-Edwards \u00e8 simile a quello dell'uomo. Le zampe di questi animali hanno una forma a pinza che aiuta a mantenere una presa assai salda sui rami: i polpastrelli sono callosi e rigonfi, mentre le unghie sono appuntite. Quando per\u00f2 si tratta di scendere al suolo, il sifaka parte assai svantaggiato, poich\u00e9 deve poggiare le zampe lateralmente per non farsi del male: essendo inoltre le zampe posteriori pi\u00f9 lunghe, non cammina mai a quattro zampe, ma saltella eseguendo la caratteristica \"danza\" tipica dei sifaka.\nBiologia.\nSi tratta di animali arboricoli, diurni ed erbivori: mentre si muove oppure salta fra gli alberi (compiendo salti lunghi fino a 6 m), mantiene sempre una posizione verticale.\nPur vivendo in gruppo, \u00e8 estremamente raro che si scambi vocalizzi.\nConservazione.\nSpecie considerata in pericolo in base ai criteri della IUCN\" red list\".\n\u00c8 osservabile presso il Parco Nazionale di Ranomafana."}
{"id": "628413", "revid": "283141", "url": "https://it.wikipedia.org/wiki?curid=628413", "title": "Francesco Bissolotti", "text": "Noto costruttore e restauratore di strumenti ad arco, attivo a Cremona, Francesco Bissolotti ha intrapreso l'attivit\u00e0 di liutaio dopo aver approfondito le tecniche dell'ebanisteria, dell'intarsio e della scultura apotropaica.\nI suoi strumenti sono stati venduti in diverse parti del mondo. Bissolotti \u00e8 stato pure docente (per ventisei anni) presso la \"Scuola di Liuteria di Cremona\" ed ha avuto una parte importante nella ristrutturazione del Museo Stradivariano nella stessa citt\u00e0.\nTra i vari musicisti che utilizzano le sue creazioni vi sono i violisti Dov Scheindlin e Kim Kaskashan ed i violinisti Uto Ughi e Salvatore Accardo; per quest'ultimo Bissolotti ha espressamente costruito una \"controviola\" a cinque corde che Accardo ha utilizzato nella sua registrazione della \"Sonata per la gran viola\" di Niccol\u00f2 Paganini per la EMI."}
{"id": "628416", "revid": "124123", "url": "https://it.wikipedia.org/wiki?curid=628416", "title": "Gio Batta Morassi", "text": "Biografia.\nNato a Cedarchis di Arta Terme in provincia di Udine nel 1934, era noto e stimatissimo costruttore e restauratore di strumenti ad arco, attivo a Cremona, dove risiedeva. Nel 1942 da Cedarchis la famiglia si trasfer\u00ec a Camporosso. Frequentate le scuole elementari e le professionali a Tarvisio, nel 1950 Morassi in considerazione delle sue spiccate qualit\u00e0 ottenne una borsa di studio dalla Camera di Commercio di Udine e pot\u00e9 cos\u00ec frequentare la Scuola Internazionale di Liuteria di Cremona, dove ottenne brillantemente il diploma nel 1955. Frequentate le botteghe di liuteria di Peter Tat\u00e0r, Giuseppe Ornati e Ferdinando Garimberti, \u00e8 diventato a sua volta docente di laboratorio nella scuola che l'ha visto studente. Ha fondato l'Associazione Liutaria Italiana \ne la Cooperativa Editoriale Liutaria, occupandosi della formazione di giovani liutai. Ha lavorato come perito per il Teatro Comunale di Firenze, il Maggio Musicale Fiorentino e per l'Accademia Nazionale Santa Cecilia di Roma.\nLiuteria.\nMolto noto anche in Giappone, \u00e8 considerato uno dei maestri liutai che hanno riportato la liuteria di Cremona, dopo un periodo di stallo, al livello che da secoli la caratterizza. \nHa scoperto negli anni '50 l'\"abete di risonanza\" nella foresta di Tarvisio. Ha operato nel laboratorio \"Liuteria Artistica Cremonese\", che ha gestito con il figlio e il nipote Giovanni e Simeone, anch'essi liutai. \nHa ottenuto moltissime onorificenze in tutto il mondo e luned\u00ec 8 giugno 2015 all'Universit\u00e0 di Udine gli \u00e8 stata conferita la Laurea Magistrale ad Honorem in Discipline della Musica e dello Spettacolo e del Cinema. In questa occasione ha tenuto una lectio magistralis dal titolo \"Il saper fare liutario: dalla conoscenza del legno alla tradizione dello strumento musicale\"."}
{"id": "628418", "revid": "1718925", "url": "https://it.wikipedia.org/wiki?curid=628418", "title": "Chiglia", "text": "La chiglia \u00e8 una trave longitudinale a sezione quadrata o rettangolare che percorre l'imbarcazione da poppa a prua nella parte sommersa destinata al galleggiamento (scafo). Ha sulle facce laterali delle scanalature chiamate batture, sulle quali, con un incastro semplice detto a palella, si incastrano le tavole del fasciame esterno.\nDescrizione.\nLa chiglia \u00e8 in posizione centrale ed \u00e8 la struttura principale dello scafo, su di essa vengono assemblate le ordinate che formano le ossature dei fianchi. Nella zona prodiera si collega alla ruota di prora; mentre nella zona poppiera si collega al dritto o al telaio di poppa.\nPer le piccole imbarcazioni \u00e8 generalmente un pezzo unico. Per le imbarcazioni maggiori pu\u00f2 essere costituito da pi\u00f9 pezzi assemblati. Nelle imbarcazioni in legno pu\u00f2 essere costituito da un'unica tavola di legno massiccio o di struttura lamellare multistrato, o da un numero dispari di pezzi uniti fra loro con giunti a palella.\nVerso il 1500 e il 1600 la chiglia era la caratteristica principale delle navi per le traversate oceaniche che in quel periodo erano appena cominciate. Grazie a questa particolarit\u00e0 \u00e8 stata possibile la scoperta dell'America. La chiglia era una nuova idea per tenere in equilibrio la barca nell'acqua.\nCon l'avvento della costruzione in acciaio la chiglia progressivamente ha perso importanza come rinforzo longitudinale principale a causa della maggior robustezza longitudinale garantita dal fasciame metallico. Oggi in molte grandi navi la chiglia non \u00e8 pi\u00f9 visibile perch\u00e9 \u00e8 incorporata nel fasciame esterno. La chiglia con spessore superiore al fasciame, e quindi visibile, \u00e8 definita massiccia."}
{"id": "628424", "revid": "729019", "url": "https://it.wikipedia.org/wiki?curid=628424", "title": "Battaglia di Miriocefalo", "text": "La battaglia di Miriocefalo fu combattuta il 17 settembre del 1176 tra bizantini e turchi selgiuchidi.\nAntefatto.\nNel corso del lungo periodo in cui regn\u00f2 Manuele I Comneno (1143-1180), l'Impero bizantino aveva progressivamente aumentato il suo ruolo di potenza nel Mediterraneo orientale. I Selgiuchidi, suoi tradizionali nemici, erano stati tenuti a bada fin dai primi anni del suo regno e da allora l'Impero aveva esteso la sua influenza tra alterne vicende, in tutte le direzioni. Oltre a ci\u00f2, era evidente a tutti il riflusso del Sultanato selgiuchide di Iconio, che era apparso sempre meno potente a partire dall'epoca della Prima Crociata.\nTuttavia nel 1156 sal\u00ec al trono Qilij Arslan II (1156-1192), che riorganizz\u00f2 gli scompaginati domini turchi, aumentando anche la coesione dell'esercito e il numero di guerrieri turcomanni disponibili per le campagne sotto il suo diretto comando.\nCos\u00ec, quando il 15 maggio 1174 Norandino (1146-1174) mor\u00ec, i Danishmendidi rimasero senza un protettore, trovandosi indifesi contro i Selgiuchidi. Qilij Arslan ebbe a questo punto l'occasione di conquistare molti territori prima appartenenti a Norandino, e due principi danishmendidi si recarono a Costantinopoli, per chiedere aiuto all'imperatore bizantino.\nNell'estate del 1176 Manuele si mise in marcia, alla testa del suo sperimentato esercito, incrementato da potenti mercenari franchi e magiari, per raggiungere Iconio; fu quasi subito raggiunto dagli inviati del Sultano con proposte di pace molto vantaggiose per l'Impero bizantino.\nQuasi tutti i suoi ufficiali erano d'accordo, tranne una piccola minoranza di giovani, che ardeva dal desiderio di andare in guerra. Secondo le fonti contemporanee, Manuele si fece dissuadere dai suoi giovani ufficiali, e comand\u00f2 che la campagna proseguisse. In realt\u00e0, al di l\u00e0 della smania di combattere di questi incauti consiglieri, il Basileus, che non si era pienamente reso conto della ristrutturazione dello Stato operata dal suo avversario, n\u00e9 del suo rinnovato potenziale bellico, era deciso a farla finita una volta per tutte col suo scomodo vicino, per ripristinare pienamente il dominio bizantino in Anatolia perso dopo Manzicerta. Solo cos\u00ec avrebbe assicurato una frontiera relativamente sicura all'Impero per i decenni a venire, e in quest'ottica il suo tentativo appare pi\u00f9 giustificato.\nLa battaglia.\nDalla fortezza di Miriocefalo il sentiero percorreva una gola tortuosa e angusta fra i monti, mentre la lunga colonna era appesantita dai carriaggi e dalle macchine ossidionali necessarie per gli assedi che i bizantini pensavano di dover affrontare; da sopra le montagne i selgiuchidi prepararono l'imboscata. Sia l'uscita che l'entrata erano state bloccate, cos\u00ec inizi\u00f2 la battaglia che fu la pi\u00f9 classica ed efficace delle imboscate, con i turchi che bersagliavano dalle alture gli stupefatti avversari. Manuele riusc\u00ec a far guadagnare ai suoi una posizione appena meno vulnerabile, dopo aver comunque subito la perdita di molti uomini e delle salmerie, ma la situazione restava assai grave.\nIl massacro sembrava difficilmente evitabile, ma il sultano turco ebbe piet\u00e0 di Manuele e del suo esercito, forse intimorito dall'idea di distruggere completamente l'esercito bizantino, creando una situazione dagli imprevedibili risvolti, o forse poich\u00e9 non era sicuro di avere truppe a sufficienza per completarne l'annientamento. Fece sapere che le ostilit\u00e0 sarebbero state sospese se l'imperatore avesse distrutto le sue fortificazioni a Dorileo e Subleo, (che erano state appena rinnovate nel 1174). Manuele accett\u00f2 e i due eserciti si separarono.\nConseguenze.\nMolti storici, sia moderni sia medievali, si chiesero cosa sarebbe successo se Manuele fosse stato meno avventato nell'avanzata o se i Selgiuchidi avessero portato fino in fondo il massacro degli invasori.\nCi\u00f2 che \u00e8 certo, \u00e8 che la sconfitta di Miriocefalo tolse ogni speranza all'imperatore di riprendersi l'intera Anatolia, conquista che pi\u00f9 che mai sembrava possibile, portando anche a una crisi economica l'Impero, anche se le clausole della pace furono solo parzialmente rispettate, visto che negli ultimi anni che gli restavano da vivere, Manuele non smantell\u00f2 le fortezze di frontiera come gli era stato richiesto.\nQilij Arslan si accontent\u00f2 di aver fermato la spinta espansiva dei Bizantini e di aver rafforzato la frontiera occidentale dei suoi possedimenti, anche perch\u00e9 i rapporti di forza tra i due eserciti non erano affatto sbilanciati a favore dei turchi, come dimostrarono i fallimentari tentativi d'invasione dell'Asia Minore bizantina operati dal Sultano, dopo che divenne chiaro il mancato rispetto dei patti da parte dell'Imperatore.\nNel giro di una generazione tuttavia, entrambi i contendenti avrebbero avuto ben altro a cui pensare, col progressivo indebolimento del potere selgiuchide dopo la morte del volitivo Sultano e con lo sprofondare dell'Impero bizantino in una crisi interna, anche qui dopo la dipartita del sovrano, che avrebbe facilitato molto la vittoria nel 1204 dei combattenti della Quarta Crociata."}
{"id": "628426", "revid": "287204", "url": "https://it.wikipedia.org/wiki?curid=628426", "title": "Am\u00e9d\u00e9e Louis Michel Lepeletier", "text": "Biografia.\nFiglio del barone di P\u00e9reuse - primo presidente del Parlamento di Parigi - e fratello minore di Louis-Michel Lepeletier (1760-1793) membro degli Stati Generali, Am\u00e9d\u00e9e Lepeletier non segu\u00ec la carriera politica e prefer\u00ec invece dedicarsi totalmente all'entomologia.\nFu l'autore dell\"Histoire naturelle des insectes hym\u00e9nopt\u00e8res\", che comparve nelle \"Suites \u00e0 Buffon\", anche se il quarto ed ultimo tomo venne terminato da Gaspard Auguste Brull\u00e9 (1809-1873). Un'opera fondamentale, poich\u00e9 si trattava del primo studio generale sugli Imenotteri e contava ben 2.500 pagine. In questo lavoro Lepeletier descrisse molte sottospecie di \"Apis mellifera\" quali, ad esempio, l\"Apis mellifera scutellata\", l\"Apis mellifera lamarckii\" e altre.\nCon Jean Guillaume Audinet-Serville (1775-1858) firm\u00f2 diversi articoli sugli insetti per l\"Encyclop\u00e9die methodique\".\nFu nominato archivista della \"Societ\u00e0 entomologica di Francia\" nel 1832 e l'anno seguente ne divenne presidente, mantenendo questa carica sino alla morte. Fu anche membro di numerose Societ\u00e0 scientifiche, fra cui la \"Societ\u00e0 di Storia naturale di Mosca\"."}
{"id": "628428", "revid": "1543377", "url": "https://it.wikipedia.org/wiki?curid=628428", "title": "Giosetta Fioroni", "text": "Durante la sua carriera, l'artista ha realizzato opere usando molte tecniche diverse, fra cui ceramica, pittura a tempera e ad acrilico, che ritraggono il mondo in modo visionario e quasi astratto.\nBiografia.\nNacque a Roma nel 1932 da una famiglia di artisti (il padre Mario era uno scultore, la madre marionettista). Il nonno, farmacista, amava circondarsi di poeti, fra i quali il poeta Vincenzo Cardarelli.\nStudia all'Accademia di belle arti di Roma, dove fu allieva di Toti Scialoja. In tutto il suo cammino d'artista sembra tenere radicata nella sostanza stessa dell'essere donna la tonalit\u00e0 emotiva dell'infanzia.\nEspone alla VII Quadriennale di Roma del 1955. Nel 1956 lavor\u00f2 come costumista per la nascente televisione italiana. Nello stesso anno inizi\u00f2 a frequentare la Scuola di Piazza del Popolo con Tano Festa, Mario Schifano e Franco Angeli, che verranno definiti da tanti \"la versione italiana della Pop art di Andy Warhol.\" Viene invitata alla XXVIII Biennale di Venezia, dove conosce Cy Twombly, Emilio Vedova, lo scrittore Germano Lombardi. Frequenta l'ambiente artistico legato alla Galleria La Tartaruga di Plinio De Martiis a Roma. Trascorre un periodo a Parigi (tra il 1958 e il 1962). In una personale nel 1961 alla Tartaruga con Umberto Bignardi inizi\u00f2 ad esporre tele realizzate con colori industriali, alluminio e oro, recanti segni, scritte, simboli, sovrapposti e cancellati. Frequent\u00f2 il gruppo del Verri e il Gruppo 63. Dall'inizio degli anni sessanta lavor\u00f2 con fotografie proiettate sulla tela, delle quali tracci\u00f2 i contorni con i pennelli, usando colori industriali. Il colore pi\u00f9 utilizzato \u00e8 l'alluminio, che la Fioroni chiama argento, iniziarono cos\u00ec i suoi famosi \"argenti\", tele che rappresentano soggetti vari, ma soprattutto donne.\nDal 1964 divenne la compagna stabile di Goffredo Parise; rimarr\u00e0 al suo fianco fino al 1986, anno della morte dello scrittore veneto. Nel 1967 alla Galleria del Naviglio di Milano espose alcuni \"argenti\". Rivisita opere del passato: Botticelli, Carpaccio, Simone Martini. Nel 1968 inaugur\u00f2 la rassegna \"Il teatro delle mostre\" alla Tartaruga con un'azione intitolata \"La spia ottica\" poi ripresentata alla Quadriennale di Roma del 1973. Nel 1969 realizz\u00f2 il primo \"teatrino\", un \"giocattolo per adulti\", cassettine-teatro di legno dipinto offerte ai bambini assenti: attraverso una lente si pu\u00f2 guardare all'interno un assemblaggio di oggetti miniaturizzati, quasi la ricerca di un mondo perduto. Dal 1969 si avvicin\u00f2 al mondo della fiaba e della leggenda, grazie alla lettura dell'opera di Vladimir Jakovlevi\u010d Propp: tele, scatole e teatrini aprono al mondo della memoria personale e collettiva. Per tutta la sua vita ha collaborato con scrittori e poeti (Arbasino, Balestrini, Ceronetti, Zanzotto). Nel frattempo si trasfer\u00ec in Veneto. Nel 1990 l'Istituto Nazionale per la Grafica di Roma allest\u00ec un'antologica con i suoi lavori su carta. Alla Biennale di Venezia del 1993 fu presente con una sala personale e nello stesso anno inizi\u00f2 a lavorare con la ceramica.\nLa storia delle opere di Giosetta Fioroni si fa storia di mondi, di popoli e di civilt\u00e0. Giosetta, il cui lavoro viene comunemente collocato all'interno della Pop Art italiana, a differenza di Andy Warhol mette a confronto due mondi, la societ\u00e0 dei costumi e la fiaba, l'industria culturale e il mondo dei folletti della terra e i giochi dell'infanzia. Ci\u00f2 che per Warhol \u00e8 il vero per Giosetta \u00e8 una rappresentazione, uno spettacolo con cui stringere un rapporto affettuoso.\nDal 1987, oramai vedova del suo amato Goffredo Parise, Giosetta conosce Raymunda Del Rosario, la quale diventa nel corso del tempo sua compagna di vita fino ai giorni d\u2019oggi."}
{"id": "628438", "revid": "287204", "url": "https://it.wikipedia.org/wiki?curid=628438", "title": "Apolipoproteine", "text": "Le apolipoproteine sono proteine capaci di legare lipidi e sono costituenti delle lipoproteine plasmatiche, aggregati molecolari deputati al trasporto di colesterolo e trigliceridi attraverso la circolazione ai vari tessuti e organi.\nSono molecole anfipatiche, come i fosfolipidi in cui si immergono nella formazione delle lipoproteine, porgendo la loro faccia apolare verso l'interno delle stesse e quella polare verso l'ambiente acquoso esterno.\nClassificazione.\nLe apolipoproteine esistono in cinque principali classi con relative sottoclassi, differenti per peso molecolare, associazioni ed eventuale funzione:\nVi sono poi classi minori come l'apoH; un'altra importante apolipoproteina \u00e8 la Siero associato all'amiloide o SAA, determinante nell'amiloidosi AA.\nFunzioni.\nLe apolipoproteine svolgono tre funzioni principali e solo alcune delle loro sottoclassi assolvono a ciascuna funzione.\n- La prima funzione \u00e8 quella di contribuire alla struttura delle lipoproteine;\n- la seconda funzione \u00e8 di regolare l'attivit\u00e0 enzimatica nel metabolismo lipidico; \n- la terza, infine, \u00e8 di costituire dei ligandi per i recettori (come la gi\u00e0 citata LPL, a livello dell'endotelio o HTL, a livello del fegato).\nStruttura.\nLe apolipoproteine presentano a livello della struttura secondaria sia alfa eliche che foglietti beta anfipatici, questo permette a queste proteine di interagire con il nucleo idrofobo delle lipoproteine e anche di aggregare tra di loro, eventualmente passando da una lipoproteina ad un'altra, evento particolarmente importante nel percorso delle VLDL e dei chilomicroni."}
{"id": "628442", "revid": "188717", "url": "https://it.wikipedia.org/wiki?curid=628442", "title": "Retta di richiamo", "text": ""}
{"id": "628460", "revid": "2149966", "url": "https://it.wikipedia.org/wiki?curid=628460", "title": "Cineforum (rivista)", "text": "Cineforum \u00e8 una rivista italiana di critica cinematografica. \u00c8 una delle pi\u00f9 longeve e prestigiose riviste italiane dedicate alla cultura cinematografica in attivit\u00e0.\nStoria di Cineforum.\nIdeata nel 1961 da Camillo Bassotto e Francesco Dorigo, la rivista nasce come bollettino della Federazione italiana cineforum, di ispirazione cattolica, che rappresenta la maggioranza dei cineclub nazionali (240 circoli sul territorio italiano nel 1967). Alla fine degli anni sessanta la rivista si sposta progressivamente su posizioni marxiste, seguendo il nuovo orientamento della FIC guidata dal direttore Sandro Zambetti.\nDalla direzione di Zambetti sono usciti fuori alcuni dei principali critici cinematografici italiani, responsabili delle maggiori istituzioni, festival e riviste del settore, come Alberto Barbera, Stefano Della Casa, Emanuela Martini, Federico Chiacchiari, Enrico Magrelli, Roberto Turigliatto. Dalla rivista e dall'impegno del direttore nacque anche il Festival Bergamo Film Meeting.\nDal 2003 \u00e8 stata affiancata da una collana editoriale dedicata al cinema (\"Edizioni di Cineforum\"). Ogni anno redige un annuario del cinema. Nel 2013 \u00e8 nata anche la versione web coordinata da Fabrizio Tassi.\nLa rivista \u00e8 uscita con cadenza mensile fino al gennaio 2021, quando \u00e8 diventata trimestrale. "}
{"id": "628471", "revid": "26415", "url": "https://it.wikipedia.org/wiki?curid=628471", "title": "San Vito Air Station", "text": ""}
{"id": "628473", "revid": "339392", "url": "https://it.wikipedia.org/wiki?curid=628473", "title": "Maloia", "text": ""}
{"id": "628478", "revid": "767487", "url": "https://it.wikipedia.org/wiki?curid=628478", "title": "Chilomicroni", "text": "I chilomicroni sono le lipoproteine caratterizzate dalla minor densit\u00e0 (0,90 g/ml) e dal maggior diametro, tra 75 e 1200 nm. Raccolgono i trigliceridi, principalmente, ed il colesterolo introdotti con la dieta a livello dell'intestino tenue e sono presenti pressoch\u00e9 solo dopo i pasti.\nIn generale, dopo essere stati prodotti a livello dell'intestino passano nel sistema linfatico e da questo nella circolazione sanguigna fino a raggiungere i capillari dei tessuti che sfruttano il colesterolo e i trigliceridi, come il tessuto adiposo ed il tessuto muscolare; terminano la loro esistenza presso il fegato.\nTrasporto e funzionamento.\nNel loro viaggio dall'intestino ai tessuti periferici, ed infine al fegato, si possono individuare due diversi momenti.\nIntestino.\nA livello del lume dell'intestino tenue sono presenti micelle di colesterolo e fitosteroli le quali vengono riconosciute da un recettore presente sul lato apicale delle cellule epiteliali dell'intestino, NPC1L1, che permette il loro ingresso nella cellula.\nLa micella viene cos\u00ec portata al reticolo endoplasmatico dove il colesterolo viene esterificato da ACAT (AcilCoA Colesterolo Acil Transferasi), enzima che trasferisce sul gruppo ossidrilico del colesterolo un acido grasso. A livello della membrana del reticolo endoplasmatico rugoso si ha contestualmente la produzione dell'apolipoproteinaB48 e l'ingresso nel lume del reticolo di trigliceridi, aiutati da un'altra proteina, MTP, i quali si vanno a legare con l'apoB48 man mano che entra nel lume. La struttura che si va formando prende il nome di microsoma.\nSempre presso il lume del reticolo il colesterolo esterificato entra nel microsoma, diventando parte costituente del suo carico e facendolo cos\u00ec diventare un chilomicrone.\nI chilomicroni proseguono lungo la via secretoria e dopo aver raggiunto l'apparato del Golgi vengono secreti all'esterno del lato basilare della cellula, in un vaso linfatico.\nLa circolazione.\nI chilomicroni presenti nei vasi linfatici sono detti nascenti e sono caratterizzati da un maggior contenuto di trigliceridi ed un minor contenuto di colesterolo normale o esterificato. Dopo che il dotto toracico ha riversato la linfa contenente i chilomicroni nascenti nella circolazione sanguigna questi ricevono apoC2 e apoE da una lipoproteina ad alta densit\u00e0 (HDL) e divengono chilomicroni maturi.\nUna volta raggiunti i capillari che si affacciano alle cellule adipose e muscolari l'apoC2 presente sui chilomicroni interagisce con un recettore presente sull'endotelio, la lipoproteina lipasi (LPL) la quale preleva trigliceridi dal chilomicrone e li scinde in due prodotti: acidi grassi liberi e monoacilglicerolo, che quindi incorpora nella cellula su cui si trova.\nA questo punto i chilomicroni si trovano depauperati di trigliceridi e avviene una nuova interazione con una HDL. Il chilomicrone cede ad essa apo C2, colesterolo non esterificato e fosfolipidi, mentre HDL cede al contrario colesterolo esterificato. Questi ultimi due prodotti sono scambiati grazie all'intervento di apoD, detta anche CETP (cholesterol esterificate transferring protein).\nCi\u00f2 che resta dei chilomicroni ha ora un contenuto prevalente di colesterolo esterificato e tramite la circolazione raggiunge il fegato, dove apoE interagisce con il recettore per le lipoproteine a bassa densit\u00e0 (LDL), LDL-R, provocando l'endocitosi del chilomicrone stesso.\nPatologie correlate.\nTra le patologie dovute a difetti nel metabolismo dei chilomicroni si ha la iperchilomicronemia, causata da un deficit di lipoproteinlipasi o da un deficit dell\u2018apoC2. "}
{"id": "628483", "revid": "1318658", "url": "https://it.wikipedia.org/wiki?curid=628483", "title": "Dialetto provenzale", "text": "Il provenzale (in provenzale , ortografato \"prouven\u00e7au\" nella grafia mistraliana e \"proven\u00e7au\" nella grafia classica) \u00e8 un dialetto dell'occitano o lingua d'oc parlato essenzialmente in Provenza e in una parte del Gard. Vi \u00e8 anche un movimento regionale, per il quale il provenzale \u00e8 \"una lingua a pieno titolo, vicino ma distinto dall'occitano della Francia\" sud-occidentale.\nLa parola provenzale serve anche a indicare la lingua d'oc nel suo insieme, in particolare nei dizionari di Honnorat e di Mistral o nelle opere di riferimento di Ronjat.\nDove si parla provenzale.\nSecondo Ronjat (1930-1941) e Bec (1995), il provenzale \u00e8 parlato:\nSecondo certi autori, il provenzale si estende a tutte le parlate delle Alpi (dette \"alpine\" o \"gavots\"), nel nord della regione Provenza-Alpi-Costa Azzurra (a nord di Digne) e nelle vicine valli provenzali del Piemonte in Italia. L'inclusione di queste parlate alpine nel provenzale si spiega pi\u00f9 in riferimento all'illustre storia della regione Provenza che a un'appropriata classificazione dialettologica. Esistono delle zone di transizione fra il provenzale ed il vivaro-alpino. I dialettologi le attribuiscono di preferenza a quest'ultimo: estremo sud del Dipartimento di Ard\u00e8che, sud del Dipartimento di Dr\u00f4me, regione di Digne, alta Contea di Nizza.\nPer ci\u00f2 che riguarda il dialetto nizzardo, sebbene anticamente, era un sottogruppo del provenzale, oltre mezzo millennio, di storia della contea di Nizza, separata dalla Provenza, e a stretto contatto con l'italia, hanno creato un dialetto a parte, secondo alcuni considerabile neppure pi\u00f9 un dialetto della famiglia occitanica, ma una vera e propria lingua, con caratteri di transizione tra occitanico e italiano e suoi dialetti (forti sono le similitudini con il piemontese occidentale).\nEstensione e variazione interna.\nSe lasciamo da parte la definizione del provenzale come insieme d'oc, la questione della sua estensione resta aperta : \nEccetto il vivaro-alpino e il nizzardo, il dominio del provenzale \u00e8 in generale suddiviso in due :\nIl rodaniano.\nIl provenzale rodaniano (\"lo proven\u00e7au rodanenc | lou prouven\u00e7au d\u00f2u Rose\"): a est del Gard (da N\u00eemes al Rodano), Valchiusa (verso Avignone, Orange) e a ovest delle Bocche del Rodano (Arles, la Camargue). Vi si possono distinguere dialetti locali (del Ventoux e del contado verso Carpentras; i dialetti della valle del Rodano verso N\u00eemes, Arles, Avignone, Orange, Boll\u00e8ne; ecc).\nLo shuadit o judeo-provenzale.\nI cosiddetti \"ebrei del papa\", comunit\u00e0 ebraiche di Avignone e del Contado Venassino hanno sviluppato un dialetto judeo-provenzale particolare, conosciuto sotto il nome di shuadit.Il provenzale rodaniano ha dunque le sue particolarit\u00e0 : i plurali sono ridotti a \"-i\"; la \"tch\" e la \"dj\" si pronunciano rispettivamente \"ts\" e \"dz\"; le \"o\" toniche non dittongano e la coniugazione ha delle specificit\u00e0.\nIl marittimo.\nIl provenzale marittimo e interno (\"lo proven\u00e7au centrau | lou prouven\u00e7au de la mar e d'enfre-terro\"): ad est delle Bocche del Rodano (verso Salon, Aix e Marsiglia), il Var (Tolone...) e a ovest delle Alpi Marittime (verso Cannes, Antibes, Grasse e Cagnes-sur-Mer). Esistono differenze locali minime. Il sud delle Alpi dell'Alta Provenza conosce una transizione dolce tra il provenzale marittimo e il gavot che inizia a Sisteron e Castellane.Il provenzale marittimo e interno (o \"mediterraneo\") ha delle regole linguistiche che gli sono proprie : i plurali si formano in \"-ei\"; viene prodotta una caduta molto marcata di numerose consonanti; le \"o\" sono spesso dittongate e la coniugazione possiede una sua propria specificit\u00e0.\nProvenzale e \"nizzardo\".\nIl nizzardo - chiamato in francese \"ni\u00e7ois\" o talvolta nissart (ni\u02c8sa\u0280t) - si parla nella regione nizzarda (o Contea di Nizza) e a Monaco (accanto al monegasco ligure). \nL'appellativo nizzardo (\"nissart\") copre in effetti due realt\u00e0 :\nGavot, provenzale alpino, vivaro-alpino....\nLe popolazioni interessate ignorano il nome dotto \"vivaro-alpino\" e generalmente considerano i loro dialetti come provenzale alpino, altrimenti detto \"gavot\", un dialetto specifico del provenzale per i suoi tratti nord-occitanici (\"cha\" invece di \"ca\", \"ja\" in luogo di \"ga\"...), legato al provenzale in modo pi\u00f9 culturale che linguistico, anche se gli scambi intensi tra l'alta e bassa Provenza hanno prodotto numerose influenze reciproche che avvicinano ancor pi\u00f9 queste due variet\u00e0.\nNatura e posizione del provenzale.\nIl provenzale di fronte al francese.\nChe lo si definisca provenzale o lingua d'oc, non pu\u00f2 dirsi una lingua morta, ma nemmeno una lingua viva, cos\u00ec come accade per il latino. In qualit\u00e0 di lingua, con diffusione sopraregionale e funzioni che distinguono una lingua da un dialetto, il provenzale vive nei secoli XI, XII e XIII, conoscendo una fioritura letteraria la cui influenza si estende ben oltre i confini della patria.\nCon la crociata degli Albigesi, l'introduzione dell'inquisizione e della tortura, e la manomissione regia dei feudi meridionali, nel corso del Duecento, il francese soppianta al sud il provenzale, come lingua dell'alta societ\u00e0 e della letteratura.\nL'uso del francese come lingua esclusiva della magistratura viene sancito ufficialmente da Francesco I, con l'editto di Villers-Cotter\u00eats, ma l'uso era gi\u00e0 consolidato da tempo.\nNel corso dei secoli, i tentativi di ravvivare il provenzale sono stati numerosi. Cronologicamente, l'ultimo \u00e8 quello di Fr\u00e9d\u00e9ric Mistral (cfr. la norma mistraliana in \"incipit\") e dei \"f\u00e9libres\", i nuovi poeti provenzali. La lingua dei f\u00e9libres aveva le sue basi nel dialetto arlesiano-avignonese.\nIl felibrismo sopravvive alla prima e alla seconda guerra mondiale. Nel lo 1951, con la legge Deixonne, il provenzale viene insegnato nelle scuole come materia facoltativa.\nAttualmente, il provenzale non \u00e8 una koin\u00e8 sopradialettale, bens\u00ec un sistema di dialetti, che si estende nella Francia del sud-est, lungo una fascia di isoglosse che, in passato, dovevano correre molto pi\u00f9 a nord, almeno fino alla linea della Loira e dei Vosgi meridionali.\nOggi, il confine tra provenzale e francese non coincide con nessun confine fisico o politico, mentre nel passato il confine linguistico coincideva di fatto con quello fisico (Loira e Vosgi), amministrativo (Province Aquitana e Lugdunensis), religioso (diverse diocesi cristiane) e politico (al tempo del regno visigoto) - i Franchi restano stanziati a nord di Loira e Vosgi.\nIsoglosse provenzale vs francese.\nLe principali isoglosse che distinguono il francese dal provenzale sono:\nCodificazione, standardizzazione, grafie.\nIl provenzale conosce due sistemi di scrittura che si differenziano fra loro per l'ortografia e, talvolta, per le forme orali dedotte. Per questa ragione, si parla spesso di due diverse grafie anche se sarebbe pi\u00f9 corretto parlare di norme (comprendenti ciascuna un\"ortografia\" e alcune \"forme orali\").\nVi sono controversie complesse tra i fautori delle due norme. L'utilizzo di una grafia particolare non \u00e8 sempre l'indizio di una presa di posizione nel dibattito sulla riconoscimento della \"lingua provenzale\" o del provenzale come \"dialetto occitanico\". Nonostante queste divergenze, ci sono anche posizioni condivise.\nPer ognuna delle due norme, esistono, da un lato, atteggiamenti favorevoli alla stabilit\u00e0 della norma e, dall'altro, atteggiamenti che incoraggiano un uso incostante, locale e/o individuale (in disaccordo con la norma). Ci sono anche sostenitori della standardizzazione (standard regionali) e sostenitori d'una lingua polinomica di tipo corso.\nEspressioni.\nEcco alcune espressioni usuali \"(grafia mistraliana/grafia classica):\"\nParole francesi di origine provenzale.\nMolte parole di origine provenzale sono migrate nel francese.\n\u00c8 spesso difficile sapere con precisione quali sono i termini poich\u00e9 i filologhi e i loro dizionari etimologici impiegano spesso il termine \"provenzale\" nel senso di lingua d'oc per qualificare l'origine di una parola. I contatti intensi tra il provenzale e il francese (diffuso in Provenza tra il 1880 e il 1950) ha prodotto un francese particolare nella Provenza, molto rinomato (film di Pagnol per esempio) e talvolta stereotipato, dalla sua pronuncia (l'accento provenzale e marsigliese) al suo vocabolario, con la sua grammatica e le sue modalit\u00e0 di interazione.\nQualche esempio :\nNel dominio marittimo :\nNelle parole relazionate al cibo:\nNel dominio della fauna e della flora mediterranea :\nIn numerose espressioni :\nIl significato di \"provenzale\", \"lingua d'oc\" e \"occitano\".\nIl significato del termine \"provenzale\" \u00e8 contingente al periodo storico nel quale viene impiegato. Secondo il contesto o l'epoca, significa lingua d'oc o idioma parlato in Provenza. Cos\u00ec, solo nel primo caso l'alvernese o il limosino sono provenzali, ma non nel secondo.\nIl termine \"proensales\" (provenzali) viene utilizzato nel secolo XIII dagli scrittori italiani per indicare la lingua parlata nella parte meridionale della Francia, facendo riferimento alla \"provincia\" dell'impero romano della Gallia meridionale. Altre denominazioni vengono impiegate in seguito: \"limosino\" dai catalani, \"lingua d'oc\" da Dante, \"catalano\" dagli studiosi del secolo XVII, o \"mondin\" (termine utilizzato pochissimo) inventato a Tolosa.\nNel secolo XIX i romanisti sulle orme che vanno da Raynouard fino ad Anglade, riprendono il termine \"provenzale\" in senso generico, per definire sia l'occitano dei trovatori sia l'\u00ab antico provenzale \u00bb e l'occitano moderno nel suo insieme. Ma questo termine apporta una certa ambiguit\u00e0 nel dialetto della Provenza, essendo l'occitano trobadorico apparso nelle regioni occitaniche settentrionali e non nella Provenza, avendo analogie con il linguadociano o il limosino.\nQuando Fr\u00e9d\u00e9ric Mistral pubblica \"Lou Tresor d\u00f3u Felibrige\", dizionario della lingua d'oc moderna in due volumi, definisce il termine \"provenzale\" nell'accezione di \"lingua d'oc\", precisando nel sottotitolo del dizionario : \"Dizionario provenzale-francese, che comprende i diversi dialetti della lingua d'oc moderna\", vale a dire, come menzionato nella nota 1, \"tutte le parole comuni nel Sud della Francia\". Egli scrive che \"'\u00f3ucitan\" (che traduce con \"occitano\" o \"occitanico\") \u00e8 sinonimo di \u00ablinguadociano\u00bb o di \u00abmeridionale\u00bb e rinvia alla \u00ablingua d'oc\u00bb.\nI linguisti contemporanei utilizzano il termine \"provenzale\" specificamente per la variante parlata in Provenza e \"lingua d'oc\" o \"occitano\" per la lingua nel suo insieme."}
{"id": "628487", "revid": "77358", "url": "https://it.wikipedia.org/wiki?curid=628487", "title": "Kuramathi", "text": ""}
{"id": "628488", "revid": "117349198", "url": "https://it.wikipedia.org/wiki?curid=628488", "title": "Ko Un", "text": "Biografia.\nI primi anni di vita.\nKo Un nasce a Gunsan, nella provincia sudcoreana del Jeolla Settentrionale, nel 1933, durante l'occupazione giapponese della Corea, e sar\u00e0 il testimone delle vicende dolorose che il suo Paese dovr\u00e0 affrontare nell'arco di numerosi decenni: dalla dominazione coloniale giapponese, agli orrori della Seconda guerra mondiale, dalla guerra fratricida della Corea del 1950-53 alla sua divisione al trentottesimo parallelo durante la Guerra Fredda, dalle numerose dittature militari susseguitesi per poi giungere negli anni novanta a testimoniare una \"pacifica rivoluzione\" che conduce alla guida della Repubblica di Corea come governo democratico e progressista.\nPrimogenito di una modesta famiglia, sia per il livello economico che culturale, apprende dal nonno la storia coreana e il perch\u00e9 della resistenza all'occupazione giapponese. Legato da profondo affetto alla nonna materna, che morir\u00e0 durante l'esodo del dopoguerra coreano, scriver\u00e0 una poesia a lei dedicata nella raccolta poetica \"Nanimbo\".\nLa scuola.\nKo Un inizia le scuole nel periodo in cui l'uso della lingua coreana, essendo il Paese dietro gestione di un'amministrazione coloniale giapponese, era in esse vietato e, come egli stesso ricorda, anche il suo nome era stato cambiato in Dakkabayai Dorasuke. Affronta gli studi con grande impegno e gi\u00e0 all'et\u00e0 di otto anni conosce i testi della letteratura classica cinese.\nNel 1945 inizia a scrivere i suoi primi versi ispirato da un libro trovato per caso sulla strada di casa mentre ritorna dalla scuola media che frequentava a quattro chilometri da casa sua. Il libro, che lo colpisce enormemente, era una raccolta del poeta lebbroso Han Haun intitolato \"Poesie scelte\".\nL'insegnamento e la guerra.\nNel 1950 gli viene assegnata una cattedra nella scuola media di Kunsan dove insegna coreano e arte, ma nel mese di giugno scoppia la guerra facendo precipitare il paese, che si sollevava a fatica dalla trascorsa dominazione coloniale, nell'orrore della distruzione e sconvolgendo a tal punto il giovane che tenter\u00e0 il suicidio. Si salva ma perde per sempre l'uso di un orecchio.\nIl monachesimo.\nNel 1952, stanco degli orrori visti, trova rifugio nella religione e diventa monaco buddista dedicandosi allo studio della meditazione S\u01d2n con il maestro Hyobong. Viaggia per alcuni anni senza sosta vivendo di elemosina finch\u00e9 nel 1957, insieme ad un altro monaco, fonda il \"Buddhist Newspaper\" e ne diventa il direttore. Riprende cos\u00ec l'impegno poetico e inizia a pubblicare saggi e poesie.\nLe prime opere.\nIl 1958 sar\u00e0 l'anno del suo debutto letterario con una poesia dal titolo \"Tubercolosi\" che pubblica sulla rivista \"Modern Poetry\" con l'incoraggiamento del poeta Co Chihun. La sua prima raccolta di poesie, \"Other World Sensibility\", esce nel 1960 quando il giovane monaco \u00e8 ormai famoso negli ambienti buddhisti e letterari.\nIl ritorno alle vesti laiche.\nNel 1962, deluso ancora una volta dalla corruzione che vige nel clero buddista, decide di abbandonare la vita monastica per riprendere le vesti di laico e lo dichiara sul quotidiano \"Hankook Ilbo\" con un \"Manifesto di rinuncia\". Per tre anni, dal 1963 al 1966, vive sull'isola Cheju dove insegna gratuitamente coreano e arte in una scuola di carit\u00e0. In questo periodo legge \"Il placido Don\" di Michail Sholokhov in traduzione giapponese ma la vastit\u00e0 e grandezza del testo lo sconforta e brucia tutti i suoi manoscritti che ritiene, al confronto, misera cosa. Non \u00e8 questo un periodo sereno per il poeta che, depresso dall'alcool e dall'insonnia, tenta nuovamente il suicidio.\nContinua comunque a scrivere e pubblica il suo secondo volume in versi \"Seaside Poems: God, The Last Village of Languages\".\nIl periodo nichilista.\nNel 1967 il poeta fa ritorno a Seul dove ha inizio un terribile periodo nichilista nel quale, pur continuando a scrivere, non migliora il suo stato psicologico che lo porta a bere e ad ubriacarsi e nel 1970 a tentare per la terza volta il suicidio con il veleno rimanendo in coma per trenta ore.\nLa ripresa.\nNel 1973 un profondo cambiamento avviene nella vita del poeta che, abbandonato e rinnegato l'atteggiamento nichilista, diventa un appassionato militante nazionalista impegnandosi negli eventi storici e sociali contemporanei. Profondamente coinvolto nel movimento per i diritti umani e nel movimento dei lavoratori dirige la sua protesta contro il tentativo del presidente Park Chung Hee di emendare la costituzione e salire al potere.\nLa lotta per i diritti umani.\nGli anni che vanno dal 1974 al 1978 lo vedono sempre pi\u00f9 impegnato nella lotta per i diritti umani. Nel 1974 viene fondata l'Associazione degli scrittori per la Libert\u00e0 e il poeta ne diventa primo segretario generale, mentre nel 1978 sar\u00e0 eletto rappresentante dell'Associazione per i diritti umani. Inserito nelle liste nere della KCIA (Korean Central Intelligence Agency), i servizi segreti della Corea del sud, nel 1974 viene arrestato e imprigionato per la prima volta. Nello stesso anno riceve il \"Korean Literature Prize\". Risalgono a questi anni, nei quali non smette mai di scrivere, le raccolte \"On the Way to Munui Village\" (1977), \"Going into Mountain Seclusion\" (1977), \"Early Morning Road\" (1978), le traduzioni dai classici cinesi \"Selected Poems of Tu Fu\", i saggi e le biografie di famosi poeti e artisti, come \"Critical Biography of Yi Joong-Sup, Han Hong-Un\", \"Critical biography of the Poet Yi Sang\".\nNel 1979 il poeta viene eletto vicepresidente dell'Associazione per l'unit\u00e0 nazionale e, imprigionato per la seconda volta, sar\u00e0 presto scarcerato. Nel frattempo la situazione del paese si sta facendo sempre pi\u00f9 critica. Assassinato nell'ottobre del 1979 il presidente Park Chung Hee, la dittatura riprende il potere nel 1980 con il colpo di Stato del generale Chun Doo-Hwan e nel maggio dello stesso anno Ko Un, accusato di alto tradimento, viene imprigionato per la terza volta e condannato all'ergastolo ma sar\u00e0 liberato nell'agosto del 1982 grazie ad un'amnistia.\nUna nuova svolta.\nIl matrimonio.\nNel 1983 la vita del poeta subisce una nuova svolta. Conosce Lee Sang-Wha, docente universitaria di letteratura inglese e il 5 maggio dello stesso anno si sposa e si trasferisce a sud di Seul, nella piccola citt\u00e0 di Ans\u01d2ng dove pubblica i due volumi \"Collected Poems\" e gli nasce la figlia Cha-Ryong.\nL'intensa e serena vena creativa.\nDa questo momento la vena creativa di Ko Un diventa pi\u00f9 ricca e scrive e pubblica numerose opere di poesia, prosa e saggistica (\"Homeland Stars\" (1984), \"Pastoral Poems\" (1986), \"Fly High, Poem!\" (1986), \"Your Eyes\" (1988), \"Morning Dew\" (1990). Tra il 1986 e il 1997 inizia la pubblicazione dei primi quindici volumi di \"Maninbo (Diecimila vite)\" e tra il 1987 e il 1994 quella di \"Paektu Mountain: An epic\" in sette volumi e inoltre la prima serie di venti volumi dei \"Collected Works\" e i cinque volumi della sua \"Autobiography\".\nI vari premi e le numerose pubblicazioni.\nNel 1987 riceve per la seconda volta il \"Korean Literature Prize\" ma nel 1989 viene incarcerato per la quarta volta. Nello stesso anno riceve il \"Manhae Literary Prize\".\nRiceve il \"Jong-Ang Cultural Prize\" nel 1991, anno della pubblicazione di \"For Tears\", \"Sea Diamond Mountain\", \"What!-Zen poems!\", \"Garland Sutra: A Novel\", e dal 1991 al 1994 sar\u00e0 Presidente dell'Associazione degli scrittori per la letteratura nazionale.Gli anni tra il 1994 e il 1998 lo vedono impegnato nell'insegnamento presso la Graduate school della Kyonggi University a Seul e sempre nel 1994 ottiene il \"Daesan Literary Prize\".Nel 1995 esce la raccolta di versi \"Dokdo Island\" ed esce anche il romanzo \"Chongsun Arirang\".\nNel 1997 si reca per un viaggio di quaranta giorni nel Tibet e sull'Himalaya e pubblica la raccolta di poesie \"A Memorial Stone\" oltre a un libro di saggi dal titolo \"At the Living Plaza\".\nNegli Stati Uniti.\nSu invito dell'Harvard Yenching Institute trascorre un anno negli Stati Uniti (1999) dove, presso l'Universit\u00e0 della California, insegna letteratura coreana moderna per la durata di un semestre, mentre proseguono le pubblicazioni delle sue opere: il poema epico \"Far, Far Journey\", i due volumi del romanzo \"Sumi Mountain\", il libro di viaggi \"Mountains and Rivers\", \"My mountain and Rivers\", oltre a un testo di critica poetica dal titolo \"Morning with Poetry\". Sempre nel 1999 riceve il \"Buddhist Literature Prize\".\nL'ultimo fervido periodo e le candidature al premio Nobel.\nRisale al 2000 la pubblicazione dei due volumi di poesie \"South and North\" e \"The Himalayas\" e il viaggio nella Corea del nord come delegato per l'incontro al vertice tra i leader delle due Coree. Viene nel frattempo eletto co-presidente del \"National Trust of Korea\".\nNel 2001 esce la raccolta di poesie brevi dal titolo \"Flowers of a moment\", tradotta anche in italiano nel 2006 con il titolo Fiori d'un istante. Esce anche la raccolta in prosa intitolata \"The Road Has Traces of Those Who Went Before\".\nNel 2002 viene pubblicata la raccolta in versi \" Poetry Left Behind\" e il poeta si dedica all'opera completa in 38 volumi dal titolo \"Ko Un's Complete Works\" oltre a pubblicare la raccolta poetica \"Late-Coming Song\". Viene anche nominato per la prima volta candidato per la Corea al Premio Nobel per la Letteratura.\nI volumi 16-20 della raccolta poetica \"Ten Thousand Lives\" escono nel 2003 e nel 2004 il poeta ottiene diverse nomine, tra le quali quelle di presidente del \"Korean Literary Peace Forum\" e, per la seconda volta, la candidatura al Premio Nobel per la Letteratura.\nIl 2005 lo vede impegnato in una visita alla Corea del Nord per partecipare ad un comitato congiunto per la stesura di un dizionario pan-coreano. Vengono intanto annunciate le pubblicazioni dei volumi 21-25 di \"Ten Thousand Lives\" e gli giunge la terza nomina a candidato al Premio Nobel che lo vede tra i finalisti. Nello stesso anno riceve il \"Literary Award for Unification\" e il \"Bijorns Ordere for Literature\".\nLo stile.\nHa scritto poesie in quasi ogni genere immaginabile, di fatto su ogni tema. Le sue prime poesie erano perlopi\u00f9 brevi liriche contrassegnate da una manifestazione straordinariamente sensuale di intensit\u00e0 verbale. Molto spesso, le sue poesie sono ispirate dalla visione di scorci di paesaggi, da parte di un individuo o in un ricordo fugace. Queste poesie possono essere piuttosto lunghe o molto brevi. \u00c8 autore di una raccolta di poesie Zen, nonch\u00e9 di altre raccolte di brevi epigrammi. Ha inoltre scritto un'epopea in 7 volumi, \"Baektusan\", sulla lotta coreana per l'indipendenza dal Giappone. La sua pi\u00f9 straordinaria impresa poetica \u00e8 il \"Maninbo\" (\"Ten Thousand Lives\", ovvero \"Diecimila vite\"), serie attualmente (2006) giunta al volume 23, nella quale egli rievoca ogni persona da lui conosciuta personalmente o incontrata nel corso delle sue conferenze durante la sua vita. Nonostante una concezione sbagliata che su di lui \u00e8 stata formulata, la politica e la lotta non sono mai state pervasive nei suoi lavori pubblicati, bench\u00e9 egli leggesse poesie di protesta a tutte le pi\u00f9 importanti manifestazioni pro-democrazia durante gli anni settanta e ottanta. Le sue poesie sono intensamente spontanee, caratterizzate da un linguaggio vernacolare pi\u00f9 che da una finezza letteraria.\nOpere.\nKo Un ha pubblicato oltre centoventi volumi, tra cui molti volumi di poesia, varie opere di narrativa (in particolare narrativa buddista), autobiografia, teatro, saggi, traduzioni dal cinese classico, libri di viaggi, ecc. Selezioni di sue opere sono state tradotte in inglese (6-7 volumi), spagnolo (4-5 volumi), italiano, francese, tedesco, giapponese, cinese, vietnamita, ceco, bulgaro, svedese e danese."}
{"id": "628489", "revid": "46931", "url": "https://it.wikipedia.org/wiki?curid=628489", "title": "Jepa-Matsi", "text": ""}
{"id": "628490", "revid": "124123", "url": "https://it.wikipedia.org/wiki?curid=628490", "title": "Freddie Hubbard", "text": "Biografia.\nVirtuoso e tecnicamente versatile, Freddie Hubbard ha presto maturato un sound particolare e personale di natura prevalentemente hard bop con forti venature di free jazz. Esordisce da professionista con il chitarrista Wes Montgomery. Nel 1958 lascia Indianapolis per New York, dove inizia a collaborare con Sonny Rollins e J.J.Johnson.\nIl 1960 \u00e8 il suo anno: registra con John Coltrane, partecipa all'album manifesto di Ornette Coleman \"\", suona nel capolavoro di Oliver Nelson \"The Blues and the Abstract Truth\", incide con la Blue Note da leader di un quintetto che vede al sax alto James Spaulding (\"Hub-tones\", ecc.). Il successo continua, entra nei Jazz Messengers di Art Blakey (1961 - 1964) ed \u00e8 presente nei pi\u00f9 importanti dischi del momento: \"Ascension\" di Coltrane, \"Out To Lunch\" di Eric Dolphy e \"Maiden Voyage\" di Herbie Hancock. A fine anno, registra il brano \"A Peck a Sec.\", scritto da Hank Mobley, con Paul Chambers, McCoy Tyner e lo stesso Mobley.\nNel 1970 registra due dischi importanti: \"Red Clay\" e \"Straight Life\" che gli decreteranno un successo mondiale. Con l'album seguente \"First Light\" (1971) vincer\u00e0 il Grammy Award. Roviner\u00e0 in parte il successo raggiunto incidendo una serie di dischi ben lontani dal livello dei precedenti con la Columbia. Si rif\u00e0 per\u00f2 nel 1977 quando viene chiamato in tourn\u00e9e da Herbie Hancock. Dimostra ai critici che non \u00e8 finito e le case discografiche con cui incider\u00e0 i dischi seguenti gli daranno ragione e fiducia.\nDopo il 1993, per le conseguenze di un'infezione di una ferita al labbro superiore, la sua brillantezza sulla tromba era ridimensionata e da allora si limitava a suonare il flicorno.\nFreddie Hubbard muore a Sherman Oakes (California) all'et\u00e0 di 70 anni il 29 dicembre 2008, in seguito alle complicazioni di un attacco cardiaco che lo aveva colpito il 26 novembre dello stesso anno."}
{"id": "628491", "revid": "34392", "url": "https://it.wikipedia.org/wiki?curid=628491", "title": "B2B", "text": ""}
{"id": "628492", "revid": "34119", "url": "https://it.wikipedia.org/wiki?curid=628492", "title": "B2C", "text": ""}
{"id": "628494", "revid": "32741", "url": "https://it.wikipedia.org/wiki?curid=628494", "title": "Luca Medici", "text": ""}
{"id": "628495", "revid": "599013", "url": "https://it.wikipedia.org/wiki?curid=628495", "title": "Juma", "text": "I Juma sono un gruppo etnico del Brasile con una popolazione stimata in 6 individui nel 2010 (Funasa).\nL'ultimo membro maschio di Juma, Aruk\u00e1 Juma, \u00e8 morto a causa della COVID-19 nel 2021. \u00c8 sopravvissuto alle sue tre figlie, gli unici membri rimasti della trib\u00f9.\nLingua.\nParlano la lingua j\u00fama (codice ISO 639-3 jua) che appartiene alle lingue tupi-guaran\u00ed. La lingua juma \u00e8 considerata variante dialettale della lingua Kagwahiva. Si autodefiniscono anche \"Kagwahiva\", dal nome del macro-gruppo storico di cui fanno parte.\nInsediamenti.\nVivono nello stato brasiliano dell'Amazonas, nella regione del fiume A\u00e7u\u00e3, vicino alla citt\u00e0 di L\u00e1brea.\nStoria.\nInsieme ad altri gruppi, i Juma sono discendenti del grande gruppo dei Kagwahiva (o Cabahyba) che abitavano le sorgenti del fiume Tapaj\u00f3s tra il XVIII e il XIX secolo. Secondo Carl Friedrich von Martius, i Kagwahiva facevano a loro volta parte del pi\u00f9 ampio gruppo dei \"Tupi centrali\", che comprendeva al suo interno anche i Kaiabi e gli Apiak\u00e1.\nSi stima che nel corso del XVIII secolo ci fossero tra i 12.000 e i 15.000 individui di etnia Juma. Dopo l'espansione delle industrie estrattive e l'avanzata dei coloni bianchi, la popolazione si ridusse a poche decine di individui nel corso degli anni sessanta del XX secolo. Nel 2010, secondo un censimento della Funda\u00e7\u00e3o Nacional de Sa\u00fade, erano rimasti solo 5 membri di etnia Juma, un uomo con le tre figlie e una nipote."}
{"id": "628506", "revid": "37056", "url": "https://it.wikipedia.org/wiki?curid=628506", "title": "Tarchon", "text": ""}
{"id": "628509", "revid": "37056", "url": "https://it.wikipedia.org/wiki?curid=628509", "title": "Tyrrhenus", "text": ""}
{"id": "628511", "revid": "599013", "url": "https://it.wikipedia.org/wiki?curid=628511", "title": "Bim", "text": ""}
{"id": "628517", "revid": "228587", "url": "https://it.wikipedia.org/wiki?curid=628517", "title": "Adobe Illustrator", "text": "Adobe Illustrator \u00e8 un software per l'elaborazione di immagini e per la grafica vettoriale prodotto da Adobe a partire dal 1987. Il programma \u00e8 utilizzato da milioni di designer e artisti di tutto il mondo per progettare qualsiasi tipo di grafica destinata all'editoria, al web e per dispositivi mobili.\nStoria.\nLa prima pubblicazione 1.0 \u00e8 stata nel dicembre 1986 (ufficiale gennaio 1987) per Apple Macintosh e aggiornata fino alla 1.6, nel 1988 la versione 1.7 venne nominata \"Illustrator 88\". La prima versione per Windows risale al 1989 ed \u00e8 la 2.0 ma non ebbe successo, anche perch\u00e9 assomigliava pi\u00f9 alle versioni precedenti di Adobe Illustrator per Apple Macintosh che a quella equivalente, o ai corrispettivi programmi di grafica vettoriale nativi per l'ambiente Microsoft Windows come, ad esempio Corel Draw. Oltre ad essere venduto singolarmente, Adobe Illustrator \u00e8 inserito nella Adobe Creative Suite.\nCon l'acquisizione di Macromedia avvenuta nel 2005, Adobe ha deciso di continuare lo sviluppo del solo Illustrator e di dismettere quindi lo storico concorrente FreeHand.\nFunzionalit\u00e0.\nAdobe Illustrator permette di costruire immagini vettoriali attraverso forme geometriche o attraverso degli strumenti di tracciatura fondamentali (detti per l'appunto \"vettori\"). Dalla versione CC \u00e8 disponibile lo strumento Curvatura, che permette di posizionare semplicemente i punti e creare angoli per linee rette senza utilizzare punti di ancoraggio e maniglie. \u00c8 possibile ricostruire loghi da scansioni attraverso il sistema di ricalco automatico (nella versione CS2) o, in alternativa, manualmente.\nTra i lavori comunemente realizzati con Illustrator vi sono loghi, icone, prodotti pubblicitari (biglietti da visita, cartellonistica, scritte, illustrazioni per libri) o anche layout per siti web. La gestione degli effetti di trasparenza consente, tra l'altro, di esportare progetti grafici nativi in formati di file che normalmente non gestiscono la trasparenza (come ad esempio WMF ed EMF), usufruendo di appositi strumenti di conversione. In pi\u00f9 le cornici di testo si ridimensionano automaticamente durante l'aggiunta o la modifica di un testo. Nelle ultime versioni del prodotto sono state aggiunte varie migliorie per perfezionare e migliorarne l'efficienza, tra cui la possibilit\u00e0 di ridimensionare le tavole di disegno e controllare i riempimenti nel pannello campioni, cursori per regolare l'opacit\u00e0 e tanto altro ancora."}
{"id": "628519", "revid": "29727", "url": "https://it.wikipedia.org/wiki?curid=628519", "title": "Pellicano", "text": ""}
{"id": "628520", "revid": "15756", "url": "https://it.wikipedia.org/wiki?curid=628520", "title": "Palazzo Panciatichi (Firenze)", "text": "Palazzo Panciatichi si trova a Firenze, in via Cavour 2, all'angolo con via dei Pucci.\nStoria.\nEdificato a partire dal 1445-1446 da Agnolo di Ghezzo Della Casa, antenato del pi\u00f9 conosciuto Giovanni Della Casa (l'autore del celebre \"Galateo\"), il palazzo venne terminato probabilmente prima che venisse costruito frontalmente il Palazzo Medici Riccardi (la data di inizio dei lavori a Palazzo Medici \u00e8 infatti controversa).\nFu acquistato da Clarice Capponi e da questa ceduta al casato pistoiese dei Panciatichi nel 1621. Nel 1674 il cardinale Bandino Panciatichi chiese un progetto per rifare il palazzo a Carlo Rainaldi, ma non fu messo in opera. Fu invece realizzato vent'anni dopo il progetto di Francesco Fontana (architetto romano, figlio del pi\u00f9 celebre Carlo) e del fiorentino Antonio Maria Ferri, portato a termine tra il 1692 e il 1697. Agli inizi del Settecento il palazzo pass\u00f2 a Niccol\u00f2 Panciatichi, nipote del cardinale e accademico della Crusca, che ne ingrand\u00ec ulteriormente la biblioteca tramite il fidato Abate Anton Maria Biscioni, erudito e bibliofilo. Nel 1740 il palazzo pass\u00f2 al fratello minore di Niccol\u00f2, Bandino, che fece sistemare un nuovo appartamento dal 1741 per il fratello minore, il cavaliere di Malta e ambasciatore Giovanni Gualberto Panciatichi. In quell'occasione vennero create le due loggette coperte sulla sommit\u00e0 del palazzo. A met\u00e0 del Settecento vi lavor\u00f2 il quadraturista Vincenzo Torrigiani, che affresc\u00f2 una scomparsa stanza \"a sughi d'erbe\", un decorazione allora in voga che riproduceva le tinte degli arazzi tramite tinture vegetali.\nBandino fece ingrandire il palazzo all'architetto Giulio Mannaioni anche su via Ricasoli, dal 1742 al 1747, per realizzare nuove stanze di servizio e appartamenti da affittare a nobiluomini di passaggio a Firenze. La grande sala della \"Gerusalemme liberata\", magnificamente affrescata, fu fatta probabilmente realizzare dal figlio di Bandino, Niccol\u00f2, botanico e accademico dei Georgofili. Ormai imparentatisi con gli Ximense d'Aragona, i Panciatichi si trasferirono a met\u00e0 dell'Ottocento nel Palazzo Panciatichi-Ximenes, dando a questo palazzo una funzione pi\u00f9 di rappresentanza che di abitazione. In quegli anni venne aperto nel palazzo il \"Casino dei Risorti\", punto di ritrovo della borghesia fiorentina.\nIl 14 settembre 1910 Marianna Panciatichi Ximenes vendette l'intero complesso del palazzo alla Societ\u00e0 Cattolica d'Assicurazione, poi venne rilevato dall'Ina nel 1913, che possiede tuttora l'immobile.\nDagli anni '60 venne insediato al secondo piano il Provveditorato agli Studi, mentre il Consiglio regionale della Toscana vi si stabil\u00ec nel 1976, come in altri palazzi di via Cavour, tra i quali l'adiacente Palazzo Capponi-Covoni. Attualmente ospita la Pinacoteca regionale e talvolta mostre d'arte.\nArchitettura e decorazione.\nLa facciata principale del palazzo, messa in opera nel 1696 da Francesco Fontana, \u00e8 su via Cavour e presenta due piani con finestre uguali allineate. Al piano nobile le finestre hanno cornici e architravi in pietra, mentre sul portale centrale si apre un terrazzo con balaustra poggiante su mensole. Al secondo piano presentano cornici meno complesse. Al pian terreno si apre il portale e alcune finestre rettangolari pi\u00f9 semplici.\nLo scalone monumentale \u00e8 pure opera del Fontana, che inser\u00ec modanature decorative nelle pareti e una copertura a botte.\nParticolarmente pregevole \u00e8 la decorazione pittorica di alcune sale del palazzo. Una saletta al secondo piano, gi\u00e0 nell'appartamento di Giovanni Gualberto Panciatichi, \u00e8 coperta dagli affreschi di Giovan Domenico Ferretti, Vincenzo Meucci e Pietro Anderlini, con l\"'Apoteosi di Ercole, Allegoria della vita pastorale\" e il \"Trionfo del Tempo sulla Maldicenza\". Completano la decorazione illusionistica quadrature su tutte le pareti.\nPoco lontano si trova la saletta con la volta decorata da Agostino Veracini con la \"Gloria della famiglia Panciatichi\" e le pareti con architetture in \"trompe-l'\u0153il\" di Vincenzo Torrigiani; anche i portali vennero decorati con pitture di Giovan Domenico Ferretti e Pietro Anderlini.\nSempre al secondo piano si trova la grande stanza con pitture a tempera di scene della \"Gerusalemme Liberata\", di autore ignoto, dipinte verso il 1780. Le pitture sono molto grandi e scenografiche, ma presentano alcuni errori grossolani che indicano l'opera di un dilettante alle prese con un lavoro al di sopra delle proprie capacit\u00e0, forse Niccol\u00f2 di Bandino Panciatichi stesso.\nAltre opere conservate nel palazzo sono le sinopie di un affresco del tabernacolo di Sant'Andrea a Rovezzano, raffigurante una \"Madonna con bambino e santi\", di Niccol\u00f2 di Pietro Gerini; due sinopie di \"Profeti\" gi\u00e0 alla Porta San Niccol\u00f2, opera della cerchia di Rossello di Iacopo Franchi; la \"Fuga di Clelia\" del pittore senese Francesco Rustici detto \"il Rustichino\" e la \"Fuga di Enea da Troia\" del fiorentino Giovan Battista Marmi.\nIl tabernacolo tra via Cavour e via dei Pucci.\nSulla cantonata destra all'altezza del primo piano del Palazzo, si trova un bel tabernacolo in pietra serena, dalla cornice in stile barocco con timpano ornato da due testine di cherubino e base a mensola definita da un elaborato cartiglio. Il breve vano quasi quadrangolare, ospita una copia di un bassorilievo in marmo di Desiderio da Settignano riproducente la \"Madonna col Bambino\": l'originale si trova dal 1921 al Museo Nazionale del Bargello. La fedele imitazione a due terzi di figura, \u00e8 modellata con piena vivezza e sottopone alla vista la Vergine seduta con Ges\u00f9 Bambino sorridente in grembo."}
{"id": "628522", "revid": "307923", "url": "https://it.wikipedia.org/wiki?curid=628522", "title": "Jurua", "text": ""}
{"id": "628525", "revid": "599013", "url": "https://it.wikipedia.org/wiki?curid=628525", "title": "Btp", "text": ""}
{"id": "628526", "revid": "281779", "url": "https://it.wikipedia.org/wiki?curid=628526", "title": "Yudja", "text": ""}
{"id": "628527", "revid": "339392", "url": "https://it.wikipedia.org/wiki?curid=628527", "title": "Yuruna", "text": ""}
{"id": "628528", "revid": "339392", "url": "https://it.wikipedia.org/wiki?curid=628528", "title": "Iuruna", "text": ""}
{"id": "628531", "revid": "110157", "url": "https://it.wikipedia.org/wiki?curid=628531", "title": "Kabixi", "text": "I Kabixi (o anche Cabich\u00ed) sono un gruppo etnico del Brasile che ha una popolazione stimata in circa 100 individui (1986). Parlano la lingua kabix\u00ed (codice ISO 639-3 xbx) e sono principalmente di fede animista.\nVivono nello stato brasiliano del Mato Grosso, sui fianchi del Planalto dos Parec\u00eds, nei pressi di Vila Bela. Il gruppo \u00e8 considerato prossimo all'estinzione."}
{"id": "628533", "revid": "56818", "url": "https://it.wikipedia.org/wiki?curid=628533", "title": "Ghiandola pituitaria anteriore", "text": ""}
{"id": "628535", "revid": "767487", "url": "https://it.wikipedia.org/wiki?curid=628535", "title": "Kadiweu", "text": " \nI Kadiweu (o anche Caduveo) sono un gruppo etnico del Brasile che ha una popolazione stimata in circa 1.800 individui. Parlano la lingua Kadiweu (codice ISO 639: KBC) e sono principalmente di fede animista.\nVivono nello Stato brasiliano del Mato Grosso do Sul, nei pressi di Serra da Bodoquena, in 3 villaggi."}
{"id": "628536", "revid": "46931", "url": "https://it.wikipedia.org/wiki?curid=628536", "title": "Caduveo", "text": ""}
{"id": "628539", "revid": "599013", "url": "https://it.wikipedia.org/wiki?curid=628539", "title": "Kaingang", "text": "I Kaingang sono un gruppo etnico del Brasile che ha una popolazione stimata in 33.064 individui (2009).\nLingua.\nParlano la lingua Kaingang (codice ISO 639: KGP), lingua che appartiene alla famiglia linguistica J\u00ea.\nLa linguista Ursula Wiesemann, missionaria del Summer Institute of Linguistics, ha classificato cinque dialetti appartenenti alla lingua Kaingang:\nInsediamenti.\nVivono negli stati brasiliani di Paran\u00e1, Rio Grande do Sul, Santa Catarina, San Paolo. I Kaingang sono uno dei gruppi etnici nativi del Brasile con la diffusione geografica pi\u00f9 larga (vivono in pi\u00f9 di 30 terre indigene in 4 stati diversi), ma nonostante molte comunit\u00e0 siano distanti tra loro, il gruppo non ha perso un'unit\u00e0 storica e culturale.\nStoria.\nSecondo alcuni studi, gli antenati dei Kaingang erano i Guayan\u00e1, un gruppo che viveva sulla costa atlantica tra Angra dos Reis e Canan\u00e9ia. A questo gruppo furono dati i nomi di Guayana, Goyan\u00e1, Goainaze e Wayanaze. Il nome \"Guayan\u00e1\" continu\u00f2 ad essere utilizzato fino al 1843 insieme ad altre denominazioni quali Coroado, Coronado, Shokleng, Xokren; Guanana, Gualachos, Gualach\u00ed, Chiqui, Cabelludo; Tain, Taven, Tayen, Ingain, Ivoticaray; Nyacfateitei; Votoron, Kam\u00e9, Kayurukr\u00e9, Dorin. Questa notevole quantit\u00e0 di denominazioni diverse ta loro, provocata dal numero relativamente alto di membri e di comunit\u00e0 dei Kaingang, ha portato a molta confusione nei tentativi seguenti di catalogare il gruppo. Inoltre, molte di queste classificazioni dell'epoca potrebbero ricondurre non ai Kaingang ma ad altre popolazioni del luogo tra cui i Xokleng o gli Xet\u00e1.\nIl nome \"Kaingang\" \u00e8 stato introdotto solo alla fine del XIX secolo. Inizialmente gli Xokleng e i Kaingang erano considerati come sottogruppi di un unico gruppo etnico che parlavano dialetti diversi di una stessa lingua con gli Xokleng denominati come \"Aweikoma-Kaingang\" (\"Handbook of South American Indians\", 1946). Studi seguenti (1992) li hanno definitivamente classificati come due gruppi diversi che. dopo la separazione storica, hanno intrapreso processi culturali diversi che li hanno differenziati in maniera sostanziale."}
{"id": "628542", "revid": "287204", "url": "https://it.wikipedia.org/wiki?curid=628542", "title": "Kaiwa", "text": ""}
{"id": "628544", "revid": "486946", "url": "https://it.wikipedia.org/wiki?curid=628544", "title": "Kayov\u00e1", "text": ""}
{"id": "628546", "revid": "599013", "url": "https://it.wikipedia.org/wiki?curid=628546", "title": "Kalapalo", "text": "I Kalapalo sono un gruppo etnico del Brasile che ha una popolazione stimata in 385 individui (2011).\nLingua.\nParlano la lingua Kalapalo, lingua che appartiene alla famiglia linguistica Karib. Sono anche uno dei quattro popoli di lingua Karib nella zona.\nInsediamenti.\nVivono nello stato brasiliano del Mato Grosso, nel Parco Indigeno dello Xingu in due villaggi, uno chiamato Aiha (che significa \"finito\", \"pronto\"), situato a sud-est del fiume Kuluene, l'altro Tanguro, sulle rive del fiume Kuluene e vicino al confine del Parco.\nStoria.\nI Kalapalo sono stati la prima trib\u00f9 indigena dell'area dello Xingu ad essere stata contattata dai fratelli Villas-B\u00f4as (attivisti brasiliani) nel 1945.\nIl dialetto dei Kalapalos mostra che essi non hanno sempre vissuto nella zona dello Xingu. I Kalapalo parlano un dialetto di una lingua che appartiene al ramo meridionale della famiglia linguistica Carib e loro parenti pi\u00f9 stretti a livello linguistico sono gli Ye'kuana, del sud del Venezuela, e gli Hixkaryana, della zona del fiume Nhamund\u00e1 e della Guyana. I Kalapalos e queste trib\u00f9 condividono anche alcune leggende orali che descrivono i loro incontri con l'uomo bianco e riti cristiani. Queste storie suggeriscono che le popolazioni Karib della regione dello Xingu hanno lasciato l'area caraibica dopo essere stati in contatto con gli spagnoli, forse per scappare da loro dopo aver sperimentato un contatto violento nel XVIII secolo.\nPrima della creazione del Parco Nazionale dello Xingu, nel 1961, i Kalapalos hanno vissuto alla confluenza dei fiumi Tanguro e Kuluene, che sono affluenti del fiume Xingu. Da allora, il governo brasiliano li ha convinti a stabilirsi nei pressi della stazione di Leonardo, dove hanno potuto usufruire di trattamenti medici. Tuttavia, essi spesso tornano ai loro vecchi villaggi dove possano coltivare manioca e cotone, e dove possono raccogliere frutti di mare e gusci di lumaca per l'artigianato, attivit\u00e0 da loro portata avanti a fini di lucro.\nOrganizzazione sociale.\nI Kalapalos hanno un rigoroso codice di deontologia che li distingue dagli altri popoli che abitano lo Xingu superiore. Tutti collettivamente condividono le loro informazioni, soprattutto per quanto riguarda l'attivit\u00e0 della pesca. Eventuali dispute pubbliche e risse sono una grave violazione del loro codice di condotta e sono puniti."}
{"id": "628548", "revid": "599013", "url": "https://it.wikipedia.org/wiki?curid=628548", "title": "Kuikuro", "text": "I Kuikuro sono un gruppo etnico del Brasile che ha una popolazione stimata in 522 individui (2011).\nLingua.\nParlano la lingua Kuikuro, lingua che appartiene alla famiglia linguistica Karib. Si auto-identificano con i termini \"Ipatse Otomo\" o \"Ahukugi Otomo\" o \"Lahatu\u00e1 Otomo\", ossia \"i padroni di Ipatse\", \"di Ahukugi\" o \"di Lahatu\u00e1\", i nomi dei tre villaggi Kuikuro che esistono oggi. Molti anziani tuttavia continuano a utilizzare un'espressione che deriva dal nome di un villaggio che furono costretti ad abbandonare nel 1954 a causa di una epidemia di morbillo che stava decimando la comunit\u00e0.\nInsediamenti.\nVivono nello stato brasiliano del Mato Grosso, nella parte superiore del fiume Xingu, una zona in cui sono stanziate altre popolazioni di lingua Karib, i Matipu, i Nahukw\u00e1 e i Kalapalo. I kuikuro viovo nella parte orientale del bacino, nella zona dei fiumi Culuene, Buriti e Curisevo.\nLa comunit\u00e0 \u00e8 divisa in tre villaggi: \nAltri 30 Kuikuro vivono in un villaggio Yawalapiti.\nLa struttura dei villaggi Kuikuro \u00e8 simile a quella di tutti i villaggi delle etnie stanziate nello Xingu superiore: l'organizzazione, la pianta circolare con uno slargo centrale sono aspetti rivelano la continuit\u00e0 della cultura indios locale dai tempi pi\u00f9 antichi.\nStoria.\nAlla fine del XIX secolo l'etnologo tedesco Karl von den Steinen registr\u00f2 l'esistenza dei Guikuru o Puikuru o Cuicutl sulle rive del fiume Culuene. I kuikuro a quel tempo si trovavano in un villaggio chiamato \"Kuhikugu\", sulle rive di un lago con abbondanza di pesci kuhi (\"Potamorraphis\", famiglia \"Belonidae\"). Era una comunit\u00e0 relativamente nuova perch\u00e9 originata da una popolazione migrata dall'alto Xingu verso la met\u00e0 del XIX secolo.\nQuesto gruppo era probabilmente migrato da una serie di villaggi situati sul corso superiore del fiume Buriti. I gruppi rimasti in quest'ultima area diedero invece origine al gruppo dei Matipu (\"Wagih\u00fct\u00fc Otomo\"). La lingua cambi\u00f2 leggermente e nacquero due dialetti differenti (Matipu e Kuikuro)."}
{"id": "628552", "revid": "6923", "url": "https://it.wikipedia.org/wiki?curid=628552", "title": "Kama (popolo)", "text": " \nI Kama (o anche D\u00e2w) sono un gruppo etnico del Brasile che ha una popolazione stimata in circa 106 individui. Parlano la lingua Kama (codice ISO 639: KWA) e sono principalmente di fede animista.\nVivono nello stato brasiliano dell'Amazonas, nella regione di S\u00e3o Gabriel de Cochoeira, nella zona di confluenza tra i fiumi Vaup\u00e9s e Rio Negro. Condividono quest'area con altre popolazioni indigene che parlano lingue\nNadahup come i Nad\u00ebb, i Nukak e gli Hup, ma anche con quelle parlanti lingue Arawakan come i Barasana e i Tucano.\nChiamano loro stessi con l'appellativo \"D\u00e2w\", che nella loro lingua significa \"popolo\" o \"gente\". La dizione Kama, utilizzata a volte in letteratura e nella zona del Rio Negro, \u00e8 da loro considerata peggiorativa. Oltre alla lingua D\u00e2w, oggi i pochi nativi rimasti parlano tutti anche la lingua nheengatu e il portoghese."}
{"id": "628554", "revid": "46931", "url": "https://it.wikipedia.org/wiki?curid=628554", "title": "D\u00e2w", "text": ""}
{"id": "628559", "revid": "125479431", "url": "https://it.wikipedia.org/wiki?curid=628559", "title": "Mozzanica", "text": "Mozzanica (\"Mus\u00e0nega\" in dialetto bergamasco) \u00e8 un comune italiano di abitanti della provincia di Bergamo in Lombardia. Si trova nella media pianura padana a 26\u00a0km a sud del capoluogo, sulla riva occidentale del Serio, ed \u00e8 per questo motivo che una notevole porzione del territorio comunale \u00e8 inclusa nell'omonimo parco.\n\u00c8 anche conosciuta come la \"Venezia della Bassa Bergamasca\" per la presenza di numerose rogge e fossati sul suo territorio.\nGeografia fisica.\nTerritorio.\nIl territorio di Mozzanica, esteso per 9,33 km\u00b2, sorge nella Gera d'Adda, in gran parte porzione della bassa bergamasca tra i fiumi Adda e Serio, e sorge sulla sponda destra del secondo.\nIl nucleo centrale della citt\u00e0 sorge a 102 metri sul livello del mare, e, nonostante il territorio faccia parte della media Pianura Padana, l'altitudine varia di ben 18 metri, diminuendo progressivamente nel passaggio della zona nord-est a quella sud-ovest.\nGeologia e morfologia.\nIl terreno di Mozzanica \u00e8 d'origine alluvionale, e presenta strati composti principalmente da ghiaia, sabbia e pi\u00f9 in profondit\u00e0 anche da arenaria. Dopo il primo strato d'origine alluvionale, il terreno presenta poi strati d'origine quaternaria marina, Pliocene, Langhiano, Acquitaniano ed infine Olocene.\nLa parte orientale del territorio comunale \u00e8 attraversata da un terrazzamento morfologico che suddivide cos\u00ec il comune in due zone morfologicamente differenti: quella orientale pi\u00f9 vicina al Serio risale all'Olocene, mentre quella occidentale che comprende gran parte del centro abitato risale al Pleistocene.\nIdrologia.\nMozzanica \u00e8 lambita dal fiume Serio, in prossimit\u00e0 del quale sorge l'omonimo parco.\nIl suo territorio \u00e8 per\u00f2 attraversato da molteplici fossi di cui uno, derivato dal fosso bergamasco, che lambisce il centro storico, porta l'acqua nel fossato del borgo.\nPer questi motivi, dal punto di vista idrogeologico, pur non presentando gravi segni di dissesto, \u00e8 in parte a rischio in caso d'alluvione. Tale rischio \u00e8 per\u00f2 pi\u00f9 elevato nelle vicinanze del fiume Serio piuttosto che nelle roggie, derivate attraverso il fosso bergamasco dal Brembo.\nLa presenza nell'abitato di numerose roggie (\"roze\" in dialetto bergamasco) e del fossato, valsero a Mozzanica il soprannome di \"Venezia della Bassa Bergamasca\".\nSismologia.\nDal punto di vista sismico presenta un rischio molto basso e distribuito in modo pressoch\u00e9 uniforme sul territorio. Il comune \u00e8 stato infatti classificato come zona 4 (bassa sismicit\u00e0) dalla protezione civile nazionale.\nClima.\nIl clima a Mozzanica \u00e8 quello tipico della Pianura Padana. In inverno le temperature possono scendere anche di alcuni gradi sotto lo zero, frequenti sono le nebbie e le gelate, che offrono suggestivi paesaggi imbiancati nella campagna circostante. In estate invece la temperatura raggiunge valori intorno ai 33\u00b0/34\u00b0 C, con una percezione del calore maggiore a causa dell'afa, che spesso opprime la popolazione. Le piogge sono frequenti nella stagione primaverile e autunnale.\nI venti sinottici a livello del suolo sono assenti per la maggior parte dell'anno, e in ogni caso non superano quasi mai gli 0,5 km/h. La velocit\u00e0 dei venti, gi\u00e0 piuttosto bassa, tende a ridursi ulteriormente nel periodo invernale.\nMozzanica, quanto a classificazione climatica rientra nella zona E 2.404 GG.\nOrigini del nome.\nIl toponimo Mozzanica deriva da \"Mosanga\", termine di origine celtica-gallica per indicare un luogo paludoso o circondato da paludi.\nStoria.\nLe origini del borgo.\nL'area dove attualmente sorge l'abitato di Mozzanica era con ogni probabilit\u00e0 abitata gi\u00e0 nell'epoca romana, come testimoniano i ritrovamenti di oggetti funerari presso la \"cascina Donata\" che fanno pensare ad un cimitero qui collocato. \u00c8 probabile che un primitivo nucleo abitato esistesse gi\u00e0 nel neolitico e fosse costituito da palafitte per meglio fronteggiare le improvvise esondazioni del Serio.\nLa moderna geologia confermerebbe in effetti che fino a circa 2000 anni fa il territorio della Gera d'Adda non era altro che l'immensa palude denominata Lago Gerundo.\nIntorno al IX, X secolo il nucleo urbano si circonda di mura e la vita comunitaria si organizza intorno ad un castello di origine longobarda.\nPer avere notizie certe dell'esistenza del borgo di Mozzanica bisogna per\u00f2 aspettare l'undicesimo secolo. Il primo documento che cita il borgo risale al 1018 quando il vescovo di Cremona otteneva, da un prete milanese di nome Giovanni, consistenti beni in Mozzanica rappresentati da prati, vigne, case e boschi. Il comune cos\u00ec passa dall'orbita di Milano a quella di Cremona. Ci\u00f2 viene formalizzato anche attraverso lo scambio di terre dei vescovi delle rispettive diocesi.\nSuccessivamente questi scambi di terre saranno frequenti, a seconda del passaggio di Mozzanica da una dominazione all'altra.\nLa nascita del comune, le guerre e l'epidemia di peste.\nNel 1189, in un documento, il vescovo di Cremona concede a Mozzanica autonomia amministrativa, che diventa dunque un Libero comune. Gi\u00e0 verso la met\u00e0 del secolo successivo per\u00f2 Mozzanica perde tale autonomia, seguendo quindi lo stesso destino della maggior parte dei comuni.\nIl comune decaduto \u00e8 quindi affidato al conte Egidio da Cortenuova che fa di Mozzanica un covo di ghibellini considerati eretici dal papato. Per questo motivo i milanesi, alleati del Papa, assalirono e distrussero la chiesa e il castello di Mozzanica nel 1269. Le sorti di Mozzanica nel 1300 sono strettamente legate alla lotta per la supremazia nella pianura centrale della Lombardia tra la famiglia guelfa dei Torriani e quella ghibellina dei Visconti. Mozzanica si schiera con i ghibellini che prevalendo sui guelfi annettono la bassa pianura bergamasca. A tali scontri parteciparono anche gli uomini di Mozzanica, nel 1354, il comune acquist\u00f2 infatti elmi, corazze, balestre, pavesi e lance per armare 50 uomini del borgo.\nDopo il prevalere dei guelfi a Crema nel 1403, essa attacc\u00f2 e conquist\u00f2 Mozzanica nel 1407. Inizi\u00f2 cos\u00ec un lungo periodo di instabilit\u00e0, in cui il paese pass\u00f2 pi\u00f9 volte di mano tra milanesi, veneziani e persino francesi. Un cambiamento si ebbe dopo la Pace di Cateau-Cambr\u00e9sis, nel 1559, che assegn\u00f2 il Ducato di Milano alla Spagna.\nLa comunit\u00e0 mozzanichese, impoverita dalle continue guerre, nel 1578 vende i beni per 27.500 al conte Lorenzo Guidoni di Crema che ne diviene cos\u00ec il feudatario. Successivamente passa di mano a Giorgio Secco nel 1591, che fonda il santuario di Mozzanica, che pone i beni del comune all'asta per venderli, a seguito della morte senza eredi di questi. L'asta \u00e8 vinta da Giovanni Melzi nel 1628 per 6.500 che ne diviene cos\u00ec l'ennesimo feudatario.\nIl dominio spagnolo dura per pi\u00f9 di un secolo, durante il quale - nel 1630 - ebbe luogo anche qui la terribile epidemia di peste bubbonica, narrata anche da Alessandro Manzoni ne I promessi sposi. A testimoniare questa fase della storia del paese esiste ancora nella campagna in prossimit\u00e0 dell'abitato un ossario consacrato a Sant'Ambrogio che raccoglie i resti dei mozzanichesi rimasti vittima di questa piaga.\nDalla dominazione austriaca all'unit\u00e0 d'Italia.\nDopo la morte senza eredi del re Carlo II, e la seguente lotta per la successione, la Lombardia pass\u00f2 in mano austriaca. Eccetto la breve parentesi napoleonica, vi rimarr\u00e0 fino all'unit\u00e0 d'Italia (Regno Lombardo-Veneto), a cui Mozzanica fu unita senza particolari scosse e nella continuit\u00e0 amministrativa.\nNel 1720 ai Melzi succedono i Candiani che divengono gli ultimi signori di Mozzanica. Nel 1740 anche Mozzanica come il resto del Ducato viene investita dall'ondata riformatrice sperimentata da Maria Teresa d'Austria, che inserisce il comune nella provincia di Cremona. I beni dei Candiani passano nel 1780 ai Giani e nel 1806 ai Camozzi.\nCon l'invasione napoleonica Mozzanica viene spostata per la prima volta sotto la provincia di Bergamo con la legge dell'8 maggio 1798, ed entra a far parte della Repubblica Cisalpina, anche se dopo il congresso di Vienna torna all'Austria (Regno Lombardo-Veneto).\nNel 1859 Mozzanica entra a far parte del Regno sabaudo nella continuit\u00e0 amministrativa, confermata alla Provincia di Bergamo; dal punto di vista ecclesiale fa comunque tuttora parte della Diocesi di Cremona, in quanto i rivoluzionari giacobini non hanno potuto cambiare questo aspetto duecento anni fa.\nSimboli.\nIl diritto d'utilizzo di uno stemma civico fu concesso a Mozzanica da un Rescrittivo Governativo del 18 febbraio 1929 dal capo del governo a seguito della richiesta del podest\u00e0 cittadino dell'anno precedente. La descrizione dell'antico emblema si trova anche nell'Archivio di Stato di Milano a pagina 319 del blasonario compilato nel 1673 da Marco Cremosano.\nBlasonatura stemma:\nIl bisante sta ad indicare la forma circolare, che ricorda l'antica moneta bizantina, in cui \u00e8 inserita la croce che \u00e8 definita scorciata, in quanto non lunga come quella latina, ma corta come quella greca. L'insieme dei simboli fa inoltre supporre la partecipazione di un corpo di spedizione comunale alla crociata del 1214.\nIl gonfalone \u00e8 stato invece concesso dal Presidente della Repubblica con decreto del 6 luglio 1983. Esso \u00e8 di colore giallo oro con ricami d'argento e unisce al simbolo comunale la corona comunale e i rami di quercia ed alloro.\nMonumenti e luoghi d'interesse.\nArchitetture militari.\nLe mura ed il fossato.\nMozzanica \u00e8 sicuramente di uno dei paesi pi\u00f9 caratteristici della regione geografica conosciuta come Gera d'Adda; il suo centro storico era anticamente circondato da un sistema di mura risalente al XV secolo, che venne pressoch\u00e9 interamente demolito nell'Ottocento. Oggigiorno rimangono solamente un angolo con mattoni a vista lungo il lato sud, e dotato di una porta ogivale, mentre \u00e8 ancora presente il fossato che affiancava la cinta muraria, attualmente abitato da alcune colonie di anatre e cigni.\nSiti archeologici.\nIl principale sito archeologico \u00e8 situato nella localit\u00e0 di Colomberone, dove sono stati rinvenuti alcuni reperti di epoca romana.\nSociet\u00e0.\nEvoluzione demografica.\nL'incremento demografico \u00e8 piuttosto costante dall'unit\u00e0 d'Italia ai giorni nostri, presentando solo una lieve flessione nel censimento del 1931.\nEtnie e minoranze straniere.\nAttualmente il 10% della popolazione residente a Mozzanica \u00e8 costituita da stranieri.\nSu una popolazione totale di 4.589 abitanti al 31 dicembre 2015, gli stranieri residenti sono 483, in calo di 58 unit\u00e0 rispetto all'anno precedente.\nGrazie a questi dati si pu\u00f2 comprendere come pi\u00f9 dell'88% della popolazione straniera risulti provenire da 2 continenti: l'Europa e l'Africa. Le prime tre nazionalit\u00e0 (romena, kosovara e marocchina) costruiscono quasi il 70% del totale della popolazione straniera.\nI cittadini stranieri residenti possono essere suddivisi in due gruppi:\nLingue e dialetti.\nIl dialetto parlato, pur rimanendo bergamasco, si differenzia molto da quello parlato nella parte alta della provincia. Questo a causa della notevole influenza del dialetto bresciano ma soprattutto del dialetto cremasco. I suoni risultano pi\u00f9 dolci rispetto alle zone settentrionali e alle valli; molte parole sono totalmente diverse. Tra di esse abbiamo il termine \"d\u00f2na\" al posto di \"fonna\" per indicare la donna.\nReligione.\nMozzanica, pur trovandosi nella provincia di Bergamo, appartiene alla diocesi di Cremona. Appartiene alla prima zona pastorale e risulta composta dalla sola parrocchia di Santo Stefano di rito romano.\nCultura.\nIstruzione.\nBiblioteche.\nA Mozzanica si trova la biblioteca comunale.\nScuole.\nNel comune sono presenti un nido e una scuola materna, una scuola elementare e una scuola media.\nMusica.\nUna delle realt\u00e0 musicali di Mozzanica \u00e8 il Corpo Musicale Don Gaspare Paltenghi, corpo bandistico nato nel febbraio 1988 per volere dell'allora parroco don Piero Salini. Il corpo musicale \u00e8 dedicato all'omonimo sacerdote che trascorse a Mozzanica 50 anni. Un'altra realt\u00e0 musicale \u00e8 la Corale parrocchiale S.Stefano, composta da circa 30 elementi tra soprani, contralti, tenori e bassi.\nL'Ensemble Vocale G.B.Lingiardi \u00e8 un gruppo di amici appassionati di polifonia corale, canto gregoriano e musica sacra.\nGeografia antropica.\nIl territorio comunale comprende il centro abitato di Mozzanica e varie cascine e localit\u00e0 rurali.\nColomberone.\nLa cascina di Colomberone \u00e8 una localit\u00e0 rurale del comune di Mozzanica. Prende il nome dall'omonima cascina ed \u00e8 posta a 96 m s.l.m.\nSi trova sulla strada statale 591 Cremasca, affiancata dalla roggia Alchina che prosegue in direzione di Crema.\nLa cascina Colomberone, pur essendo di dimensioni ridotte \u00e8 di notevole interesse paesaggistico ed etnografico. \u00c8 costituita da un insieme di molteplici unit\u00e0 di insediamento affiancate da granai e stalle.\nTale insediamento rurale nacque nel XVII secolo per volere dei Candiani, feudatari del luogo. Lo sviluppo tuttavia \u00e8 avvenuto durante il XVIII secolo quando fu edificata, nel 1708, la Chiesa della Madonna della Neve. La zona doveva tuttavia essere gi\u00e0 abitata in passato, come testimoniano i reperti archeologici qui rinvenuti.\nEconomia.\nAgricoltura.\nA testimonianza della lunghissima tradizione agricola, a Mozzanica restano attive numerose cascine, anche se nell'ultimo mezzo secolo il settore ha subito delle profonde trasformazioni. Rilevanti sono la cascina Colomberone, al confine meridionale con Sergnano, la cascina Donata e la cascina Volte, entrambe situate nel territorio meridionale lungo la \"Strada consorziale delle Volte\".\nArtigianato e Industria.\nGi\u00e0 all'inizio del ventesimo secolo erano presenti a Mozzanica una filanda e una fabbrica di cappelli, ma la vera trasformazione in senso industriale \u00e8 cominciata con l'apertura, nel 1964, di un importante sito di produzione chimica da parte della multinazionale statunitense Rohm &amp; Haas, alla quale si \u00e8 affiancata nel 2001 la Dow Chemical, anch'essa americana.\nDi estrema importanza anche la nascita di moltissime imprese di piccole dimensioni, operanti soprattutto nel settore meccanico e dell'edilizia. Da segnalare anche che ci sono ancora molti mozzanichesi che - per motivi di studio e di lavoro - gravitano nell'orbita di Milano, viaggiando giornalmente come pendolari.\nInfrastrutture e trasporti.\nStrade.\nMozzanica \u00e8 interessata dalla strada provinciale Rivoltana, dalla Strada statale 11 Padana Superiore e dalla Strada statale 591 Cremasca.\nAmministrazione.\nSuccessione delle amministrazioni comunali dalla fine del secondo conflitto mondiale ad oggi:\nSport.\nCalcio.\nA Mozzanica esiste una squadra di calcio femminile denominata ASD Mozzanica che milita in serie A e presenta due altre squadre una primavera e una di giovanissime. La prima squadra femminile risale al 2002 anche se la nascita dell'attuale squadra avviene nel 2004 con la nascita del Football Club Formativo Mozzanica. Nell'annata 2003/2004 la squadra vince il campionato di Serie D passando quindi alla categoria successiva. La stessa cosa avviene il campionato successivo con il passaggio alla serie B, anche se alla vittoria del campionato si aggiungono la Coppa Lombardia e la Coppa Italia. A questi importanti trofei si aggiungono i primi importanti riconoscimenti nel settore giovanile.\nA seguito dei buoni risultati e piazzamenti, si decide di unire i settori giovanili maschili e femminili a capo della FCF Mozzanica. Nel campionato 2005/2006 la squadra conclude il campionato con un secondo posto e identico piazzamento l'anno successivo che tuttavia si conclude con la fusione con l'Aurora Bergamo, sua principale avversaria, che consente alla squadra di passare alla serie A2 e porta alla nascita dell'ASD Mozzanica.\nKarate.\nA Mozzanica ha sede l'associazione dilettantistica Shotokenshukai\nLa Polisportiva Oratorio Mozzanica.\nLa Polisportiva Oratorio Mozzanica \u00e8 un'associazione sportiva fondata nel 1996."}
{"id": "628560", "revid": "1305772", "url": "https://it.wikipedia.org/wiki?curid=628560", "title": "Kama", "text": ""}
{"id": "628564", "revid": "22475", "url": "https://it.wikipedia.org/wiki?curid=628564", "title": "Vaidisova", "text": ""}
{"id": "628577", "revid": "118809708", "url": "https://it.wikipedia.org/wiki?curid=628577", "title": "Tempo (Unix)", "text": "Nei sistemi operativi Unix e Unix-like il tempo viene rappresentato come \"offset\" in secondi rispetto alla mezzanotte (UTC) del 1\u00ba gennaio 1970 (detta \"epoca\").\nPer esempio, il 9 settembre 2001 alle ore 01:46:40 CET il valore di tale \"offset\" era pari a un miliardo, indicando appunto che in quell'istante erano trascorsi un miliardo di secondi rispetto all'epoca. Per rappresentare tale \"offset\" viene usato il tipo codice_1.\nRappresentazione: vantaggi e svantaggi.\nQuesto tipo di rappresentazione, oltre che a essere compatta, \u00e8 indipendente dai fusi orari, ed \u00e8 quindi direttamente confrontabile anche tra calcolatori situati a grandi distanze geografiche tra loro, ed evita di dover effettuare aggiustamenti nel caso per esempio di dati trasmessi da un fuso orario all'altro. Lo svantaggio \u00e8 che per averne una rappresentazione sotto forma di data e ora locali \u00e8 necessario effettuare una conversione; il sistema operativo offre allo scopo delle funzioni che consentono di effettuarle in entrambe le direzioni.\nAnno 2038 e bit overflow.\nNei calcolatori e nei sistemi operativi a 32 bit il tipo codice_1 \u00e8 comunemente un tipo di dato numerico intero a 32 bit con segno. Il 19 gennaio 2038 alle ore 03:14:08 (GMT) il numero di secondi trascorsi dall'epoca raggiunger\u00e0 il valore di 231, che \u00e8 al di fuori dei valori rappresentabili da tale tipo di dato. Tali calcolatori e sistemi operativi potranno quindi riscontrare problemi e malfunzionamenti, non essendo pi\u00f9 in grado di memorizzare correttamente il valore che indica la data corrente."}
{"id": "628581", "revid": "15756", "url": "https://it.wikipedia.org/wiki?curid=628581", "title": "Lorenzo Viani", "text": "Biografia.\nLorenzo Viani nasce a Viareggio il 1\u00ba novembre in via della Fornace, l'attuale via Indipendenza, presso la darsena vecchia. Secondogenito di Emilia Ricci e Rinaldo Viani che, dalla Pieve di S. Stefano, un piccolo paese delle colline lucchesi, si erano trasferiti a Viareggio, in quanto il padre, gi\u00e0 servitore dei Borboni in S. Martino in Vignale, era passato, dopo la morte di Maria Teresa Felicita di Savoia (16 luglio 1876), al soldo di Don Carlos, nella Villa reale della pineta levante di Viareggio. Un'infanzia trascorsa tra la darsena e il Palazzo; tra la povert\u00e0 dei marinai e calafati e la superstizione della \"canaglia\", come veniva denominata bonariamente la servit\u00f9 di Casa Borbone, e il fasto sontuoso di una dinastia in esilio. Fino a che il padre ebbe questo lavoro, le condizioni familiari di Lorenzo furono abbastanza tranquille. Frequent\u00f2 la scuola elementare, ma solo fino alla terza classe, perch\u00e9 l'esperienza scolastica si arrest\u00f2 per una congenita insofferenza a ogni forma di disciplina. Il tarlo dell'anarchia si era gi\u00e0 insinuato nella giovane mente.\nQuando il padre fu licenziato dal servizio, la famiglia Viani conobbe la miseria, condizione umana che non era sconosciuta al giovane Lorenzo, poich\u00e9 egli, a causa del suo carattere ribelle e introspettivo, passava molto del suo tempo girando per i boschi e la spiaggia della darsena viareggina, che rappresentava uno spettacolo quotidiano di miseria e di squallore, e, a contatto con la \"canaglia\" asservita ai Borboni, il ragazzo, precocemente segnato dalle difficolt\u00e0 della vita, confess\u00f2 un giorno alla madre di essere ossessionato dal pensiero della morte.\nNel 1893 viene messo a lavorare nella bottega del barbiere Fortunato Primo Puccini, dove resta come garzone per diversi anni e incontra personaggi di primo piano, come Leonida Bissolati, Andrea Costa, Menotti Garibaldi, Giacomo Puccini, Gabriele D'Annunzio e conosce il pittore Plinio Nomellini, che ebbe un'influenza positiva nella maturazione artistica del ragazzo. Incomincia a disegnare con crescente interesse e un ritratto del musicista Giovanni Pacini attira l'attenzione dei viareggini. Intraprende i suoi primi viaggi esplorativi a Pisa e a Lucca.\nIn Versilia e in altre localit\u00e0 italiane la lotta di classe si fa sempre pi\u00f9 aperta: folle esagitate, precedute da bandiere nere, invadono le piazze dei paesi, stazionano davanti ai forni, frantumano le vetrine. L'incontro con il sociologo Pietro Gori e i frequenti contatti con i socialisti Vico Fiaschi e Luigi Salvatori decidono la definitiva adesione di Viani all'anarchia. Talvolta il giovane dorme sulle pietre del molo o passa le notti al \"\"Casone\", ritrovo abituale di vagabondi, di ricercati e di liberi pensatori.\nSu consiglio di Plinio Nomellini, che lavora a Torre del Lago, si iscrive all'Accademia di Belle Arti di Lucca, dove frequenta pi\u00f9 o meno tre anni di lezioni, dal 1900 al 1903, e dove conosce anche Moses Levy e Spartaco Carlini. Durante quest'esperienza lucchese, il Viani non manc\u00f2 di partecipare, con altri studenti, a manifestazioni anarchiche e socialiste. Nel 1904 viene ammesso alla Libera Scuola di Nudo annessa all'Accademia di Belle Arti di Firenze, dove segue i corsi di Calosci e Giovanni Fattori, pur continuando a dimostrare una chiara insofferenza per le discipline accademiche.\nRitornato a Viareggio, si stabilisce a Torre del Lago ed entra a far parte della \"Compagnia della Boh\u00e8me\". Frequenta Giacomo Puccini, che considera con ironia i soggetti dei suoi dipinti, mentre Plinio Nomellini invece continua a incoraggiare le sue ricerche pittoriche. La miserabile stanza in cui lavora a Torre gli permette, come scriver\u00e0 anni dopo, di anticipare l'esperienza parigina. Nella redazione fiorentina del \"Popolo\" incontra il poeta ligure Ceccardo Roccatagliata Ceccardi, che va cercando proseliti per la sua \"Repubblica d'Apua\", a cui aderiscono personaggi importanti dei primi anni del Novecento, tra cui, oltre a Lorenzo Viani, lo scrittore Enrico Pea e lo storico e letterato lunigianese Pietro Ferrari. Ceccardi ne fu presidente, Viani luogotenente.\nViani espone alcuni disegni alla VII Biennale di Venezia, i quali, grazie alla recensione di Luigi Campolonghi, avviano la leggenda del pittore dell'orrido e della miseria. Durante questa esposizione scopre l'opera di Laermans e simpatizza con Umberto Boccioni, partecipa all'Esposizione nazionale d'arte umoristica di Messina e riceve la prima medaglia della sua vita. In novembre \u00e8 a Genova, dove collabora con disegni satirici alla rivista anticlericale \"La Fionda\", diretta da Luigi Campolonghi Illustra \"La zattera\" dello stesso e in poemetto in lingua ligure \"I ribelli\" di Francesco Muratorio, che viene pubblicato l'anno successivo. Durante questo soggiorno Viani matura un notevole orientamento pittorico.\nAll'inizio del 1908 \u00e8 a Parigi, dove ha modo di visitare la retrospettiva di Van Gogh, allestita alla Galene Bernheim-Jeune. Dopo un breve soggiorno in casa Fleury, approda al dormitorio pubblico de la Ruche, in rue Dantzig, e inizia la sua dura esistenza che sar\u00e0 rievocata in \"Parigi\" (1925). Durante questa permanenza Viani ebbe modo di incrociare, in modo fuggevole, anche Picasso. A Parigi, dove rester\u00e0 pi\u00f9 o meno un anno, il soggiorno a lungo desiderato si riveler\u00e0 denso di difficolt\u00e0 economiche e di solitudine, ma comunque positivo per le esperienze fatte e per i personaggi artistici conosciuti.\nRitornato in Italia, continua a detestare i ritrovi mondani e non avvia alcun sodalizio consistente. In aprile la Biennale di Venezia rifiuta le sue opere. Le condizioni economiche e psicologiche di Viani si fanno sempre pi\u00f9 preoccupanti. Per tornare a Viareggio, si adegua alle richieste di un piccolo editore di fogli musicali. A giugno \u00e8 di nuovo a Viareggio nella sua vecchia casa e riprende a frequentare gli anarchici locali.\nA dicembre del 1910 la Giunta comunale di Viareggio, a causa delle non troppo floride condizioni economiche, gli concede una stanza dello stabile della dogana. A questo periodo dovrebbero risalire \"Consuetudine\", l'Autoritratto oggi alla Galleria d'Arte Moderna di Firenze, e le illustrazioni per \"Fole\" e \"Sion\" di Enrico Pea, uno degli intellettuali pi\u00f9 in vista della \"Repubblica d'Apua\". Nel dicembre del 1911 \u00e8 di nuovo a Parigi, dove Incontra Amilcare Cipriani, Luigi Campolonghi, il patriarca di tutti gli anarchici, Alceste De Ambris, Jean Grave, Octave Mirbeau e altri esponenti dell'anarchia e dell'umanitarismo internazionale. In questo clima elabora dieci foschi e dolenti cartoni sugli effetti della guerra. A Parigi resta molto poco, fino a met\u00e0 gennaio 1912, poi ritorna in Italia.\nPartecipa alle attivit\u00e0 degli anarco-socialisti versiliesi. In febbraio cura con il sindacalista Alceste De Ambris il libello antimilitarista \"Alla gloria della guerra\"!, che viene stampato dalla Camera del lavoro di Parma. L'album viene censurato dalle istituzioni ufficiali, e lui viene arrestato e imprigionato, ma viene rilasciato grazie all'appoggio di Luigi Salvatori e di altri amici. In maggio del 1913 prende la parola in un comizio contro la guerra e nel novembre partecipa alla tumultuosa manifestazione promossa dalla Camera del lavoro di Carrara. Stabilisce nuove amicizie nell'ambiente futurista di \"Lacerba\", in particolare con Giovanni Papini, Giuseppe Ungaretti, Borsi e Ottone Rosai. Nel febbraio del 1915 Viani sostiene Cesare Battisti durante un tumultuoso comizio al Politeama di Viareggio ed espone dieci xilografie alla III Secessione romana. Tra l'ottobre e il novembre espone, grazie all'appoggio di Franco Ciarlantini, 624 opere al Palazzo delle Aste di Milano. La mostra si avvia in una cornice di mondanit\u00e0 e riscuote un caloroso consenso di pubblico e di critica. In dicembre, nuova importante personale al Bagno Nettuno di Viareggio, dove convergono, per l'ultima volta, gli esponenti della \"Repubblica d'Apua\"\".\nNel 1916 viene richiamato per la guerra, partecipa a varie imprese belliche e viene congedato nel 1919. In questi tre anni, nei pochi momenti di tranquillit\u00e0, continua incessantemente a disegnare, dipingere e illustrare. Il 2 marzo del 1919 si sposa con Giulia Giorgetti e si trasferisce a Montecatini, dove la moglie lavora come maestra elementare. A Pescia presso la Stamperia di Artidoro Benedetti su carta della Cartiera Magnani realizza delle xilografie con particolari della citt\u00e0.\nIn questo periodo realizza i suoi cartaViesta per circa due anni e poi ritorna a Viareggio: sono di questo periodo i teneri ritratti di bambini intenti a scrivere e a studiare.\nNel 1922, per celebrare il centenario della morte del poeta inglese Percy Bysshe Shelley (morto a Viareggio), fu incaricato dal Comitato per le Onoranze di commemorare la ricorrenza. Viani, per l'occasione, cur\u00f2 la pubblicazione del numero unico \"P.B. Shelley\" al quale collaborarono Alceste De Ambris e Gabriele D'Annunzio.\nAlla vecchia \"\"Repubblica d'Apua\" si va sostituendo una pi\u00f9 tranquilla \"Armata dei v\u00e0geri\", di cui Viani \u00e8 il generale. Il quartier generale di questa libera associazione \u00e8 il Caff\u00e8 Torricelli, sul lungomare, ma il gruppo frequenta anche il \"Buonamico\"\". Inizia in quel periodo la serie di dipinti su Parigi. Pubblica, nel 1925 con successo di critica, \"Parigi\", la testimonianza romanzata della sua esperienza alla Ruche. In considerazione dei suoi meriti artistici gli viene conferito l'insegnamento di ornato all'Istituto d'arte oggi Passaglia di Lucca. Ma Viani mal si adatta a questo lavoro, che porta avanti stancamente fino alla fine del 1926. Nello stesso anno conosce il giovanissimo concittadino Renato Santini, che diventa il suo unico allievo. Nei primi mesi del 1927 inizia la collaborazione regolare al Corriere della Sera, dirige la rivista \"Riviera Versiliese\" e pubblica \"I v\u00e0geri\". II 27 maggio viene inaugurato a Viareggio il Monumento ai Caduti per la Patria \"I Galeottus\", eseguito con la collaborazione tecnica dello scultore Domenico Rambelli. L'opera, assolutamente innovativa e di straordinaria espressivit\u00e0, suscita discussioni e polemiche. Alcuni concittadini, per sottolineare la presunta bruttezza del gruppo scultoreo, arrivano a ribattezzare beffardamente la piazza in cui sorge con il nome di Piazza della Paura.\nNel 1928 pubblica \"Angi\u00f2 uomo d'acqua\" (28 illustrazioni) e \"Roccatagliata\". Espone 11 opere alla XVI Biennale di Venezia e una vasta selezione della sua produzione a Palazzo Paolina di Viareggio. In questa mostra, presentata da Margherita Sarfatti, \u00e8 esposto il \"Grande dormitorio\", una summa di tutti i personaggi intravisti o frequentati alla Ruche. Incominciano per il Viani i primi attacchi di asma, malattia che, con alti e bassi, non lo abbandoner\u00e0 pi\u00f9 e lo porter\u00e0 a soggiornare a Bagni di Lucca e in altre stazioni climatiche. Proprio nel momento poco felice per la sua salute, diventa un artista conosciuto in tutta Italia e le sue esposizioni sono luogo di incontro irrinunciabile per un pubblico colto e internazionale.\nDipinge \"Georgica\" (o Le opere del mare, del ciclo e della terra) e pubblica il romanzo autobiografico\" Ritorno alla patria\", che vincer\u00e0, ex aequo con Anselmo Bucci, il Premio Viareggio. Pubblica il romanzo autobiografico \"II figlio del pastore\". Partecipa con grande successo alla XVII Biennale di Venezia con \"Georgica\" e \"Veliero\". Partecipa quindi a varie serate futuriste e la sua personale a Palazzo Paolina di Viareggio \u00e8 inaugurata da un discorso di Marinetti.\nViani espone nel 1931, alla I Quadriennale di Roma, \"Il volto santo. A\"ddirittura Mussolini dimostra interesse per l'opera e per l'autore. In agosto, nuova esposizione personale allo Stabilimento Nettuno di Viareggio. Nello stesso anno pubblica Versilia, ma nuovi attacchi d'asma lo riportano per brevi periodi in ospedale. Riesce con grande fatica, nel 1932, a pubblicare il \"Bava\", ispirato alle gesta del navigatore viareggino Raffaello Martinelli e a esporre alla XVIII Biennale di Venezia, a Livorno e a Viareggio.\nNel settembre del 1933 un nuovo attacco d'asma e, a causa dell'aggravarsi della malattia, \u00e8 costretto ad un lungo ricovero presso l'ospedale psichiatrico di Maggiano, presso Lucca. Nei primi mesi del 1934, in un breve miglioramento della malattia, ritorna a manifestare i mai sopiti sentimenti anarchici, destando l'irritazione dei fasci locali e rinunciando ad una sua grande aspirazione come l'onorificenza dell'Accademia d'Italia. Lavora con grande fervore ai pannelli per la stazione ferroviaria di Viareggio, \u00e8 presente con una sua Personale alla Galleria Ferroni di Firenze e alla inaugurazione della Galleria Viani nella casa di Fossa dell'Abate (odierno Lido di Camaiore), ereditata dalla moglie. La salute cagionevole non gli impedisce d'esporre alla XIX Biennale di Venezia, a Viareggio, Lucca, alla II Quadriennale di Roma e al Lyceum di Firenze. Nel 1936 gli vengono commissionate una serie di pitture per il Collegio di Ostia e, dopo un lavoro frenetico senza sosta di parecchi giorni, non far\u00e0 in tempo a partecipare all'inaugurazione perch\u00e9 colpito da un forte attacco d'asma. Il 2 novembre, il giorno successivo al suo 54\u00ba compleanno, il v\u00e0gero indomabile e generoso muore ad Ostia stroncato da un collasso cardiaco. Il 3 novembre la salma ritorner\u00e0 a Viareggio in un plebiscito collettivo di affetto e di rimpianto.\nViani \u00e8 stato personaggio straordinario ed esemplare della fioritura culturale e intellettuale che caratterizz\u00f2 Versilia, Lucchesia e Lunigiana a cavallo tra il XIX e il XX secolo. Leggendo alcuni scritti del Viani, si ritrovano le memorie e le atmosfere di un periodo che vide, nell'arco di un cinquantennio, la presenza in terra d'Apua di personaggi come Puccini, Catalani, D'Annunzio, Ungaretti, Malaparte, Pea, Repaci, Cancogni, Montale, Carducci, Pascoli, Roccatagliata Ceccardi, Carr\u00e0 e molti altri.\nAttivit\u00e0.\nLorenzo Viani si \u00e8 sempre sentito attratto dai pi\u00f9 poveri e dai derelitti, tanto nella fanciullezza quanto nella maturit\u00e0. La vita e la vicenda umana dei pi\u00f9 deboli, Viani la trasferisce nella tela, con forti impressioni cromatiche e con una pennellata decisa e veloce, una pittura intensa, espressiva e a tratti estremamente malinconica. Quello che fa di Viani un grande maestro, troppo spesso dimenticato, \u00e8 la maestria nel far coesistere nelle sue opere drammaticit\u00e0 e lirismo e grazia poetica, nel sentire l'umile commozione di fronte ai diseredati. La povert\u00e0 di mezzi artistici \u00e8 una scelta; la scabra pittura diviene essenzialit\u00e0; la sobriet\u00e0 un animalesco istinto nel cogliere le forme della vita degli umili, della fame, della prigione, delle malattie, della solitudine, della lotta con la campagna o con il mare, della guerra, della pazzia e del dolore. L'opera narrativa di Viani costituisce un esempio tipico di espressionismo dialettale. Le sue origini sono in una visione sconvolta delle cose, turbata dal profondo, che si traduce in un'esasperata deformazione dei paesaggi come dei volti umani. Lo scrittore si serve di una straordinaria ricchezza verbale, attinta al fondo dialettale viareggino, al gergo marinaro o soldatesco o furbesco, dove pi\u00f9 gli \u00e8 possibile ricavare esasperazioni espressionistiche.\nII dialetto della Versilia e della Lucchesia, cos\u00ec vivace nella lingua di Enrico Pea, diventa lirico fervore in Lorenzo Viani, pittore espressionista che comincia a diventare famoso all'inizio degli anni Trenta. Viani non \u00e8 il solo, nella letteratura del secolo, in cui pittura e scrittura si danno la mano illuminandosi a vicenda, come nei casi di Ardengo Soffici Luigi Bartolini e Filippo de Pisis, ma resta davvero singolare come il suo estro di scrittore, che prese l'ispirazione dall'impressionismo che si respirava attorno alla rivista letteraria \"La Voce\", debba molto al disegno, al carattere mosso e deformante della sua attivit\u00e0 d\u00ec pittore.\nDal Viani al suo modo un po' provinciale di richiamarsi al \"Manipolo dell'Apua\", che ebbe in Ceccardo Roccatagliata Ceccardi il suo alfiere, e a una rozza base di contestazione civile, poco ci si dovrebbe attendere dall'immaginazione dello scrittore; viceversa, il taglio della sua prosa, visivo e spesso allucinato, la variegata galleria di tipi derelitti e folli da lui adunata su una base di ingenua fraternit\u00e0, spezzano in pi\u00f9 d'un tratto nei romanzi \"Parigi\" e \"Angi\u00f2 Uomo d'acqua\" quella sorta di compiacimento anticonformista e antiborghese prevalente in certi scritti, sui quali l'autore volle crearsi una piccola leggenda, esponendosi in prima fila con storie che oggi non interessano pi\u00f9. Ci si riferisce in modo particolare ai ricordi autobiografici, distribuiti in \"Gli ubriachi\" (1923) o in \"Il figlio del pastore\" (1930), e in vari altri libri formati da art\u00eccoli (ne scrisse circa trecento) dove campeggiano i V\u00e0ger\u00ec,\nche sono insieme protagonisti del lessico di Viani e della sua tensione ideale verso la vita e l'avventura. Il meglio d\u00ec questo scrittore sta dunque nella riuscita involontaria, come in\" Angi\u00f2\" (1928), dove la condizione del nano, uomo di mare e sconfitto dal mare medesimo, tocca punte d\u00ec allegorica piet\u00e0. Ma a Viani interessava, raccontando la miseria dei luoghi, come pi\u00f9 tardi sar\u00e0 ne \"Le chiavi nel pozzo\" (1935) l'osservazione del manicomio, soprattutto il calarsi in quell'aspro ambiente di rivolta, per attentare da semplice dinamitardo di provincia alla letteratura e all'arte composta da altri, definiti dallo scrittore con malcelata supponenza \"i vincitori\" baciati dal successo.\nNel 1924 Viani scrive \"Giovannin senza paura\", versione dedicata ai giovani lettori del noto racconto dove il coraggio si lega alla follia. La versione dello scrittore viareggino compenetra alcuni tra gli scritti precedenti tra cui quelli dello Straparola, dei Fratelli Grimm e di Giuseppe Pitr\u00e9, per citarne alcuni, realizzando una trama pi\u00f9 fedele alla realt\u00e0 dei fatti. L'opera di Viani, pur non contenendo aspetti magici tipici della storia di Giovannino, ripercorre comunque le tappe essenziali del racconto fiabesco. La storia ci dice che il coraggioso (e folle) protagonista (Giovanni Bianchi) viaggia senza un criterio e quando scopre veramente la paura (dolore), si ravvede e continua a vivere. La storia ha connotati e riferimenti tipici della vita marinaresca dell'inizio del 900 in Versilia e pu\u00f2 dirsi uno spaccato delle misere condizioni locali di quel periodo."}
{"id": "628583", "revid": "122880", "url": "https://it.wikipedia.org/wiki?curid=628583", "title": "Carlo Bernari", "text": "Biografia.\nBernari nacque a Napoli nel 1909 da una famiglia di piccoli imprenditori d'origine francese. Ragazzo dal carattere difficile, non amante delle regole fu espulso da tutte le scuole e prosegu\u00ec la sua formazione culturale da autodidatta. Lavor\u00f2 da sarto iniziando contemporaneamente la sua attivit\u00e0 di romanziere e giornalista firmando articoli sotto vari pseudonimi e guadagnandosi da vivere vendendo libri antichi. Fond\u00f2 a Napoli, dove era in contatto con Francesco Flora, insieme a Guglielmo Peirce e Paolo Ricci il movimento culturale d'opposizione Udaismo (Unione Distruttivisti Attivisti).\nNel 1930 lo troviamo a Parigi, attirato dal gran movimento di cultura e arte che agitava all'epoca la capitale francese, con le tante avanguardie e in particolare con il surrealismo di Andr\u00e9 Breton. Ritornato in Italia, sent\u00ec l'esigenza di dar voce alle problematiche che provenivano dal mondo operaio e nel 1934 scrisse il romanzo di ampio respiro dal titolo \"Tre operai\" dove riusc\u00ec, con magistrale perizia, a non cedere alle lusinghe del populismo. L'opera descriveva una classe operaia impossibilitata a condurre una vita dignitosa e in rapporto sempre critico con il potere dominante. A causa degli argomenti in essa trattati, \"Tre operai\" assunse per la classe dirigente del tempo un certo sapore di eversione riuscendo ad allarmare Mussolini, tanto da far calare sullo scrittore e sul libro il bavaglio della censura fascista.\nBernari fu anche collaboratore di riviste. Nel 1939 entr\u00f2 nella redazione del settimanale \u00abTempo\u00bb, firmandosi \u00abCarlo Bernard\u00bb. Dal n. 5 fu redattore capo, succedendo a Indro Montanelli. Scrisse, come tanti altri intellettuali e scrittori, su \u00abPrimato\u00bb, la rivista di Giuseppe Bottai che si pubblic\u00f2 dal 1940 al 1943. Il suo primo scritto su questa rivista risale al 1\u00ba luglio del 1941..\nDopo alcuni libri anticipatori della letteratura contemporanea (come \"Quasi un secolo\" del 1943 che, fin dal titolo, ma anche nella struttura narrativa, \u00e8 il modello di \"Cent'anni di solitudine\" di Gabriel Garc\u00eda M\u00e1rquez) e chiusa la parentesi della lotta clandestina al regime, la produzione letteraria del Bernari riprende prolifica nel dopoguerra con \"Speranzella\" 1949, romanzo neorealista che vincer\u00e0 nel 1950 il Premio Viareggio.\nCon i successivi romanzi, Bernari affronter\u00e0 temi scottanti sempre in forte e visionario anticipo sui tempi: la questione meridionale viene vista in tutta la sua inestricabilit\u00e0 nel romanzo del 1964 \"Era l'anno del sole quieto\" proprio mentre veniva inaugurata la Cassa del Mezzogiorno. E mentre il PCI di Berlinguer trionfava alle elezioni politiche, Bernari vedeva il tramonto dell'ideale marxista attraverso la storia di un intellettuale comunista che, in \"Tanto la rivoluzione non scoppier\u00e0\" (1974), si trasforma in una sorta di clown per movimentare le cene dei \"comendatur\" milanesi. La stagione del terrorismo \u00e8 alle porte e con \"Il giorno degli assassinii\" (1980), romanzo che scatena un putiferio perch\u00e9 partendo dal caso del Mostro di Napoli, un triplice omicidio negli ambienti della Napoli-bene della met\u00e0 degli anni settanta, contribuisce alla assoluzione del presunto colpevole Domenico Zarrelli. In questa opera Bernari anticipa la connessione terrorismo-Camorra (l'asse BR-Raffaele Cutolo) che rappresent\u00f2 il completo tradimento e la dissoluzione degli ideali rivoluzionari. \nA Roma, dove visse fino alla morte avvenuta nel 1992, Bernari accomun\u00f2 a quella di scrittore la sua intensa attivit\u00e0 di giornalista e di sceneggiatore cinematografico. Da \"Tre operai\" \u00e8 stato tratto uno sceneggiato tv in 3 puntate di Citto Maselli con la sceneggiatura di Enzo Siciliano. Dal racconto \"Amore amaro\", Florestano Vancini realizz\u00f2 il secondo film della serie erotica dell'attrice Lisa Gastoni. Bernari ha collaborato alla sceneggiatura del film di Nanni Loy \"Le quattro giornate di Napoli\" del 1962 che fu candidato agli Oscar nel 1964 come miglior film straniero e come migliore sceneggiatura e al Golden Globe.\nIl Consiglio Comunale di Gaeta (citt\u00e0 che amava e dove si ritirava a scrivere) gli confer\u00ec la cittadinanza onoraria il 13 ottobre 1979. Lo scrittore volle essere sepolto in questa citt\u00e0."}
{"id": "628587", "revid": "1565034", "url": "https://it.wikipedia.org/wiki?curid=628587", "title": "Angelo Amato", "text": "Biografia.\nNasce a Molfetta, sede vescovile in provincia di Bari, l'8 giugno 1938.\nFormazione e ministero sacerdotale.\nEntrato nei salesiani, dopo il noviziato frequenta il liceo salesiano di Catania. Studia poi filosofia e teologia a Roma.\nIl 22 dicembre 1967 \u00e8 ordinato presbitero.\nStudia all'Universit\u00e0 pontificia salesiana e, a partire dal 1968, alla Gregoriana. Si specializza in cristologia. Nel 1972 comincia ad insegnare all'Universit\u00e0 salesiana come assistente. Nel 1974 consegue il dottorato con una dissertazione su \"I pronunciamenti tridentini sulla necessit\u00e0 della confessione sacramentale nei canoni 6-9 della Sessione XIV\"; relatore \u00e8 il gesuita padre Zoltan Alszeghy.\nNegli anni 1978-79 \u00e8 borsista del patriarcato ecumenico di Costantinopoli a Salonicco in Grecia, presso il monastero ortodosso \"Mon\u00ed Vlat\u00e1don\", sede del rinomato Istituto patriarcale di studi patristici. Contemporaneamente frequenta anche l'Universit\u00e0 Aristotele di Salonicco.\nNel 1988 trascorre un anno sabbatico a Washington, negli Stati Uniti, dove inizia a studiare la teologia delle religioni.\n\u00c8 ordinario di dogmatica presso la UPS, e per dodici anni (1981-1987 e 1993-1997) \u00e8 decano della facolt\u00e0 di teologia. Della stessa UPS \u00e8 anche prorettore nel 1991 e poi vicerettore (1997-2000).\n\u00c8 consultore della Congregazione per la dottrina della fede e del Pontificio consiglio per la promozione dell'unit\u00e0 dei cristiani, nonch\u00e9 della Congregazione per i vescovi, nonch\u00e9 membro della Pontificia accademia mariana internazionale.\nMinistero episcopale e cardinalato.\nIl 19 dicembre 2002 papa Giovanni Paolo II lo nomina arcivescovo titolare di Sila e segretario della Congregazione per la dottrina della fede; succede a Tarcisio Bertone, precedentemente nominato arcivescovo metropolita di Genova. Il 6 gennaio 2003 riceve l'ordinazione episcopale, nella basilica di San Pietro in Vaticano, per l'imposizione delle mani dello stesso pontefice, consacranti gli arcivescovi Leonardo Sandri e Antonio Maria Vegli\u00f2 (poi entrambi cardinali). Si ritiene sia tra gli estensori principali della dichiarazione \"Dominus Iesus\".\nIl 9 luglio 2008 papa Benedetto XVI lo nomina prefetto della Congregazione delle cause dei santi; succede al cardinale Jos\u00e9 Saraiva Martins, dimessosi per raggiunti limiti di et\u00e0.\nDal 2010 al 2014 \u00e8 membro della Commissione internazionale di inchiesta su Me\u0111ugorje presso la Congregazione per la dottrina della fede.\nNel concistoro del 20 novembre 2010 papa Benedetto XVI lo crea cardinale diacono di Santa Maria in Aquiro; l'11 febbraio 2011 prende possesso della diaconia.\nL'8 giugno 2018, al compimento dell'ottantesimo compleanno, esce dal novero dei cardinali elettori.\nRicopre l'ufficio di prefetto della Congregazione delle cause dei santi fino al 31 agosto 2018; il giorno seguente gli succede il cardinale Giovanni Angelo Becciu.\nGenealogia episcopale.\nLa genealogia episcopale \u00e8:"}
{"id": "628590", "revid": "547034", "url": "https://it.wikipedia.org/wiki?curid=628590", "title": "Ryujo (nave da battaglia)", "text": "La fu una nave corazzata a vapore della Marina imperiale giapponese, progettata da Thomas Blake Glover (1838\u20131911) e costruita in Scozia per la marina privata del feudo di Kumamoto, dove venne battezzata \"Jo Sho Maru\". Si arrese alla nuova Marina imperiale giapponese l'8 maggio 1870 e navig\u00f2 da Nagasaki a Yokohama al comando di un comandante britannico. Fino all'entrata in servizio della \"Fuso\" fu l'ammiraglia (e la nave pi\u00f9 potente) della Marina Imperiale Giapponese.\nStoria.\nVenne onorata dalla visita dell'imperatore Meiji nel 1871 e fece parte della scorta del principe della corona russo (e futuro Zar di Russia) Nicola II, quando questi visit\u00f2 il Giappone nel 1872\nPartecip\u00f2 alle prime battaglie della restaurazione Meiji, incluse la ribellione di Saga, la ribellione di Satsuma e la prima spedizione di Taiwan del 1874\nIl 26 ottobre 1877 forti venti la fecero arenare al largo di Kagoshima, ma venne rimessa a galla l'anno seguente e portata a Yokosuka per essere riparata.\nDal febbraio al luglio 1881 visit\u00f2 Sydney e Melbourne in Australia e comp\u00ec una circumnavigazione della Tasmania. L'anno seguente fece un viaggio nel Pacifico del Sud fino a Honolulu nelle Hawaii.\nIl 15 settembre 1873, 169 marinai (su un equipaggio di 378) furono colpiti da un avvelenamento da cibo, che ne uccise 23. Questo incidente port\u00f2 all'uso del pane come cibo principale della marina giapponese.\nDal febbraio fino al settembre 1872 comp\u00ec una crociera partendo da Shinagawa e toccando Singapore, Batavia, Melbourne, Sydney e Auckland.\nSebbene formalmente radiata il 2 dicembre 1893 i suoi cannoni furono rimpiazzati con l'ultimo modello Krupp e continu\u00f2 a essere usata come un vascello di addestramento per gli artiglieri navali, con base a Yokosuka fino al 1908."}
{"id": "628594", "revid": "44939", "url": "https://it.wikipedia.org/wiki?curid=628594", "title": "Andrew Fire", "text": ""}
{"id": "628604", "revid": "767487", "url": "https://it.wikipedia.org/wiki?curid=628604", "title": "Le deliranti avventure erotiche dell'agente speciale Marg\u00f2", "text": "Le deliranti avventure erotiche dell'agente speciale Marg\u00f2 (\"Up!\") \u00e8 un film del 1976, diretto da Russ Meyer. Esso condensa molti degli elementi narrativi dei precedenti film di Meyer, come la violenza splatter e cartoonesca, lo humour nero e, ovviamente, tante ragazze prosperose.\nIl film fu scritto da B. Callum e Reinhold Timme, ossia Russ Meyer e l'amico Roger Ebert, nascosti dietro due pseudonimi. Il titolo originale del film, \"Up!\", \u00e8 un evidente riferimento all'organo sessuale maschile. Il manifesto del film accentua questo riferimento, mostrando una parte della lettera U che termina con un vistoso fallo.\nTrama.\nUna ragazza (Francesca \"Kitten\" Natividad), nuda a cavalcioni di un albero, si presenta come \"coro greco\" che commenta l'intera vicenda.\nAdolph Schwartz (Edward Schaaf), nazista sosia di Adolf Hitler, nelle cantine del suo castello \u00e8 impegnato in un gioco sadomaso. Insieme a lui ci sono una donna coperta da una tuta di cuoio, con cappuccio, spiragli per gli occhi e una cerniera aperta sulla bocca; una donna asiatica che aziona un gong e lega le gambe a Schwartz per frustarlo mentre lei gli siede sulla faccia; infine un uomo, l'amato Paul (Robert McLane), travestito da quacchero, che ha il compito di scudisciarlo e farlo godere sodomizzandolo con il suo grosso membro. Il nazista, alla fine del gioco, viene brutalmente ucciso da un misterioso personaggio, che lo fa divorare da un piranha gettato nella sua vasca da bagno.\nAlice (Janet Wood) \u00e8 proprietaria di una caffetteria, che gestisce insieme al marito Paul (l'uomo travestito da quacchero). In paese arriva una provocante ragazza, Marg\u00f2 (Raven De La Croix), che viene subito picchiata e violentata nel fiume, dal figlio di un ricco personaggio. Il poliziotto Homer (Monty Bane) interviene solo quando Marg\u00f2 riesce ad uccidere il violentatore con un colpo di karate, e arresta la donna incolpandola di aver provocato l'incidente. Homer pretende favori sessuali in cambio di una falsa testimonianza, che scagioni la donna. Marg\u00f2 accetta, e finisce con il condurre il gioco diventando l'amante di Homer, che le trova un lavoro nel locale di Alice.\nLa presenza di Marg\u00f2 fa aumentare il giro d'affari della caffetteria, tanto che Alice decide di rinnovarlo. Alla festa di inaugurazione Marg\u00f2 viene assalita e violentata da un boscaiolo ubriaco, tra l'incitamento della folla. Alice interviene in difesa di Marg\u00f2, ma finisce anche lei nella mischia, venendo violentata. Interviene Homer, che cerca di bloccare il boscaiolo con un colpo d'ascia, ma quello reagisce violentemente, fuggendo nel bosco con le due ragazze. Homer lo insegue con una sega elettrica e taglia in due il boscaiolo. Durante la lotta i due rotolano gi\u00f9 dalla collina e muoiono entrambi. Le due donne, nude, insanguinate e in lacrime, si consolano a vicenda, con un rapporto lesbico.\nMarg\u00f2 torna a casa e mentre sta facendo la doccia viene assalita da uno sconosciuto, che tenta di ucciderla con un coltello. L'omicida \u00e8 Alice, che in realt\u00e0 si chiama Eva Braun Junior, ed \u00e8 la figlia di Adolph Schwartz, che era veramente Adolf Hitler, e di Eva Braun. Il cadavere di Hitler nel bunker era una messinscena, Eva Braun invece si uccise veramente, perch\u00e9 stava invecchiando e sapeva che Hitler era un vecchio sporcaccione che amava solo le ragazzine, e lei doveva pensare alla figlia. Ma Eva jr. non ha ucciso il padre perch\u00e9 pedofilo, ma perch\u00e9 era innamorato di Paul, suo marito, che partecipava ai giochi sadomaso non per amore ma per soldi. Marg\u00f2 conserva anch'essa un segreto: infatti \u00e8 un agente della polizia sotto copertura, che \u00e8 arrivata in paese per indagare sull'omicidio di Schwartz/Hitler.\nArriva Paul, e spara ad Alice, colpevole di aver ucciso Adolph, per il quale aveva veramente un sentimento di comprensione e amore. Marg\u00f2 assiste impotente alla scena, quindi stende Paul con un enorme fallo di plastica.\nProduzione.\nRuss Meyer appare in un cameo durante la scena dello stupro di gruppo subito da Marg\u00f2 e Alice. \u00c8 Hitchcock (chiaro omaggio ad Alfred Hitchcock), uno dei clienti della caffetteria che incita il boscaiolo durante la delirante violenza sessuale.\nRaven de la Croix \u00e8 stata l'unica attrice di Meyer che, trasgredendo le regole del regista, qualche anno dopo il film si fece ridurre il seno di una decina di centimetri.\nDistribuzione.\nIn Italia il film usc\u00ec inizialmente con il titolo \"Le deliranti avventure erotiche dell'agente speciale Marg\u00f2\", ma in videocassetta fu pubblicato anche con il titolo \"The Legend of Lady Blue\" e con il titolo originale \"Up!\". Il film \u00e8 stato successivamente pubblicato in DVD con il titolo \"Up! Le armi segrete dell'agente Marg\u00f2\" e un nuovo doppiaggio. Il film conobbe anche negli Stati Uniti diversi titoli: \"Over, Under and Up!\", \"Russ Meyer's Up!\" e \"Up! Smokey\"."}
{"id": "628612", "revid": "7336", "url": "https://it.wikipedia.org/wiki?curid=628612", "title": "Paradisum voluptatis", "text": ""}
{"id": "628621", "revid": "228587", "url": "https://it.wikipedia.org/wiki?curid=628621", "title": "Classe M", "text": ""}
{"id": "628622", "revid": "339392", "url": "https://it.wikipedia.org/wiki?curid=628622", "title": "Chukotka", "text": ""}
{"id": "628625", "revid": "11497", "url": "https://it.wikipedia.org/wiki?curid=628625", "title": "Alan Parson", "text": ""}
{"id": "628628", "revid": "834", "url": "https://it.wikipedia.org/wiki?curid=628628", "title": "Giavone", "text": ""}
{"id": "628631", "revid": "11497", "url": "https://it.wikipedia.org/wiki?curid=628631", "title": "Alan Parsons Project", "text": ""}
{"id": "628637", "revid": "97746", "url": "https://it.wikipedia.org/wiki?curid=628637", "title": "Amanda Laura Bynes", "text": ""}
{"id": "628639", "revid": "196390", "url": "https://it.wikipedia.org/wiki?curid=628639", "title": "Gladio Rossa", "text": ""}
{"id": "628642", "revid": "1494169", "url": "https://it.wikipedia.org/wiki?curid=628642", "title": "Classe Bremen", "text": ""}
{"id": "628643", "revid": "4239", "url": "https://it.wikipedia.org/wiki?curid=628643", "title": "Symphysodon", "text": "Symphysodon \u00e8 un genere di pesci ossei d'acqua dolce appartenenti alla famiglia Cichlidae. Sono comunemente conosciuti come pesce disco o \"discus\".\nEtimologia.\nIl nome scientifico deriva dal greco, infatti \"symphysis\" (sviluppato insieme) + \"oduos\" (denti) significa denti sviluppati insieme. Ci\u00f2 deriva dalla particolare conformazione dentale di questi pesci.\nDistribuzione e habitat.\nIl genere \u00e8 distribuito nel centro-ovest del bacino del Rio delle Amazzoni, in alcune zone anche introdotto (Rio Nanay, nel nord del Per\u00f9), ma \"S. discus\" \u00e8 diffuso solo in Trombetas, Rio Negro e Abacaxis. Vivono in acque calme, tra rocce e radici, ricche di \"Cabomba\", \"Eleocharis parvula\" e abitate anche da altre specie tra cui \"Corydoras\", diversi caracidi e altri ciclidi (come \"Apistogramma\", \"Mesonauta\" e \"Cichla\").\nDescrizione.\nAppartenenti alla numerosa famiglia dei ciclidi, i pesci disco (o Discus) presentano un corpo fortemente compresso ai fianchi. Di profilo hanno forma discoidale, da cui il nome. Le pinne anale e dorsale sono anch'esse arrotondate, ma piuttosto ampie. Le pinne ventrali sono lunghe e sottili. La pinna caudale \u00e8 potente, a delta.\nLa livrea \u00e8 estremamente variabile: sono tuttavia sempre presenti nove fasce verticali, pi\u00f9 visibili in \"S. aequifasciatus\" e \"S. tarzoo\", mentre \"S. discus\" ne mostra ben visibili 3.\nLe dimensioni si attestano all'incirca sui 13\u00a0cm di lunghezza.\nBiologia.\nAlimentazione.\nSono onnivori.\nRiproduzione.\nLe uova vengono sorvegliate sia dal maschio che dalla femmina, per difenderle da eventuali predatori come \"Crenicichla regani\". Dopo la schiusa gli avannotti vengono nutriti con il muco epiteliale secreto dai genitori per un tempo che varia da pochi giorni a, in cattivit\u00e0, 2 settimane.\nTassonomia.\nLe specie riconosciute sono:\nLa prima specie a essere classificata fu \"Symphysodon discus\", nel 1840, e da quel momento sono state scoperte numerose sottospecie, (\"Symphysodon aequifasciatus axelrodi\", \"Symphysodon aequifasciatus haraldi\", \"Symphysodon aequifasciatus aequifasciatus\", e \"Symphysodon discus willischwartzi\") non ritenute pi\u00f9 valide.\nAcquariofilia.\nI pesci del genere \"Symphysodon\" sono tra i pi\u00f9 diffusi in acquario pur non essendo facili da mantenere. Tra i Ciclidi solo le specie del genere \"Pterophyllum\" sono allevate cos\u00ec frequentemente. In questi anni di allevamento sono state selezionate molte variet\u00e0 di diverse colorazioni, e gli esemplari con la colorazione originaria sono diventati piuttosto rari in commercio."}
{"id": "628645", "revid": "599013", "url": "https://it.wikipedia.org/wiki?curid=628645", "title": "Fabiano Lima Rodrigues", "text": "Possiede il passaporto italiano.\nCarriera.\nInizia la carriera in Brasile, nell'Atletico Paranaense, dove gioca per tre stagioni segnando anche 6 reti. Nel 2002 passa al San Paolo per una stagione, disputando 37 gare e marcando una rete.\nNella stagione 2003 arriva in Italia nel Perugia in Serie A, dove disputa 12 gare. La stagione successiva passa al Fenerbah\u00e7e, in Turchia dove disputa 13 partite. Nel 2005 torna in Brasile al Palmeiras e nel campionato 2005-2006 torna in Italia all'Arezzo, in Serie B, dove colleziona 9 presenze e segna una rete.\nNella stagione 2006-2007 passa al dove in due anni \u00e8 sceso in campo 57 volte senza realizzare nessun gol, mentre nell'estate 2008 Fabiano passa alla . Sempre nella stessa sessione di calciomercato, il 19 agosto 2008, forte del fatto che la non ha depositato il suo contratto, si accorda con il Celta Vigo per la cessione in prestito.\nIl 3 agosto 2009 viene ingaggiato in prestito dal che milita nel campionato di Serie B; nel gennaio 2010, rientrato in Italia in ritardo dalle vacanze natalizie, rescinde il contratto che lo legavano al e al Genoa.\nRientrato in Brasile, si \u00e8 accordato con il Guarani. Dopo 9 presenze in un anno si accorda con il Crici\u00fama per la stagione 2011."}
{"id": "628646", "revid": "287204", "url": "https://it.wikipedia.org/wiki?curid=628646", "title": "Nicole Vaidi\u0161ov\u00e1", "text": "Biografia.\nNicole \u00e8 stata introdotta al tennis dalla madre Riana. Ha due fratelli pi\u00f9 piccoli, Oliver e Toby.\nSi \u00e8 fidanzata con il connazionale e anch'egli tennista Radek \u0160t\u011bp\u00e1nek, che \u00e8 pi\u00f9 grande di undici anni, verso la fine del 2007; . Il 17 luglio 2010 i due sono convolati a nozze, con una cerimonia che si \u00e8 tenuta al Castello di Praga. \nCarriera.\nEsordi.\nHa iniziato a praticare il tennis all'et\u00e0 di 6 anni, fino ad arrivare in seguito alla prestigiosa accademia di Nick Bollettieri in Florida.\nLa Vaidi\u0161ov\u00e1 ha debuttato nel 2003 raggiungendo tre finali del circuito ITF, aggiudicandosi quella di Plzen.\nNel 2004 termina la stagione tra le top 100 della classifica WTA. Da qualificata, nel torneo di Vancouver, si aggiudica il torneo diventando la sesta pi\u00f9 giovane campionessa in un torneo singolare della storia della WTA (15 anni, 3 mesi, 23 giorni) e la giocatrice con il ranking pi\u00f9 basso (180) ad aggiudicarsi un titolo nel 2004. Vince il secondo titolo dell'anno a Tashkent battendo Virginie Razzano e in ottobre fa il suo ingresso nella top 100, piazzandosi al n.74. Nel frattempo la ceca aveva debuttato in un torneo del Grande Slam, allo US Open, perdendo al primo turno dalla campionessa uscente e numero 1 al mondo, Justine Henin, per 6/1 6/4, dopo aver condotto 4-1 nel secondo set.\n2005 : Top 20.\nNel gennaio 2005 ottiene la prima vittoria in un match del Grande Slam battendo Mar\u00eda Vento-Kabchi all'Australian Open e fermando la sua corsa contro la numero 1 del seeding, Lindsay Davenport. A marzo raggiunge il terzo turno a Indian Wells in cui viene sconfitta da Mary Pierce e ripete lo stesso risultato a Miami, sconfitta da un'altra grande promessa, Ana Ivanovi\u0107. Ad aprile entra tra le top 50 della classifica e raggiunge per la prima volta i quarti in un torneo Tier I, a Charleston, nel quale sconfigge al secondo turno la campionessa in carica del Roland Garros, Anastasija Myskina. Nei quarti \u00e8 sconfitta da Patty Schnyder, ma questo brillante risultato le permette di raggiungere la posizione N. 34 della classifica. A maggio \u00e8 sconfitta nella finale del torneo di Istanbul da Venus Williams. Debutta al Roland Garros battendo la Safarova, in seguito \u00e8 eliminata da Francesca Schiavone al turno successivo. Debutta a Wimbledon battendo Jelena Kostani\u0107 per essere eliminata al terzo turno da Svetlana Kuznecova. Dopo aver raggiunto i quarti a Toronto, allo US Open raggiunge il quarto turno, dove \u00e8 sconfitta da Nadia Petrova, dopo aver sprecato un vantaggio di 5-2 nel primo set e un break di vantaggio nel secondo, perdendo 7-6, 7-5. Si aggiudica il primo titolo dell'anno a Seul, battendo Jelena Jankovi\u0107 (7/5 6/3), bissandolo la settimana successiva a Tokyo al Japan Open vincendo contro Tatiana Golovin che si ritira nel secondo set. Nicole cala il tris, aggiudicandosi anche il torneo di Bangkok contro Nadia Petrova, battuta 6/1 6/7(5) 7/5 in finale. Chiude l'anno al n. 17 del ranking.\n2006 : Prima semifinale Slam e Top 10.\nNel 2006 la Vaidi\u0161ov\u00e1 si aggiudica il sesto titolo a Strasburgo. Ma \u00e8 al Roland Garros che si prende le migliori soddisfazioni battendo la n.1 della classifica Am\u00e9lie Mauresmo, 6-7, 6-1, 6-2 nel quarto turno e Venus Williams, 6-7, 6-1, 6-3 nei quarti, sfiorando la vittoria contro Svetlana Kuznecova in semifinale 7-5, 6-7, 2-6, fallendo l'approdo in finale per soli due punti nel secondo set. A Wimbledon la Vaidi\u0161ov\u00e1 si issa al quarto turno in cui perde da Li Na, mentre al Bank of the West Classic di Stanford esce in semifinale per mano di Kim Clijsters, cos\u00ec come nel Tier I di San Diego, ma questo risultato le vale l'ingresso nella top 10 della classifica WTA, piazzandosi al N.9. Allo US Open al terzo turno non pu\u00f2 nulla contro una Jelena Jankovi\u0107 in splendida forma. La Vaidi\u0161ov\u00e1 sconfigge Am\u00e9lie Mauresmo nei quarti di finale a Mosca dopo esser stata sotto per 1-6 2-5 e aver concesso tre match point, ma arriva svuotata alla semifinale contro la Petrova che le infligger\u00e0 una netta sconfitta. La ceca termina la stagione al numero 10 del ranking, terminando l'anno per la prima volta nella la top ten.\n2007 : Seconda semifinale Slam e uscita dalla Top 10.\nNicole inizia il suo 2007 a Sydney, in cui sconfigge la Ivanovi\u0107 ai quarti, battendola grazie a una maggiore abilit\u00e0 al servizio e in ribattuta rispetto alla serba, meno mobile. Nella semifinale contro la Jankovic, d\u00e0 vita ad un match intensissimo ed equilibrato, che si rompe solamente grazie ad un break conquistato dalla serba nel terzo set grazie ad un gioco in difesa strenuo ed efficace. Il risultato \u00e8 comunque positivo per la ceca che conferma il risultato del 2006 e pu\u00f2 risparmiarsi un altro match in vista dell'Australian Open. Nicole disputa un buon torneo a Melbourne, superati i primi tre turni, agli ottavi \u00e8 opposta a Elena Dement'eva: la ceca fa valere tutta la superiorit\u00e0 al servizio e la potenza dei suoi dritti nelle risposte alle fiacche battute della russa le permettono di aggiudicarsi il match in scioltezza con un duplice 6-3. Ai quarti si prospetta un derby ceco contro la Safarova, altro giovane talento capace di eliminare la Mauresmo: Nicole fa valere la sua esplosivit\u00e0 e una maggiore abitudine ai palcoscenici pi\u00f9 importanti, giocando con la consueta aggressivit\u00e0 fa suo il match in 2 set. In semifinale la ceca incontra la rediviva Serena Williams: ne esce un match fisico, giocato sempre pari pari, ma deciso dall'inesperienza e dall'emotivit\u00e0 di Nicole di fronte a un totem come Serena: nel primo set la ceca spreca 2 set point con altrettanti doppi falli e sbaglia un diritto piuttosto semplice su una risposta scentrata di Serena che pu\u00f2 rimanere in partita e conquistare il tie break. Nel secondo set si ripete il copione, la Vaidi\u0161ov\u00e1, avanti 5-4 Serena, cerca di resisterle strenuamente tirando dritti di terrificante potenza e salvando ben 5 match point, finch\u00e9 Serena non impone la zampata decisiva. Questo risultato permette comunque a Nicole di rientrare nella top ten del ranking.\nLa ceca disputa un buon torneo anche ad Indian Wells, dove nei quarti \u00e8 opposta alla testa di serie n.2, Svetlana Kuznecova, dando vita a un'intensa battaglia che la vede primeggiare nel primo set con i soliti colpi potenti per 6-4, mentre nel secondo Nicole spreca l'occasione per portarsi di un break avanti e poi subisce un break senza riuscire a rimontarlo, cos\u00ec come nel terzo si fa strappare subito il servizio senza riuscire a recuperare di fronte al gioco via via pi\u00f9 equilibrato della russa. Questo risultato le consente comunque di ottenere l'ottava posizione nella classifica WTA, suo miglior piazzamento.\nA Key Biscayne Nicole disputa un buon torneo, seppur iniziato non nei modi migliori gi\u00e0 al secondo turno nel quale rischia molto contro la Krajicek, salvandosi grazie anche ad un'interruzione del match nel II set, mentre era in svantaggio e sotto di un set. La Vaidi\u0161ov\u00e1 arriva poi in scioltezza fino ai quarti battendo avversarie non irresistibili, per incontrare poi Serena Williams che al top dell'aggressivit\u00e0 le impartisce una lezione di tennis fatta di classe, potenza e solidit\u00e0 mentale chiudendo rapidamente il match per 6-1 6-4. Al Tier I di Charleston, in cui Nicole \u00e8 accreditata della testa di serie n.1, viene eliminata sorprendentemente al secondo turno da Micha\u00eblla Krajicek (6-3 al terzo set), in una partita in cui la Vaidi\u0161ov\u00e1 \u00e8 apparsa decisamente sottotono e forse condizionata dal ruolo di favorita del torneo. La ceca \u00e8 condizionata anche da alcuni problemi muscolari che continuano a tormentarla con regolarit\u00e0 e le impediscono di programmare una stagione pi\u00f9 intensa. Nicole torna sul campo al Roland Garros, dove difende la semifinale ottenuta l'anno precedente: superati agevolmente i primi turni, la ceca trova sulla sua strada nei quarti la Jankovic in costante ascesa che, grazie alla sua abilit\u00e0 in difesa, tiene testa al gioco potente della Vaidi\u0161ov\u00e1 superandola al terzo set per 7-5.\nSull'erba Nicole ottiene i quarti sia a Eastbourne, eliminata dalla Henin, che a Wimbledon dove, dopo aver superato Am\u00e9lie Mauresmo in un match intenso, nei quarti di finale \u00e8 stata sconfitta da Ana Ivanovi\u0107 per 4-6, 6-2, 7-5 dopo aver disputato un buon primo set e non aver trasformato 4 match point nel terzo set. In seguito, la ceca ha passato oltre un mese e mezzo lontano dai campi, scivolando cos\u00ec in classifica intorno alla quindicesima posizione.\nNicole rientra allo Us Open, in cui supera la Pennetta al secondo turno, per poi affrontare Shahar Peer in un match lungo ed equilibrato che la vedr\u00e0 uscire sconfitta dopo aver sprecato diverse opportunit\u00e0. Al Tier I di Mosca la ceca giunge ai quarti in cui affronta Serena Williams che la sconfigge per 6-4 7-6(7), mentre al Tier I di Zurigo supera la Jankovic al secondo turno, Alona Bondarenko nei quarti, infine cede in semifinale alla n.1 del ranking Justine Henin con il punteggio di 3-6 6-3 7-5. A Linz, dopo aver eliminato la Safina nei quarti, affronta la Hantuchova in semifinale, uscendo sconfitta al tie break del terzo set.\nLa stagione della giocatrice ceca non \u00e8 stata particolarmente brillante a causa dei continui problemi fisici, in particolare alla schiena, e per i limiti dovuti alla mancanza di esperienza che si manifestano nelle lacune tattiche e nel controllo psicologico del match.\n2008 : Uscita dalla Top 20.\nLa Vaidi\u0161ov\u00e1 inizia l'anno come testa di serie n. 1 al torneo di Goald Coast, ma ne esce gi\u00e0 nei quarti per mano della cinese Li Na che le si impone con un duplice 6-3. La settimana seguente prende parte al Tier II di Sydney. Dopo aver sconfiito in tre set la Pin al primo turno, la Vaidi\u0161ov\u00e1 ottiene due vittorie su giocatrici Top 10, Daniela Hantuchov\u00e1 (battuta 6-4 6-2) e Jelena Jankovi\u0107 (superata con il lottato punteggio di 6-4 4-6 6-4, dove la giocatrice ceca sfutta i suoi colpi pi\u00f9 potenti a suo vantaggio). In semifinale affronta la russa Svetlana Kuznecova. Nicole disputa un buon match, ma non pu\u00f2 nulla contro la buon difesa della russa che prevale 7-5 7-6(4). La tennista di Norimberga si presenta in ottime condizioni a Melbourne dove raggiunge il IV turno lasciando la miseria di diciassette game. Negli ottavi affronta Serena Williams, nel remake della semifinale precedente. Nicole finisce per perdere per 6-3 6-4, non potendo nulla contro il potente servizio della statunitense.\nIn febbraio prende parte al torneo di Dubai dove, dopo aver superato agevolmente il primo turno, viene annichilita da Ana Ivanovi\u0107, con la tennista ceca incapace di impensierirla durante il match. Al Tier I di Indian Wells viene battuta sorprendentemente all'ersordio da Casey Dellacqua. Stesso risultato a Miami, dove questa volta a batterla \u00e8 Alisa Klejbanova.\nIl periodo nero, causato anche da problemi fisici, continua anche durante la stagione sulla terra rossa europea. Viene sconfitta al primo turno a Berlino, Roma e Roland Garros, tutte sconfitte contro giocatrici modeste. Queste dure sconfitte la fanno precipitare al 19\u00ba posto in classifica, posizione che non toccava dall'ottobre del 2005, al suo secondo anno di debutto sul Tour.\nL'erba inglese sembra regalare qualche soddisfazione alla giocatrice ceca. Al torneo di Birmingham raggiunge con qualche fatica i quarti di finale, dove racimola solo tre game contro Bethanie Mattek-Sands; a Eastbourne la sua corsa si ferma all'esordio contro Vol'ha Havarcova. Nicole esce dalle prime 20 giocatrici mondiali per la prima volta dal 2005. Ma \u00e8 a Wimbledon dove ha le migliori soddisfazioni. Dopo aver superato i primi tre turni perdendo solo un set, Nicole affronta al quarto turno la russa Anna \u010cakvetadze. La russa si aggiudica il primo parziale 6-4 e si porta in vantaggio nel secondo. A questo punto la Vaidi\u0161ov\u00e1 rimonta e si aggiudica il secondo set al tiebreak per 7 punti a 0, nel set decisivo Nicole vince per 6-3 grazie anche la calo fisico e mentale dell'avversaria. La giocatrice ceca raggiunge cos\u00ec per il secondo anno di fila i quarti di finale nello Slam londinese. Qui si trovo dall'altra parte della rete una ritrovata Zheng Jie, entrata in tabellone con una wild card, posizionata al numero 133 delle classifiche. La Vaidi\u0161ov\u00e1 viene battuta per 6-2 5-7 6-1, non sfruttando un'occasione d'oro per raggiungere le semifinali.\nIl resto della stagione \u00e8 caratterizzato da molte sconfitte ai primi turni per la giocatrice ceca, che va fuori al secondo turno a Los Angeles, mentre nei tornei di Montr\u00e9al e di New Haven non supera l'esordio. Deludenti anche gli US Open, dove viene questa volta eliminata al secondo ostacolo dalla giocatrice francese S\u00e9verine Beltrame per 7-5 6-3, tennista posizionata al numero 121 della classifica mondiale. Conclude la stagione con le sconfitte ai primi turni a Stoccarda e a Mosca. Termina l'anno al numero 40 del mondo, il peggiore della carriera prima del suo debutto.\n2010 : Ritiro.\nNel marzo del 2010 Nicole Vaidi\u0161ov\u00e1, ormai numero 176 del ranking WTA, stanca delle numerose sconfitte e senza le motivazioni necessarie per continuare a giocare, annuncia il ritiro dal tennis professionistico all'et\u00e0 di 20 anni.\n2014 : Ritorno.\nIl 3 febbraio 2014 Nicole Vaidi\u0161ov\u00e1 annuncia il suo rientro nel circuito professionistico su twitter, scrivendo che sta lavorando duramente per giocare nuovamente nel circuito.\nIl suo rientro \u00e8 avvenuto nel torneo ITF di Albuquerque dove ha accettato una wild card per il tabellone principale e ha battuto al primo turno Sesil Karatan\u010deva. Al secondo turno perde contro la britannica Johanna Konta in tre set.\n2015.\nA febbraio le viene concessa una wildcard per il tabellone di qualificazioni del torneo WTA di Monterrey. Vince tutti gli incontri e accede al tabellone principale dove incontra la numero 6 del mondo Ana Ivanovi\u0107 che batte Nicole con il punteggio di 6-1, 7-6. Successivamente le viene concessa un'altra wildcard, stavolta per il tabellone principale, al torneo di Miami. Al primo turno incontra la qualificata T\u00edmea Babos, e la batte con il punteggio di 6-1, 7-6. Al secondo turno affronta la numero 3 del mondo Simona Halep. Nicole riesce a portare sorprendentemente la Halep fino al terzo set, dove la rumena ha la meglio con un netto 6-1.\n2016 : Ritiro definitivo.\nNel luglio del 2016 Nicole Vaidi\u0161ov\u00e1 annuncia il suo ritiro definitivo dall'attivit\u00e0 professionistica a causa di ripetuti infortuni."}
{"id": "628649", "revid": "1155", "url": "https://it.wikipedia.org/wiki?curid=628649", "title": "Pesce disco", "text": ""}
{"id": "628659", "revid": "287204", "url": "https://it.wikipedia.org/wiki?curid=628659", "title": "Amantani", "text": ""}
{"id": "628660", "revid": "287204", "url": "https://it.wikipedia.org/wiki?curid=628660", "title": "Amantan\u00ec", "text": ""}
{"id": "628662", "revid": "54253", "url": "https://it.wikipedia.org/wiki?curid=628662", "title": "Bonincontro Morigia", "text": "Biografia.\nMembro di un'importante famiglia ghibellina di Monza (i Moriggia), Bonincontro prese parte attiva alle lotte politiche della sua epoca, schierandosi con il partito dei Visconti, duchi di Milano. Fu anche membro del Consiglio dei Dodici che amministrava la citt\u00e0, e in un'occasione ambasciatore a Venezia.\nOpere.\nLe opere principali di Bonincontro Morigia sono il \"Chronicon Modoetiense\", nel quale espone la storia di Monza dalle origini alla sua epoca, e una cronaca di Milano dal 1300 al 1349.\nIl Morigia \u00e8 il primo autore conosciuto a riportare la leggenda secondo cui il nome latino di Monza (\"Modoetia\") deriverebbe da una visione avuta in sogno dalla regina Teodolinda: una colomba (simbolo dello Spirito Santo) l'avrebbe invitata a porre in quel luogo la sua capitale, recando in bocca un cartiglio con la scritta \"Modo\" (\"qui\"), ed ella avrebbe risposto \"Etiam\" (\"s\u00ec\"). Alla cronaca del Morigia si ispirano parte degli affreschi dipinti nel Duomo di Monza dagli Zavattari.\nInoltre egli fu il primo biografo di san Gerardo dei Tintori, patrono di Monza insieme a san Giovanni Battista. Lo scritto su san Gerardo si trova nel \"Chronicon Modoetiense\": esso elenca anche numerosi miracoli che il santo avrebbe operato. Di uno di questi il Morigia si dice testimone oculare."}
{"id": "628667", "revid": "181699", "url": "https://it.wikipedia.org/wiki?curid=628667", "title": "Comitato di Belov\u00e1r-K\u0151r\u00f6s", "text": "Il comitato di Belov\u00e1r-K\u0151r\u00f6s (in ungherese \"Belov\u00e1r-K\u0151r\u00f6s v\u00e1rmegye\", in croato \"Bjelovarsko-kri\u017eeva\u010dka \u017eupanija\") \u00e8 stato un antico comitato del Regno d'Ungheria situato nell'odierna Croazia settentrionale. Il comitato apparteneva al regno autonomo di Croazia e Slavonia; suo capoluogo era la citt\u00e0 di Belov\u00e1r, oggi nota col nome croato di Bjelovar.\nGeografia fisica.\nIl comitato di Belov\u00e1r-K\u0151r\u00f6s confinava con gli altri comitati di Somogy, Ver\u0151ce, Pozsega, Zagabria e Varasdino (gli ultimi quattro parte della Croazia-Slavonia). Il territorio del comitato era delimitato a nordest dal fiume Drava.\nStoria.\nIn seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno dell'indipendenza dalla Jugoslavia, il territorio dell'antico comitato appartiene alla Croazia e corrisponde alle contee di Bjelovar-Bilogora e Koprivnica-Kri\u017eevci."}
{"id": "628671", "revid": "4972627", "url": "https://it.wikipedia.org/wiki?curid=628671", "title": "A fire inside", "text": ""}
{"id": "628675", "revid": "1234826", "url": "https://it.wikipedia.org/wiki?curid=628675", "title": "Squacquerone", "text": "Lo squacquerone \u00e8 un formaggio italiano di tipo fresco e cremoso, originario della Romagna.\nDescrizione.\nSi tratta di un formaggio vaccino, a latte intero, a brevissima maturazione, simile alla crescenza, sebbene la pasta (di colore bianco) sia meno consistente per l'elevato tenore di acqua. \u00c8 di latte pastorizzato, a pasta cruda, estremamente molle, cremoso e spalmabile. Il colore \u00e8 bianco avorio e le note gustative sono tipicamente lattiche, con sapore dolce-acido. \u00c8 uno dei principali prodotti con cui viene farcita la piadina romagnola.\nOltre allo squacquerone comune \u00e8 diffuso lo Squacquerone di Romagna DOP, prodotto solo nella zona designata e nel rispetto del relativo disciplinare.\nEtimologia.\nL'etimologia, di origine romagnola, si riferisce alla consistenza che si \"squaglia\" per l'elevata presenza di acqua.\nPreparazione.\nSi produce in modo simile alla crescenza, ovvero:"}
{"id": "628677", "revid": "1690183", "url": "https://it.wikipedia.org/wiki?curid=628677", "title": "Promotore (biologia)", "text": "In biologia un promotore \u00e8 una regione di DNA costituita da specifiche sequenze dette consenso, alla quale si lega la RNA polimerasi per iniziare la trascrizione di un gene, o di pi\u00f9 geni (operone).\nStruttura dei promotori.\nI promotori, costituiti da DNA a doppia elica, si trovano generalmente a monte del gene di cui iniziano la trascrizione e sono lunghi circa 200 bp; l'RNA polimerasi riconosce il DNA a doppia elica e si lega ad esso, anche se soltanto un'elica verr\u00e0 utilizzata come stampo per la trascrizione. I promotori pi\u00f9 efficienti sono chiamati \"promotori forti\", dove per forza di un promotore s'intende il numero di trascritti a cui esso pu\u00f2 dare inizio in un dato tempo. I promotori sono costituiti da sequenze nucleotidiche di basi intervallate da corte sequenze che funzionano come moduli di controllo per l'espressione genica. Sono proprio questi moduli a caratterizzare i promotori: vi sono quelli costitutivi, i cui elementi di controllo possono legarsi ubiquitariamente a fattori di trascrizione differenti (geni housekeeping), e quelli che rispondono a fattori specifici che ne regolano l'espressione genica.\nI promotori di tutti i geni che codificano per proteine sono stati analizzati confrontando le sequenze di DNA a monte di numerosi geni strutturali e verificando l'eventuale presenza di regioni con sequenze simili. I risultati di questi tipi di esperimenti indicano che i promotori dei geni che codificano per proteine contengono elementi promotori basali ed elementi promotori prossimali.\nTipi di promotore.\nI promotori sono divisibili in costitutivi e inducibili. I promotori costitutivi sono spesso associati a regioni \"enhancer\", che sono in grado di fare aumentare l'attivit\u00e0 trascrizionale da 10 a 200 volte, rispetto alla trascrizione in assenza di tale sequenza.\nL'enhancer \u00e8 costituito da una serie di moduli per l'associazione con proteine specifiche che la rendono per struttura molto simile ad un promotore. Spesso si trovano in una regione molto lontana rispetto al promotore del gene a cui sono associati. Alcuni enhancer virali sono specifici per un dato ospite, mentre altri (SV40, LTR di RSV e CMV) sono attivi in differenti tipi cellulari di varie specie. Essi sono i determinanti temporali e spaziali dell'espressione di un gene. Esempi di promotori costitutivi sono: il promotore dei geni precoci di SV40; il promotore maggiore dei geni della regione tardiva dell'adenovirus; il promotore del Raus Sarcoma Virus (RSV); il promotore immediato dei geni precoci del citomegalovirus (CMV). \nI promotori inducibili nei mammiferi sono sotto il controllo di specifici enhancer che, a seguito di stimoli cio\u00e8 di fattori trascrizionali specifici, vengono attivati. Questi promotori sono molto sfruttati in ingegneria genetica, quando \u00e8 necessario controllare il livello di espressione dei geni esogeni.\nPer utilizzare i promotori inducibili \u00e8 necessario uno studio approfondito del sistema da usare. Infatti, l'elemento induttore potrebbe agire, oltre che sul promotore del gene da esprimere, anche altrove, generando risposte generali spesso vantaggiose. Un esempio di promotore inducibile \u00e8 quello del \u03b2-interferone, che \u00e8 indotto nei fibroblasti da un'infezione virale e non risulta funzionale in tutti i tipi cellulari. Per adattarlo a vari tipi cellulari \u00e8 necessario pretrattare con interferone le cellule, in modo da indurre la sintesi della proteina che riconosce l'enhancer specifico. \nUn altro esempio di promotore inducibile \u00e8 quello delle metallotionine, che contiene diversi elementi MRE (metal regulatores elements), che rispondono ai metalli pesanti, come cadmio e zinco. L'inserzione di pi\u00f9 copie di questi elementi a monte del promotore genetico pu\u00f2 comportare un'induzione Zn-dipendente del gene clonato.\nAltri promotori inducibili sono ad esempio: quello delle Heat-Shock protein, attivato in seguito ad uno stress; quello inducibile dai glucocorticoidi, in cui \u00e8 il complesso recettore-ormone a traslocare nel nucleo e ad agire direttamente da fattore trascrizionale; quello dipendente dall'espressione dell'antibiotico tetraciclina, che rappresenta un sistema di controllo dell'espressione genica batterica, trasportato anche negli eucarioti.\nRNA polimerasi negli eucarioti.\nNel nucleo degli eucarioti sono presenti tre RNA polimerasi: ognuno di questi enzimi riconosce un promotore associato ad una particolare classe di geni.\nIl motivo di questa specificit\u00e0 risiede nel fatto che ogni tipo di RNA polimerasi riconosce soltanto quei promotori che si rintracciano all'interno di una classe particolare di geni.\nPromotori eucariotici e procariotici.\nNegli Eucarioti generalmente un unico promotore controlla l'espressione di un solo gene; si parla infatti di mRNA monocistronici.\nAl contrario, nei Procarioti uno stesso promotore controlla l'espressione di pi\u00f9 geni che codificano per proteine funzionalmente correlate, come ad esempio l'operone lac in cui uno stesso promotore permette la trascrizione dei geni che codificano per enzimi(\u00df-galattosidasi, transacetilasi e lattosio permeasi) che permettono ai batteri di metabolizzare il lattosio. Quindi, nei Procarioti si parla di mRNA policistronici.\nInoltre, nei Procarioti il riconoscimento del promotore \u00e8 mediato dall'oloenzima, un complesso costituito dall'RNA polimerasi (core) e i fattori \u03c3 che permettono l'individuazione di promotori specifici. Ad esempio, in E.coli, in condizioni fisiologiche, \u00e8 maggiormente espresso il fattore \u03c370 che consente la trascrizione dei geni housekeeping (costitutivi).\nIn condizioni di stress, invece, nella cellula vengono espressi fattori \u03c3 alternativi che permettono alla cellula di sopravvivere alle condizioni avverse.\nDurante lo shock termico (heat shock), ad esempio, aumentano i livelli d'espressione del fattore \u03c332 che si associa all'RNA polimerasi andando cos\u00ec a legare promotori specifici per l'espressione di proteine necessarie alla sopravvivenza.\nSequenza consenso.\nLa sequenza consenso rappresenta la successione migliore di basi, riconosciuta dall'RNA polimerasi per legarsi allo stampo e dare avvio alla trascrizione.\nNei procarioti il promotore si compone di tre parti: \nGli elementi -10 e -35 sono separati da un frammento non specifico formato da 17-19 nucleotidi.\nConfrontando diversi promotori, \u00e8 possibile dedurre una sequenza consenso, la quale rappresenta le regioni -10 e -35 pi\u00f9 comuni, separate dallo spaziatore ottimale ovvero da 17 paia di basi. Pochi promotori presentano questa sequenza esatta anche se la maggior parte risultano diversi solo per pochi nucleotidi.\n 3'-XXXXXXXPPPPPXXXXXXPPPPPPXXXXGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGXXXX-5\u2018\n -35 -10 gene da trascrivere\nNucleotidi pi\u00f9 frequentemente riconosciuti che determinano la sequenza consenso: \n Sequenza -10\n T A T A A T \n 77% 76% 60% 61% 56% 82%\n Sequenza -35\n T T G A C A\n 69% 79% 61% 56% 54% 54% \nNegli eucarioti ogni RNA polimerasi possiede un proprio promotore.\nIl \"promotore della RNA polimerasi I\" \u00e8 composto da due sequenze:\nNucleo del promotore: si estende da -45 a +20 ed \u00e8 ricco in GC, tranne che per una sequenza ricca in AT vicina all'inizio; vi si lega un fattore formato da 4 proteine tra cui la TBP. Da solo \u00e8 sufficiente a garantire l'inizio della trascrizione. \nElemento a monte del promotore (Upstream Promoter Element): si estende da -180 a -107 ed \u00e8 ricco in GC. Ad esso si lega la proteina UBF.\nIl \"promotore della RNA polimerasi II\" \u00e8 costituito da:\nNucleo del promotore: costituito da una serie di sequenze che agiscono in cis necessarie per l'inizio della trascrizione. Lega i fattori di trascrizione basali o generali (TFII) ed \u00e8 costituito essenzialmente da cinque elementi:\nElementi regolatori prossimali per determinare quando e quanto frequentemente un gene \u00e8 espresso. Sono posti tra -50 e -200 rispetto al sito d'inizio della trascrizione\nIl \"promotore della RNA polimerasi III\" pu\u00f2 essere di tre tipi differenti:\nPromotore Alternativo.\nAlcuni geni hanno dei promotori alternativi, ovvero siti di legame della RNA polimerasi su uno stesso gene opzionale rispetto a quello principale.\nEssi danno origine a diverse versioni del trascritto a partire dallo stesso gene e permettono di ottenere una molecola di RNA che differisce all'estremit\u00e0 5' da quella relativa al promotore principale.\nI promotori alternativi sono presenti nel 23% geni umani (in media dal 10-20%) e a partire da un primo enhancer, che pu\u00f2 avere parti alternative, permettono ad una singola cellula di sintetizzare proteine simili con caratteristiche biochimiche leggermente differenti.\nDifetti nel funzionamento dei promotori alternativi, possono essere causa di gravi malattie genetiche.\nUn esempio significativo \u00e8 la 'distrofia muscolare di Duchenne', dovuta alla mutazione del gene distrofina, che governa la produzione della omonima proteina, componente fondamentale della struttura delle fibre muscolari scheletriche e cardiache.\nAnalisi di un promotore: geni reporter.\nEsistono diversi metodi per lo studio dei promotori come: l'uso dei geni reporter, l'analisi per delezione e la mutagenesi linker-scanning.\nI sistemi dei geni reporter sono usati per lo studio di regioni promotrici o enhancer e della loro interazione con elementi trans-regolatori.\nL'attivit\u00e0 promotrice e il ruolo funzionale degli elementi di controllo presenti, si valuta clonando la regione a monte del gene reporter, che \u00e8 generalmente contenuta in un plasmide d'espressione. Questi, dopo ricombinazione, vengono introdotti in linee cellulari in cui si valuta poi la concentrazione della proteina reporter prodotta o della sua attivit\u00e0 enzimatica.\nI geni reporter codificano per proteine con attivit\u00e0 enzimatica specifica che risponde a diverse caratteristiche: deve essere assente nella specie in esame e facilmente distinguibile da ogni attivit\u00e0 enzimatica simile nella cellula; non deve dare competizione o interferenza con altre attivit\u00e0 enzimatiche cellulari; il saggio, inoltre, deve essere semplice, rapido e riproducibile.\nNei saggi di cellule eucariotiche i geni reporter pi\u00f9 usati sono quelli che codificano per enzimi batterici: CAT (cloramfenicolo acetil-trasferasi), in cui si ha una reazione di trasferimento di gruppi acetile dall'acetilCoA al cloramfenicolo, inattivandolo, cio\u00e8 il cloramfenicolo acetilato non \u00e8 pi\u00f9 in grado di legare il sito peptidico dei ribosomi. L'analisi condotta \u00e8 una cromatografia su strato sottile; \u03b2-galattosidasi che catalizza l'idrolisi del lattosio in glucosio e galattosio e come transgalattosidasi trasforma il lattosio in allolattosio. Si utilizzano substrati cromogenici o ferogenici; LUC (luciferasi) che \u00e8 un enzima, derivato dalle lucciole che catalizza una reazione che produce bioluminescenza. La luce riflessa pu\u00f2 essere misurata con un luminometro (luminometria), GFP (Green Fluorescent Protein) che \u00e8 una proteina verde isolata dalla medusa Aequorea victoria, in grado di emettere fluorescenza verde in seguito all'irraggiamento con UV o luce blu. Il cromoforo formato \u00e8 un prodotto post-traduzionale del gene. Dunque se il gene per la GFP viene introdotto in un vettore d'espressione la protein espressa nell'ospite non richiede la presenza di particolari cofattori per manifestare la fluorescenza; GUS (\u03b2-glucoronidasi)."}
{"id": "628684", "revid": "11497", "url": "https://it.wikipedia.org/wiki?curid=628684", "title": "Squaquerone", "text": ""}
{"id": "628685", "revid": "11497", "url": "https://it.wikipedia.org/wiki?curid=628685", "title": "Squaquarone", "text": ""}
{"id": "628686", "revid": "11497", "url": "https://it.wikipedia.org/wiki?curid=628686", "title": "Squacquero", "text": ""}
{"id": "628687", "revid": "11497", "url": "https://it.wikipedia.org/wiki?curid=628687", "title": "Squaquero", "text": ""}
{"id": "628688", "revid": "11497", "url": "https://it.wikipedia.org/wiki?curid=628688", "title": "Squacquarone", "text": ""}
{"id": "628692", "revid": "1573940", "url": "https://it.wikipedia.org/wiki?curid=628692", "title": "Apis mellifera ligustica", "text": "L'ape italiana o ape ligustica (Apis mellifera ligustica ) \u00e8 una sottospecie dell'ape mellifera (\"Apis mellifera\").\nLe origini.\nL'ape ligustica \u00e8 originaria dell'Italia. Questa sottospecie si \u00e8 formata sopravvivendo all'era delle glaciazioni come le sottospecie geneticamente differenti della Spagna e della Sicilia. \u00c8 la sottospecie pi\u00f9 diffusa al mondo tra le api mellifere, per l'apprezzamento che ha tra gli apicoltori, in quanto ha dimostrato di essere adattabile alla maggior parte dei climi dal subtropicale al temperato, anche se ha dimostrato un minor adattamento ai climi umidi tropicali.\nLe api italiane si sono evolute nel caldo clima mediterraneo; possono sopportare i duri inverni europei e le fresche e umide primavere delle latitudini pi\u00f9 a Nord. Consumano una notevole quantit\u00e0 di riserve in inverno. La tendenza alla covata in autunno aumenta il consumo di miele.\nEssendosi evoluta in Italia in una posizione geografica che favorisce la crescita di una vasta gamma di piante nettarifere e povera di predatori di miele, l'ape italiana \u00e8 tendenzialmente docile e molto laboriosa.\nRischio di estinzione.\nLa FAI-Federazione Apicoltori Italiani ha provocatoriamente dichiarato che vi sono molti motivi per ritenere che l'ape italiana sia a rischio di estinzione, cos\u00ec come altre sottospecie di ape mellifera. Sebbene possa apparire strano pensare al rischio di estinzione per un animale che viene allevato con successo da secoli ed \u00e8 la sottospecie pi\u00f9 diffusa al mondo, \u00e8 in corso una moria estremamente preoccupante e sempre pi\u00f9 spesso il numero di api nate non supera quello delle api morte. Le ragioni per considerare a rischio questo animale sono numerose; fra queste l'introduzione di nuove specie \"spurie\" e, si sospetta, i trattamenti insetticidi a base di imidacloprid, prodotto gi\u00e0 bandito in Francia dal 2002. \nFortunatamente, i neonicotinoidi sono stati definitivamente tolti dal mercato di tutto il mondo, per cui le api, che prima erano in serio pericolo, ora si stanno lentamente riprendendo in moltissimi paesi."}
{"id": "628695", "revid": "102571296", "url": "https://it.wikipedia.org/wiki?curid=628695", "title": "Vereto", "text": "Vereto \u00e8 un'antica citt\u00e0 messapica situata a poca distanza dal comune di Pat\u00f9 in provincia di Lecce. Situata sull'omonima collina, fu un importante centro per il commercio, sia con la Grecia che con la Magna Grecia. Divenne municipio romano e poi fu rasa al suolo nel IX secolo ad opera dei Saraceni. Di tale centro, rimangono alcune testimonianze monumentali. &lt;br&gt;Tutti gli studiosi concordano che il sito occupato attualmente dalla chiesetta della Madonna di Vereto, fosse il centro, l'acropoli, sia della Vereto messapica, che quello della vereto romana e medievale. Dalle sue rovine ebbe origine Pat\u00f9. "}
{"id": "628696", "revid": "22475", "url": "https://it.wikipedia.org/wiki?curid=628696", "title": "Locandina", "text": "La locandina \u00e8 uno stampato che pu\u00f2 essere di tipo informativo, pubblicitario o di propaganda. Realizzata per essere esposta ad un P.V (punto vendita) o su mezzi di trasporto, la locandina \u00e8 considerata uno degli elementi complementari e coordinati della campagna pubblicitaria. Pu\u00f2 assumere svariate forme. Ad esempio, pu\u00f2 essere appesa nei mezzi di trasporto, diventare un vero e proprio manifesto di formato ridotto o anche essere su di un supporto rigido con sagomature per l'appoggio ed esposizione del prodotto. La progettazione della locandina segue le stesse operazioni del manifesto.\nStoria.\nNei primi anni quaranta e cinquanta il colore predominava, il titolo del film appariva in grandi caratteri, come il nome dell'attore protagonista.\nNegli anni sessanta e primi settanta si prefer\u00ec offrire pi\u00f9 spazio all'immagine: con la nascita delle \"neo-avanguardie\", la fotografia riacquis\u00ec importanza; le locandine offrivano fotogrammi del film attraverso fotografie di notevole qualit\u00e0 artistica (vedi per esempio \"Easy Rider\" o i film di Andy Warhol).\nA met\u00e0 degli anni settanta l'ammucchiarsi dei personaggi (preferibilmente disegnati e sotto forma di caricatura) incuriosiva lo spettatore, il quale, soffermandosi di fronte alla locandina, si divertiva a immaginarsi le varie vicende del film; basti pensare a film come \"Animal House\" o \"American Graffiti\", \"Guerre stellari\" e \"Amarcord\".\nNegli anni ottanta convivono tecniche di illustrazione diverse, ma molti dei maggiori \"blockbuster\" sono ancora caratterizzati da locandine disegnate: \u00e8 il caso per esempio delle trilogie di \"Indiana Jones\" e di \"Ritorno al futuro\".\nNegli anni novanta le composizioni fotografiche con le immagini degli attori prevalgono nettamente sulle illustrazioni artistiche, la ricerca grafica diventa marginale. Le locandine da ricordare sono rare, si possono citare per esempio quelle di \"Il silenzio degli innocenti\", \"Thelma e Louise\" o \"American Beauty\".\nNegli anni 2000, con la sempre maggiore anticipazione della promozione di un film rispetto alla sua uscita, gi\u00e0 durante la produzione o perfino prima, in parallelo con la diffusione dei \"teaser trailer\", brevissimi trailer che spesso sono elaborazioni grafiche senza alcuna immagine effettiva del film, si sono diffusi anche i \"teaser poster\", che si limitano ad un'immagine ben riconoscibile e alla data d'uscita. Esemplare in questo senso quello di \"Superman Returns\". Analogamente si sono sempre pi\u00f9 diffusi i \"set di poster\" sui singoli personaggi del film, impiegati in modo particolare per le saghe di genere fantastico, come \"Il Signore degli Anelli\", \"Matrix\", \"Pirati dei Caraibi\" e per i film di animazione, come \"Gli Incredibili\" e \"Madagascar\".\nPremi.\nNegli Stati Uniti la rivista \"The Hollywood Reporter\" organizza da oltre trent'anni i Key Art Awards per riconoscere i migliori risultati nel settore della promozione cinematografica.\nIn Italia la rivista \"Ciak\" assegna dal 1986 i Ciak d'oro, che comprendono anche un premio al miglior manifesto."}
{"id": "628704", "revid": "767487", "url": "https://it.wikipedia.org/wiki?curid=628704", "title": "Ricardo Barreiro", "text": "Biografia.\nProlifico autore di testi e sceneggiature fumettistiche sudamericano, esord\u00ec negli anni sessanta con articoli pubblicati sulla rivista \"Sancho\", passando poi successivamente alla sceneggiatura.\nIl debutto nel campo dei fumetti avvenne con \"Slot bar\", dodici episodi disegnati da Francisco Solano L\u00f3pez. A questa serie seguirono \"Asso di picche\", in collaborazione con Juan Gim\u00e9nez, col quale collabor\u00f2 anche per la serie \"La citt\u00e0\" e \"Barbara\", disegnata da Juan Zanotto.\nNegli anni settanta, a seguito della dittatura di Jorge Rafael Videla nel suo paese, si trasfer\u00ec in Europa, trascorrendo sei anni tra Roma e Parigi.\nIn quegli anni intraprese una stretta collaborazione con l'Eura Editoriale, e sue sceneggiature apparvero su \"Lanciostory\" e \"Skorpio\".\nMembro della \"Societ\u00e0 degli autori e compositori drammatici\" di Francia, all'inizio degli anni novanta rientr\u00f2 in Argentina, dove mor\u00ec di cancro nel 1999."}
{"id": "628706", "revid": "767487", "url": "https://it.wikipedia.org/wiki?curid=628706", "title": "Trans-Asian Railway", "text": "Il Trans-Asian Railway (TAR) \u00e8 un progetto finalizzato alla creazione di una rete ferroviaria integrata per l'Europa e l'Asia promosso dalla Commissione economica e sociale per l'Asia e il Pacifico delle Nazioni Unite (UNESCAP).\nDescrizione.\nIl progetto ha preso l'avvio negli anni sessanta del secolo scorso con l'obiettivo di fornire una linea ferroviaria di 14000km in grado di collegare Singapore con Istanbul eventualmente collegabile con altre linee ferroviarie provenienti dall'Europa e dall'Africa. A quell'epoca i collegamenti aerei e marittimi non erano sviluppati come ora, cos\u00ec il progetto una volta realizzato sarebbe stato in grado di ridurre notevolmente i tempi ed i costi di percorrenza tra Europa ed Asia. Nel corso degli anni la sua realizzazione ha trovato molti ostacoli sia politici che economici e forse solo la fine della Guerra Fredda, con la normalizzazione dei rapporti internazionali, consentir\u00e0 in un prossimo futuro la sua conclusione.\nIl progetto \u00e8 stato stilato nell'ottica di facilitare le comunicazioni commerciali tra i due continenti, con la speranza di aprire una nuova via anche alle economie di nazioni asiatiche solitamente \"chiuse\" come Laos, Afghanistan, Mongolia e le altre nazioni dell'Asia centrale.\nUna buona parte dei percorsi ferroviari \u00e8 gi\u00e0 esistente ma sono molti i problemi tecnici ancora da superare, innanzitutto quello dello scartamento: quattro diversi scartamenti vengono oggi utilizzati, quello da 1.435\u00a0mm utilizzato nella maggior parte dell'Europa, in Turchia, in Iran, in Cina e in Corea. Finlandia, Russia e le altre repubbliche formatesi dallo smembramento della ex Unione Sovietica utilizzano lo standard da 1.520\u00a0mm, la buona parte delle ferrovie di India, Pakistan, Bangladesh e Sri Lanka utilizzano uno scartamento ancora pi\u00f9 largo da 1.676\u00a0mm mentre alcune altre nazioni del sud est asiatico utilizzano addirittura lo scartamento ridotto.\nNelle intenzioni dei progettisti non vi \u00e8 per\u00f2 l'obbiettivo di cambiare le linee gi\u00e0 esistenti, bens\u00ec quello di progettare linee a doppio scartamento, scartamento standard (1435\u00a0mm + scartamento stretto o largo, dipende dal paese, questo perch\u00e9 \u00e8 pi\u00f9 economico comprare carri e locomotive di seconda mano, senza ritardare le operazioni di trasporto.\nNel 2001 sono stati individuati quattro \"corridoi\" nell'ambito del progetto:"}
{"id": "628707", "revid": "116659190", "url": "https://it.wikipedia.org/wiki?curid=628707", "title": "Centopietre", "text": "Centopietre \u00e8 un antico monumento funerario di interesse nazionale situato nel comune di Pat\u00f9 in provincia di Lecce. \nEtimologia.\nIl nome Centopietre deriva dal fatto che la costruzione era originariamente composta esattamente da cento pietre (oggi 99) incastonate fra di loro.\nDescrizione.\nLa sua struttura ha dato luogo a diverse collocazioni storiche; tuttavia \u00e8 databile al IX secolo e venne edificato come mausoleo sepolcrale del generale \"Geminiano\", messaggero di pace trucidato dai saraceni subito prima della battaglia finale tra cristiani e infedeli di \"Campo Re\" del 24 giugno 877, ai piedi della collina di Vereto. &lt;br&gt;Le centopietre \u00e8 una singolare costruzione di forma rettangolare costruita con 100 blocchi di roccia calcarea provenienti dalla vicina citt\u00e0 messapica di Vereto. Le sue dimensioni sono queste: lunghezza m. 7,20; larghezza m. 5,50; altezza m. 2,60. La copertura \u00e8 a tetto a due falde. All'interno presenta diversi strati sovrapposti di affreschi a soggetto sacro, risalenti al XIV secolo. In particolare sono raffigurati tredici Santi di origine orientale, eretti e frontali, secondo uno schema di ispirazione basiliana, che testimonia la trasformazione del monumento in chiesa durante l'epoca medioevale.\nIl monumento, per secoli rimasto nell'oblio, attir\u00f2 nel 1872 l'interesse degli studiosi. Nel 1873 il governo lo dichiar\u00f2 Monumento nazionale di seconda classe. &lt;br&gt;Le pitture del monumento funebre attualmente sono quasi del tutto cancellate dall'umidit\u00e0."}
{"id": "628708", "revid": "188323", "url": "https://it.wikipedia.org/wiki?curid=628708", "title": "Diagrammi di Wohler", "text": ""}
{"id": "628714", "revid": "2033069", "url": "https://it.wikipedia.org/wiki?curid=628714", "title": "Perfetti... ma non troppo", "text": "Perfetti... ma non troppo (\"Less Than Perfect\") \u00e8 una sitcom statunitense prodotta dal 2002 al 2006\nLa serie \u00e8 stata trasmessa in prima visione negli Stati Uniti da ABC dal 1\u00ba ottobre 2002. In Italia \u00e8 stata trasmessa in prima visione satellitare da Fox dal 1\u00ba settembre 2003, e in chiaro da MTV dal 24 settembre 2004.\nTrama.\nClaude, una giovane, onesta e generosa impiegata della fittizia GNB Television di New York, viene promossa dal 4\u00ba al prestigioso 22\u00ba piano dove diventa l'assistente dell'anchorman del network, Will Butler. Qui suscita l'immediata invidia dei suoi due nuovi colleghi Lydia, bionda in carriera ed ex interesse amoroso di Will, e Kipp, amico di Lydia, narcisista, egoista e arrivista.\nI due architettano ogni genere di umiliazione, al limite del \"mobbing\", per costringere la \"bruttina\" Claude, infantile e sovrappeso, a far ritorno ai piani bassi. Da parte sua, la ragazza pu\u00f2 comunque contare sull'aiuto dei suoi vecchi colleghi dei bassifondi, i goliardici e giocherelloni Ramona e Owen, i quali spesso la vengono a trovare ai piani alti; cos\u00ec anche loro iniziano a scontrarsi con Lydia, di cui Owen \u00e8 innamorato, e Kipp, a cui Ramona risponde sempre a tono.\nBen presto, tuttavia, i rapporti tra i due gruppi si attenuano e si evolvono, e pur tra costanti battutine e screzi, i colleghi finiscono per formare quasi un'unica compagnia. Con gli anni entrano a far parte delle vicende dell'azienda anche Carl, il corpulento e infantile vicino di casa di Claude, il quale grazie al suo aiuto diventa il cuoco della mensa della GNB, e Jeb, nuovo produttore del network oltrech\u00e9 fidanzato di Lydia.\nEpisodi.\nLa serie si compone di quattro stagioni, di cui l'ultima \u00e8 stata sospesa negli Stati Uniti dopo appena 5 episodi su 13, a causa dei bassi ascolti."}
{"id": "628715", "revid": "1543377", "url": "https://it.wikipedia.org/wiki?curid=628715", "title": "Cagnolino (nuoto)", "text": "Lo stile cagnolino \u00e8 un semplice stile del nuoto a livello amatoriale e non agonistico, in quanto il suo unico scopo \u00e8 il galleggiamento e l'avanzamento senza porre alcuna attenzione alla velocit\u00e0.\nDescrizione del movimento.\nConsiste nel mantenersi a galla, come farebbe un cane, spingendo alternativamente con gambe e braccia in modo da sostenersi con il viso fuori dall'acqua. \u00c8 importante far affondare leggermente il bacino per non inarcare eccessivamente la schiena per respirare.\nSi ritiene sia il primo stile di nuoto intrapreso dagli uomini primitivi, probabilmente dedotto partendo dall'osservazione del nuoto di altri animali non acquatici. Alcune pitture rupestri trovate in Egitto sembrano raffigurare degli uomini che nuotano secondo questo stile.\nTalvolta \u00e8 inserito anche nella progressione didattica dei principianti, sia bambini, sia adulti, per via dell'autonomia che permette al soggetto in condizioni di difficolt\u00e0: non conoscendo altre tecniche di respirazione il bagnante pu\u00f2 utilizzarlo senza problemi per raggiungere la corda, il bordo o qualsiasi altro punto di appoggio, in completa autonomia.\nIl cagnolino \u00e8 stato insegnato anche ai militari perch\u00e9 permette di avvicinarsi al nemico in modo silenzioso, a differenza degli altri stili classici."}
{"id": "628717", "revid": "126257", "url": "https://it.wikipedia.org/wiki?curid=628717", "title": "Marina di San Gregorio", "text": "Marina di San Gregorio \u00e8 una localit\u00e0 balneare della provincia di Lecce e frazione di Pat\u00f9.\nLa costa \u00e8 prevalentemente rocciosa ma spesso facilmente accessibile.\nStoria.\nLa localit\u00e0 costituiva l'antico porto del centro messapico di Vereto, come testimoniato dai resti, ancora visibili, di antichi edifici portuali e del molo messapico. \nNel XVI secolo venne costruita una torre di avvistamento, Torre San Gregorio appunto, da cui deriva il nome della localit\u00e0.\nLa torre andata parzialmente distrutta a causa di un attacco dei Saraceni, venne in seguito ristrutturata ed adibita ad abitazione privata.\nMonumenti e luoghi d'interesse.\nLa Torre San Gregorio \u00e8 il monumento maggiore della frazione."}
{"id": "628719", "revid": "107735882", "url": "https://it.wikipedia.org/wiki?curid=628719", "title": "Lovato Lovati", "text": "L'opera letteraria.\nLa sua opera letteraria \u00e8 principalmente riassumibile in quattro epistole metriche, oltre ad altre opere minori in versi.\nGrazie alla sua conoscenza dei classici latini, come Catullo, Livio, Orazio e Seneca, fu autore di una \"Nota sul trimetro giambico\". Lovati frequent\u00f2 molto le biblioteche del nord Italia, specie quella del monastero di Pomposa, dove recuper\u00f2 numerosi testi originali considerati perduti, compreso un testo latino su Tristano e Isotta.\nL'attivit\u00e0 filologica e archeologica.\nL'opera filologica di Lovati fu di ispirazione per il Petrarca e per Boccaccio, tanto che Petrarca dedic\u00f2 a Lovati un paragrafo sul secondo volume del \"Rerum memorandarum libri\", rimproverandolo per aver sprecato il suo talento poetico nel lavoro in tribunale, e considerandolo come il pi\u00f9 grande poeta della generazione precedente.\nA Pomposa Lovati riscopr\u00ec l'\"Etruscus\", il codice completo delle tragedie di Seneca.\nL'Arca di Antenore.\nLovati deve la propria fama anche ad una questione occorsa durante la sua carriera di giudice, quando nel 1274 fu chiamato a giudicare l'attribuzione di un'arca funeraria rinvenuta durante la costruzione di un ospizio per trovatelli in Via San Biagio a Padova.\nL'arca, contenente due bare in cipresso e piombo, venne attribuita al principe troiano Antenore, il mitologico fondatore della citt\u00e0. Un antico detto, circolante fra gli ambienti dotti preumanistici del tempo, recitava infatti: \"Quando la capra parler\u00e0 e il lovo risponder\u00e0, Antenore si trover\u00e0\". Il Capomastro che aveva effettuato la scoperta dei resti si chiamava Capra, il lovo (\"il lupo\" in dialetto veneto) fu identificato con lo stesso Lovato, pertanto quest'ultimo si schier\u00f2 a favore dell'originalit\u00e0 del reperto e sostenne la tesi dell'appartenenza ad Antenore. I capi della citt\u00e0, cercando di ottenere una legittimazione mitologica per la citt\u00e0 di recente sviluppo, sostennero la tesi di buon grado. \nA Lovati venne concesso il privilegio di istoriare l'arca in marmo dettando due quartine in latino, incise sui lati della stessa dal maestro artigiano Capra.\nSolo nel 1985 analisi scientifiche hanno escluso l'appartenenza dei resti all'eroe troiano, ma hanno dimostrato che il manufatto risale al II secolo-III secolo dopo Cristo.\nLovati fu sepolto all'esterno della chiesa di San Lorenzo, in un'arca accanto alla tomba di Antenore. La chiesa nel 1808 venne sconsacrata con la soppressione dei monasteri, ma nel 1874 la tomba fu spostata temporaneamente in piazza del Santo. Dopo la demolizione nel 1937 dei resti della chiesa e la costruzione di piazza Antenore, nel 1942 la tomba fu riportata nei pressi del luogo originario.\nNote.\nMolto recentemente dagli studi di Ronald G. Witt (1932-2017), docente della Harvard University statunitense, \u00e8 emerso che Lovato con il suo allievo Albertino Mussato possano essere considerati i primi rappresentanti della corrente di pensiero che viene definita Umanesimo."}
{"id": "628722", "revid": "58775", "url": "https://it.wikipedia.org/wiki?curid=628722", "title": "Server cluster", "text": ""}
{"id": "628731", "revid": "28950", "url": "https://it.wikipedia.org/wiki?curid=628731", "title": "CIA", "text": ""}
{"id": "628741", "revid": "767487", "url": "https://it.wikipedia.org/wiki?curid=628741", "title": "Athenry", "text": "Athenry (pronuncia //, \"Baile \u00c1tha an R\u00ed\"// - Passo dei Re - in irlandese) \u00e8 una cittadina della contea di Galway, nella Repubblica d'Irlanda. \u00c8 situata 25 km ad est di Galway. Tra i luoghi d'interesse della localit\u00e0 spicca un suggestivo castello. \u00c8 inoltre famosa per la canzone \"The Fields of Athenry\". \nToponomastica.\nIl nome del centro deriva dal gaelico \"\u00c1tha an R\u00ed\", che significa passo dei Re: poco ad est dell'abitato, infatti, c'era un guado (\"Ath\") che attraversava il fiume Clare, il quale era il punto di confine di tre regni antichi (\"Ri\" vuol dire \"re\"), ovvero Hy-Many, Aidhne e Maigh Seola. In alcune mappe medievali, del resto, il villaggio era chiamato Kingstown.\nStoria.\nIl villaggio ricevette il \"charter\" di riconoscimento nel 1235 e il Castello di Athenry fu costruito lo stesso anno, mentre nel 1241 fu fondata l'abbazia domenicana, che ebbe importanza rilevante e divenne un'universit\u00e0 dopo un saccheggio delle forze armate di Oliver Cromwell. Entrambi gli edifici sono oggi monumenti nazionali.\nIl centro \u00e8 conosciuta per delle aspre battaglie combattute nei dintorni, la Prima Battaglia di Athenry (1241) e la Seconda Battaglia di Athenry (1316). Nel XVI secolo fu, invece, messa a sacco dalle forze di Red Hugh O'Donnell, che distrussero le mura erette nel XIV secolo e ridussero quello che era il centro principale del Connacht in un villaggio remoto e retrogrado che non si sarebbe pi\u00f9 ripreso fino al XXI secolo.\nInfrastrutture e trasporti.\nAthenry ha una stazione che \u00e8 situata sulla linea ferroviaria primaria nazionale Dublino-Galway, pi\u00f9 precisamente si trova sul ramo Galway-Mullingar, alla congiunzione con la vecchia ferrovia tra Sligo e Limerick, oggi in disuso. Si stanno facendo numerosi progetti per riaprire il vecchio tragitto occidentale (\"West on Track\"), con l'apertura di un tratto Athenry-Ennis prevista per il 2008 e del tratto Athenry-Tuam per il 2011.\nCultura e Sport.\nIl villaggio \u00e8 oggi conosciuto in Irlanda e altrove grazie alla canzone \"The Fields of Athenry\" (\"I campi di Athenry\"), che narra la storia di un abitante della zona trasportato in un penitenziario australiano dopo essere stato incarcerato per aver rubato in un campo del cibo per la sua famiglia, costretta alla fame dalla Grande Carestia. Questa canzone \u00e8 spesso intonata dai sostenitori della squadra nazionale irlandese di rugby union (o rugby XV) per incitare i giocatori o per celebrarne le vittorie. La canzone non va tuttavia confusa con l'inno del rugby irlandese \"Ireland's call\" (La chiamata dell'Irlanda), eseguito in occasione delle partite internazionali dell'Irlanda prima dell'incontro.\nAthenry ha da molto tempo club sportivi di una certa notoriet\u00e0. \u00c8 del villaggio una squadra di hurling, la St.Mary's G.A.A., vincitrice di numerosi All-Ireland.\nAnche l'atletica \u00e8 molto praticata, e l'Athenry AC ha avuto un settore giovanile di tutto rispetto, affiancato dal 2002 da un gruppo \"senior\".\n\u00c8 di Athenry \u00e8 uno dei club di calcio pi\u00f9 noti della contea di Galway, l'Athenry Soccer Club, che nel 2006 ha raggiunto la finale giovanile della FAI Cup, la pi\u00f9 prestigiosa del settore in ambito nazionale. Nel 2007 il club \u00e8 diventato anche campione della contea per la prima volta."}
{"id": "628742", "revid": "124623442", "url": "https://it.wikipedia.org/wiki?curid=628742", "title": "Fastlane (serie televisiva)", "text": "Fastlane \u00e8 una serie televisiva statunitense prodotta dal 2002 al 2003. La serie \u00e8 stata creata dal regista McG (gi\u00e0 regista di \"Charlie's Angels\" e produttore di diversi episodi della serie \"The O.C.\").\nLa serie \u00e8 stata trasmessa in prima visione negli Stati Uniti da Fox, mentre in Italia \u00e8 stata trasmessa da Rai 2 per i primi 17 episodi e su AXN gli ultimi 5 episodi.\n\"Fastlane\", girata in California tra Los Angeles, Santa Clarita e gli studi Burbank, si \u00e8 conclusa dopo la prima stagione, a causa dei troppo elevati costi di produzione (solo per girare il 1\u00ba episodio sono stati spesi 4 milioni di dollari).\nTra le guest star apparse nella serie: Tommy Lee, Mischa Barton, Naomi Campbell, George Hamilton, Limp Bizkit, Mark Sheppard e Fred Durst.\n\"Fastlane\" ha come sigla la canzone \"Speedway\" dei The Prodigy.\nTrama.\nBillie Chambers, Van Ray e Bill Bellamay, giovani dai trascorsi criminali, fanno oggi parte di uno speciale dipartimento di polizia: sfruttano il loro passato per non destare sospetti, compiono le missioni pi\u00f9 rischiose e preparano con grande maestria agguati per i criminali. Oltre ad avere l'obbligo della copertura e quindi di non potersi rivelare per quello che sono veramente - che in pi\u00f9 di un'occasione li metter\u00e0 in crisi sentimentalmente - hanno l'onore morale della credibilit\u00e0; girano quindi su auto e moto da corsa del valore di svariate migliaia di dollari (ad esempio Ferrari, Maserati e Porsche, anche se la loro passione rimane ancorata alle auto d'epoca usate nei film degli anni settanta e ottanta), e vestono i migliori abiti italiani firmati da grandi stilisti. La filosofia del dipartimento di cui fanno parte \u00e8 quella di autofinanziarsi con i soldi e gli oggetti sequestrati ai criminali.\nCensura della Rai.\n\"Fastlane\", durante la sua trasmissione italiana, \u00e8 stata vittima della censura da parte di Rai 2. In un episodio, Billie (interpretata da Tiffani Thiessen), doveva catturare una presunta killer dall'orientamento omosessuale (interpretata da Jaime Pressly); per fare ci\u00f2 e svolgere al meglio il lavoro, si finse lesbica, passando con la donna momenti di passione. La Rai, per non venire meno all'obbligo di rete pubblica, decise di togliere qualche bacio e qualche discorso del tutto innocente.\nPremi e riconoscimenti.\n\"Fastlane\" ha vinto un Emmy Award 2003 per il miglior coordinamento degli stuntmen. L'attrice Tiffani Thiessen ha ottenuto una nomination ai Teen Choice Award come miglior attrice protagonista di una serie drammatica, per il ruolo interpretato."}
{"id": "628744", "revid": "33689", "url": "https://it.wikipedia.org/wiki?curid=628744", "title": "FIN (informatica)", "text": ""}
{"id": "628755", "revid": "181699", "url": "https://it.wikipedia.org/wiki?curid=628755", "title": "Campionati europei di atletica leggera 1978", "text": "I XII campionati europei di atletica leggera si sono tenuti a Praga, in Cecoslovacchia (oggi Repubblica Ceca), dal 29 agosto al 3 settembre 1978 allo stadio Ev\u017een Ro\u0161ick\u00fd. \nNazioni partecipanti.\nTra parentesi, il numero di atleti partecipanti per nazione."}
{"id": "628756", "revid": "1005847", "url": "https://it.wikipedia.org/wiki?curid=628756", "title": "Deputati della V legislatura della Repubblica Italiana", "text": "Questo elenco riporta i nomi dei deputati della V legislatura della Repubblica Italiana dopo le elezioni politiche del 1968."}
{"id": "628759", "revid": "486946", "url": "https://it.wikipedia.org/wiki?curid=628759", "title": "Sciacallo dalla gualdrappa", "text": ""}
{"id": "628760", "revid": "404449", "url": "https://it.wikipedia.org/wiki?curid=628760", "title": "Mario Jannelli", "text": "Biografia.\nNato da una famiglia di origine rurale, studi\u00f2 giurisprudenza, si trasfer\u00ec a Salerno e divenne avvocato penalista.\nAllo scoppio della prima guerra mondiale si aggreg\u00f2 agli interventisti e part\u00ec volontario; fu ferito al fronte restando mutilato. Fatto prigioniero, fu internato in Austria ed in Ungheria.\nAder\u00ec al Partito Nazionale Fascista e nel 1927 divenne massimo dirigente dell'Unione Sportiva Salernitana Fascista appena rifondata grazie ad una fusione tra due sodalizi preesistenti (Campania e Libertas).\nFu la maggiore figura della classe dirigente di Salerno; della citt\u00e0 fu podest\u00e0 per cinque anni dal 1930 al 1934. Fu anche consigliere nazionale nella camera dei fasci e delle corporazioni.\nDal 1935 fino al 1943 fu sottosegretario alle comunicazioni per le ferrovie.\nIl 4 novembre 1936 inaugura la nuova stazione ferroviaria di Redipuglia, progettata dall'architetto Roberto Narducci. Il 28 ottobre 1938 inaugura anche la nuova stazione ferroviaria di Battipaglia, progettata dallo stesso Narducci.\nNel 1943 fu nominato presidente del \u201cCasino Sociale\u201d.\nProcessato nel dopoguerra per il suo passato di gerarca, fu deputato, per la circoscrizione Avellino-Benevento-Salerno, della II legislatura della Repubblica Italiana dopo le elezioni politiche del 1953, per il Movimento Sociale Italiano salvo poi distaccarsene per aderire al Partito Monarchico Popolare, del quale fu anche segretario nazionale.\nDopo l'insuccesso elettorale nelle votazioni per la terza legislatura, si dimise da segretario nazionale del partito."}
{"id": "628761", "revid": "767487", "url": "https://it.wikipedia.org/wiki?curid=628761", "title": "Gort (Irlanda)", "text": "Gort (in irlandese \"Gort Inse Guaire\" o \"An Gort\") \u00e8 una cittadina nella zona meridionale della contea di Galway, nell'Irlanda occidentale. \"An Gort\" \u00e8 il nome ufficiale in irlandese anche se nel poco parlato viene spesso indicata come \"Gort Inse Guaire\".\nL'abitato \u00e8 situato poco pi\u00f9 a nord del confine col Clare sulla strada nazionale N18 Galway\u2013Limerick. Gort fa parte del territorio di Ui Fiachrach Aidhne conosciuto anche come Maigh Aidhne (\"la piana di Aidhne\"), che corrisponde anche grossolanamaente alla diocesi di Kilmacduagh / \"Cill Mhic Dhuach\".\nGort \u00e8 noto per la presenza di moltissimi brasiliani, nonostante negli ultimi anni ci sia un controesodo la percentuale di brasiliani si aggira intorno al 25%, inoltre la domenica viene celebrata una messa in brasiliano.\nSono presenti molti luoghi di interesse a Gort, uno di questi \u00e8 il noto Coole Park, parco naturale pittoresco dove sono presenti molte specie di animali. Gort \u00e8 rimasta comunque una tipica cittadina irlandese."}
{"id": "628774", "revid": "339392", "url": "https://it.wikipedia.org/wiki?curid=628774", "title": "Statuto Regionale", "text": ""}
{"id": "628775", "revid": "55935", "url": "https://it.wikipedia.org/wiki?curid=628775", "title": "Sterile", "text": ""}
{"id": "628776", "revid": "119767899", "url": "https://it.wikipedia.org/wiki?curid=628776", "title": "Papi, Queens, Reichkanzlers &amp; Presidenti", "text": "Papi, Queens, Reichkanzlers &amp; Presidenti \u00e8 una compilation prodotta dalla bolognese Attack Punk Records nel 1982.\nSulla compilation figurano sia band italiane che straniere. Esistono tre edizioni diverse della compilation, una in vinile rosso, etichetta in giallo e nero ai due lati e copertina in cartone, una sempre in vinile rosso con lati in nero e giallo fosforescente e una terza in vinile rosso con una copertina diversa. Il brano \"Mai pi\u00f9 tortura\" eseguita dai 5\u00b0 Braccio tratta della tortura ingiustificata contro i prigionieri politici (il 5\u00b0 Braccio era infatti la parte del carcere di San Vittore in cui venivano rinchiusi i prigionieri politici). Il disco usciva con il numero di catalogo \"Second Attack\", succedendo cos\u00ec al \"First Attack\" dal titolo \"Schiavi nella citt\u00e0 pi\u00f9 libera del mondo\"."}
{"id": "628777", "revid": "287204", "url": "https://it.wikipedia.org/wiki?curid=628777", "title": "Ros a' Mh\u00edl", "text": "Ros a' Mh\u00edl (anglicizzato e spesso meglio conosciuto coi termini \"Rossaveal\" o \"Rossaveel\") \u00e8 una piccola comunit\u00e0 della contea di Galway, nell'Irlanda occidentale. \u00c8 situato nella famosa regione del Connemara, all'interno della stretta e suggestiva Baia di Cashla, in un'importante \"gaeltacht\". \u00c8 pi\u00f9 conosciuta, soprattutto all'estero, col toponimo inglese Rossaveal o Rossaveel, che tuttavia non \u00e8 pi\u00f9 il nome ufficiale: il luogo ha sub\u00ecto, infatti, il cambio imposto dal Ministero per le Gaeltacht cos\u00ec come ogni altro villaggio che fa parte di queste particolari aree, avendo solo il nome gaelico.\nNonostante disti soltanto 23 km dalla citt\u00e0 di Galway, per raggiungere quest'ultima dal villaggio ci si pu\u00f2 impiegare anche pi\u00f9 di un'ora, a causa delle strade strette che attraversano luoghi aspri e selvaggi.\nCi\u00f2 che fa di Ros a' Mh\u00edl un centro importante dell'area \u00e8 il porto, punto principale della nazione per i traghetti che salpano verso le Isole Aran nella Baia di Galway. Nella vicina Indreabh\u00e1n c'\u00e8 anche l'aeroporto che collega le isole alla costa con dei piccoli aerei. \nAltre attivit\u00e0 sono la pesca ed il turismo.\nIl nome della localit\u00e0 tradotto dal gaelico significa \"penisola della balena\" o \"del mostro marino\", a significare che non si tratta tanto di un villaggio quanto di una comunit\u00e0 di abitazioni sparse lungo la penisola. Non esistono infatti un centro o delle vie, ma solo delle aree contraddistinte come \"The Pier\" (\"Il Molo\") e \"Upper\", \"middle\" e \"lower\" Rossaveel."}
{"id": "628778", "revid": "943670", "url": "https://it.wikipedia.org/wiki?curid=628778", "title": "Andrea Gardini", "text": "Considerato uno dei migliori giocatori di sempre nel suo ruolo, soprattutto nel fondamentale di attacco, \u00e8 stato uno dei punti di forza della nazionale italiana di pallavolo durante la fase d'oro degli anni 1990 nonch\u00e9 un simbolo in Italia della cosiddetta \"generazione di fenomeni\".\nNel 2007 \u00e8 stato il primo italiano a essere accolto nella \"Volleyball Hall of Fame\" di Holyoke.\nCarriera.\nGiocatore.\nClub.\n\u00c8 stato uno dei giocatori pi\u00f9 vincenti della storia del volley italiano, avendo conquistato sette scudetti in quattro societ\u00e0 diverse, oltre a innumerevoli trofei con la maglia della nazionale. Ha legato il suo nome alla Sisley Volley di Treviso, nella quale, dal 1993 al 1999, ha vinto quattro campionati italiani e due Coppe dei Campioni, militando tra gli altri con Paolo Tofoli, Lorenzo Bernardi, Ron Zwerver, Andrea Zorzi, Pasquale Gravina, Dmitri Fomin e Peter Blang\u00e9. Il primo trofeo conquistato \u00e8 per\u00f2 del 1987, una Coppa delle Coppe con la Tartarini Bologna.\nNella squadra della sua provincia, il Porto Ravenna Volley, nei primi anni 1990 \u00e8 stato compagno degli statunitensi Steve Timmons e Karch Kiraly (quest'ultimo nominato \"giocatore del secolo\" alla pari con Bernardi), vincendo un campionato e due Coppe dei Campioni. Nel 2000, nella Piaggio Roma, ha vinto uno scudetto memorabile, anche per il successo di pubblico e mediatico, dovuto al ritorno della grande pallavolo nella capitale nell'anno del giubileo. Nel 2002 ha ottenuto l'ultima vittoria tricolore nella Daytona Modena, tante volte sua avversaria quando era a Treviso, insieme agli ex rivali Andrea Giani e Luca Cantagalli. Si \u00e8 ritirato nel 2004.\nNazionale.\n\u00c8 stato uno dei punti di forza della nazionale italiana durante la fase d'oro degli anni 1990, protagonista di tre vittorie ai campionati del mondo. \u00c8 considerato uno dei migliori giocatori di sempre nel suo ruolo, soprattutto nel fondamentale di attacco, nel quale risultava spesso inarrestabile.\n\u00c8 stato il primo italiano, l'11 ottobre 2007, a essere accolto nella \"Volleyball Hall of Fame\" di Holyoke.\nAllenatore e dirigente.\nDopo il ritiro \u00e8 stato direttore sportivo a Modena fino al 2006, mentre dal maggio 2007 ricopre lo stesso ruolo alla Sparkling Volley Milano.\nDal 16 ottobre 2007 \u00e8 stato vice di Andrea Anastasi della nazionale italiana nella seconda esperienza del \"Nano\" sulla panchina azzurra, seguendolo poi sulla panchina della nazionale polacca dal 2011 al 2013. Nel campionato 2014-15 viene nominato primo allenatore della formazione polacca dell' in Polska Liga Siatk\u00f3wki; nella stagione 2017-18 passa allo . Dopo aver condotto la formazione di K\u0119dzierzyn-Ko\u017ale alla conquista del titolo nazionale nell'annata 2018-19, per il campionato seguente rientra in Italia, accordandosi con la di Piacenza, neopromossa in Serie A1, dove rimane fino al settembre 2020.\nNel gennaio 2021 approda allo Jastrz\u0119bski W\u0119giel dove vince il campionato 2021-2021"}
{"id": "628780", "revid": "108107", "url": "https://it.wikipedia.org/wiki?curid=628780", "title": "Edmund S. Phelps", "text": ""}
{"id": "628782", "revid": "2066961", "url": "https://it.wikipedia.org/wiki?curid=628782", "title": "Maratona di Berlino", "text": "La Maratona di Berlino (Berlin-Marathon) \u00e8 una gara di corsa sulla classica distanza della maratona (42,195\u00a0km) che si svolge lungo le vie della citt\u00e0 di Berlino, di norma durante l'ultimo fine settimana del mese di settembre.\nLa manifestazione comprende una gara per pattinatori in linea, che si svolge il sabato, e la vera e propria maratona podistica la domenica. Inoltre viene organizzata una \"Mini-maratona\" (4,2195\u00a0km) per scolari e studenti (il tempo di 10 atleti viene sommato per individuare la scuola pi\u00f9 veloce). Sulla distanza classica sono ammessi pure atleti in sedia a rotelle, su handcycles e Power-Walkers.\nLa manifestazione pu\u00f2 essere considerata, assieme alla Maratona di New York, Maratona di Chicago e la Maratona di Londra, tra le maggiori manifestazioni di questo tipo per numero di partecipanti, e una delle pi\u00f9 veloci. Organizzatore della manifestazione \u00e8 l SCC Berlin. Nel 2006 la manifestazione si svolse il 23 settembre (corsa per bambini e maratona per pattinatori in linea) nonch\u00e9 il 24 settembre (per atleti in sedia a rotelle, handcycle e corridori.\nStoria.\nL'idea di una corsa sulla classica distanza di una maratona nacque, nella Berlino-Ovest di allora, l'8 novembre 1964. In tale data infatti si svolse la prima edizione della \"corsa campestre di Berlino sul Teufelsberg\" (\"Berliner Crosslauf am Teufelsberg\"). Il Teufelsberg (\"monte del diavolo\") \u00e8 un colle artificiale sorto sulle macerie degli edifici distrutti durante la seconda guerra mondiale, maggior elevazione della citt\u00e0 di Berlino). A quell'edizione parteciparono oltre 700 atleti, mentre ad un'analoga manifestazione svoltasi ad Amburgo in quel periodo parteciparono solo 9 persone. Horst Milde ed alcuni suoi compagni furono gli uomini della prima ora. L'ispirazione gli era venuta partecipando ad una manifestazione di corsa campestre svoltasi a Le Mans in Francia. Negli anni seguenti la societ\u00e0 sportiva \"SCC Berlino \u2013 sezione corsa campestre\" divenne una \"stella fissa\" tra le istituzioni sportive della citt\u00e0 di Berlino.\nDieci anni pi\u00f9 tardi, precisamente nel 1974, il tempo era diventato maturo per la \"prima maratona popolare di Berlino\" (\"1. Berliner Volksmarathon\"). La partenza si trovava davanti allo stadio Mommsen (Mommsenstadion) nel viale Waldschul (Waldschulallee), nella prima periferia della citt\u00e0 di Berlino. Il percorso prevedeva due giri da effettuare lungo la foresta di Grunewald, sull'autostrada AVUS, quasi fino alla spiaggia del Wannsee (Strandbad Wannsee) e ritorno fino allo stadio Mommsen.\nGi\u00e0 l'anno successivo (1975), il percorso venne lievemente modificato. Infatti la partenza venne effettuata all'interno dello stadio Mommsen, dove si trovava pure l'arrivo. Durante quell'edizione si ebbe una cosa sicuramente unica nella storia della maratona nelle grandi citt\u00e0: la competizione infatti venne vinta dai coniugi Bochroeder. In 2:47:08 ore fu Ralf a vincere tra i maschi, mentre la competizione femminile venne vinta dalla moglie Christin in 3:59:15.\nNel 1977 si svolsero contemporaneamente alla manifestazione principale i campionati nazionali tedeschi di maratona. La partenza di questa gara avvenne un'ora pi\u00f9 tardi della manifestazione principale. All'interno di questa competizione fu Christa Vahlensieck che con 2:34:47,5 sigl\u00f2 il primo record (miglior prestazione mondiale) di una serie di primati che verranno raggiunti nell'ambito della maratona di Berlino.\nDopo vari intoppi burocratici (famose le citazioni su Horst Milde del tipo: \u201el\u00ec \u00e8 seduto un pazzo - vuole correre attraverso la citt\u00e0\u201c - tradotto dall'originale: \u201eDort dr\u00fcben sitzt ein Verr\u00fcckter \u2013 der will durch die Stadt rennen.\u201c) nonch\u00e9 ostacoli politici (citazione: \u201ele strade sono fatte per le automobili\u201c - tradotto dall'originale \u201eDie Stra\u00dfen sind f\u00fcr die Autos da.\u201c) e grazie all'aiuto delle forze alleate del ovest \u2013 Horst Milde aveva contattato addirittura John Kornblum, capo della delegazione americana in Germania \u2013 nel 1981 la manifestazione venne spostata dal periferico Grunewald verso il centro della citt\u00e0, diventando cos\u00ec una delle prime maratone delle grandi citt\u00e0 europee. La partenza veniva data nel prato davanti al palazzo del Reichstag, il percorso si snodava lungo le vie della parte ovest della citt\u00e0 divisa, passando fra l'altro davanti allo Checkpoint Charlie per raggiungere l'arrivo che si trovava lungo il Kurf\u00fcrstendamm. Il percorso, ora interamente su strade asfaltate, consentiva di far partecipare alla manifestazione pure i primi atleti in sedia a rotelle. Con ben 3.486 iscritti, la manifestazione di quell'anno era diventata la gara di corsa pi\u00f9 grande della Germania.\nGi\u00e0 l'anno successivo, nel 1982 venne introdotto un nuovo servizio per gli atleti partecipanti: tende con possibilit\u00e0 di doccia calda all'arrivo.\nSiccome di anno in anno il numero di partecipanti aument\u00f2, nel 1987 si dovette provvedere a spostare la partenza lungo la via del 17 giugno (Stra\u00dfe des 17. Juni). Inoltre fu l'organizzatore stesso a contattare ed ingaggiare oltre 30 gruppi musicali che contribuirono all'atmosfera pressoch\u00e9 unica lungo tutto il percorso.\nNel 1989 venne organizzata per la prima volta la \u201eminimaratona\u201c per scolari e studenti. In quest'occasione squadre composte da dieci atleti percorrono gli ultimi 4,2195\u00a0km della maratona. La somma dei loro tempi corrisponde al tempo impegnato per una maratona. Cos\u00ec viene fornita agli alunni e studenti la possibilit\u00e0 di misurarsi con i tempi raggiunti dai \u201egrandi\u201c in questa disciplina. Durante quell'edizione nessuno poteva immaginarsi che sarebbe stata l'ultima volta che gli atleti avrebbero potuto effettuare i loro esercizi di riscaldamento e di allungamenti usando il Muro di Berlino quale punto d'appoggio.\nIl 30 settembre 1990, tre giorni prima della riunificazione tedesca, il percorso pot\u00e9 passare attraverso la porta di Brandeburgo. La partenza rimase sulla strada del 17 giugno (Stra\u00dfe des 17. Juni), per\u00f2 si partiva in direzione opposta. L'interesse fu notevolissimo, tanto che, per la prima volta nella storia della manifestazione, l'organizzatore dovette negare la partecipazione a pi\u00f9 atleti che vennero esclusi avendo presentato la richiesta dopo che il limite massimo previsto di 25.000 partecipanti era stato raggiunto entro brevissimo tempo. L'edizione del 1990 fu pure la prima corsa di maratona trasmessa in diretta dalla televisione tedesca. Pure in Giappone la manifestazione poteva essere seguita in telecronaca diretta. L'importanza storica di quell'edizione pu\u00f2 essere dimostrata pure da un tragico evento intercorso durante quella manifestazione: un corridore mor\u00ec poco dopo la partenza a causa di un infarto. Aveva partecipato con il solo scopo di attraversare correndo la porta di Brandeburgo, cio\u00e8 di percorrere poco pi\u00f9 dei primi tre chilometri, ma non pot\u00e9 realizzare il suo sogno.\nNel 1994 la maratona di Berlino venne disputata quale campionato mondiale degli atleti diversamente abili. L'atleta svizzero Heinz Frei ferm\u00f2 il cronometro dopo 1:22:12 firmando cos\u00ec una nuova migliore prestazione mondiale per atleti in sedia a rotelle. A partire da quell'edizione, il cronometraggio avviene elettronicamente mediante l'uso di un apposito chip (Champion Chip).\nNel 1995 fu l'atleta keniota Sammy Lelei ad avvicinarsi fino a 12 secondi dal primato mondiale, fermando il cronometro dopo 2:07:02 che per allora signific\u00f2 la seconda miglior prestazione mai raggiunta sulla classica distanza di maratona. Grazie a quel risultato, Berlino avanz\u00f2 nella lista delle maratone pi\u00f9 veloci del mondo dalla sesta alla terza posizione. Finalmente fu raggiunto un ulteriore obbiettivo pronosticato da molti esperti gi\u00e0 dai primi anni '80: Berlino \u00e8 uno dei percorsi di maratona pi\u00f9 veloci del mondo.\nNel 1997 furono i kenioti Elijah Lagat, Eric Kimaiyo e Sammy Lelei a firmare, con 6:23:24, un record mondiale (non ufficiale) di squadra. Nella predetta lista delle maratone pi\u00f9 veloci del mondo, Berlino fece un ulteriore passo in avanti, raggiungendo il secondo posto, immediatamente dietro Rotterdam. Per la prima volta poterono partecipare alla maratona pure atleti di pattinaggio in linea.\nPer la venticinquesima edizione, che si svolse nel 1998, pot\u00e9 nuovamente essere raggiunto il record di partecipanti della storica edizione del 1990. Apoteosi comunque fu il risultato raggiunto dall'atleta brasiliano Ronaldo da Costa, che con 2:06:05 riusc\u00ec a battere il primato mondiale dell'atleta etiope Belayneh Dinsamo (2:06:50) raggiunto dieci anni prima a Rotterdam. Ronaldo da Costa fu il primo atleta a concludere una maratona correndo con una velocit\u00e0 media superiore ai 20\u00a0km/h, quindi con un ritmo inferiore ai 3 minuti per km.\nL'anno seguente (1999) fu la volta del primato mondiale per donne: Tegla Loroupe vinse la gara in 2:20:43. Nella gara maschile, per la prima volta nella storia della competizione, ben due atleti riuscirono a fermare il cronometro con un tempo inferiore alle 2:07 ore. Berlino aveva raggiunto l'ambito traguardo: il primo posto nell'elenco delle maratone pi\u00f9 veloci del mondo. Per la prima volta pure atleti di Power-Walking parteciparono alla manifestazione.\nNel 2001 venne nuovamente raggiunto un nuovo primato mondiale: fu la volta della giapponese Naoko Takahashi, (campionessa olimpica del 2000) che con 2:19:46 raggiunse quale prima donna un tempo inferiore alle 2:20 ore. La gara venne trasmessa in diretta pure in Giappone e nonostante il fuso orario raggiunse un indice di ascolto in parte superiore al 50%.\nUn nuovo percorso si ebbe nel 2003. L'arrivo infatti venne spostato dal Kurf\u00fcrstendamm, immediatamente dopo la porta di Brandeburgo. Pure la partenza venne spostata dal Charlottenburger Tor verso le immediate vicinanze della porta di Brandeburgo. La strada del 17 giugno (Stra\u00dfe des 17. Juni) rimase dunque punto di partenza, anche se percorsa in direzione opposta.\nCon questa decisione la zona di partenza e di arrivo era diventata unica e pertanto non si dovette pi\u00f9 affrontare il trasporto degli indumenti degli atleti dalla partenza all'arrivo, momento sempre molto delicato e impegnativo dal punto di vista organizzativo. Il nuovo percorso toccava pi\u00f9 quartieri dell'ex zona est della citt\u00e0 nei confronti delle precedenti edizioni ed il famoso viale Unter den Linden divent\u00f2 il rettilineo finale. La maratona per pattinatori in linea, che aveva ormai raggiunto un numero di partecipanti pari a quasi 10.000 diventando cos\u00ec la maggior manifestazione mondiale di questo tipo, non si disput\u00f2 pi\u00f9 insieme con la gara di corsa, bens\u00ec il pomeriggio del giorno precedente. Pure la trentesima edizione della maratona di Berlino venne incoronata da una miglior prestazione mondiale, successivamente approvata quale primo record mondiale sulla distanza di maratona: Paul Tergat ferm\u00f2 il cronometro dopo 2:04:55, primo uomo sotto 2:05 ore. La sua \"lepre\" Sammy Korir non fu da meno, concludendo ad un solo secondo dal vincitore e firmando fino a tutt'oggi la seconda prestazione mondiale di tutti i tempi. Terzo si qualific\u00f2 Titus Munji (in 2:06:15), il quale era ugualmente partito con l'incarico di \"lepre\" per Tergat. I tre kenioti firmarono cos\u00ec un nuovo record mondiale (non ufficiale) per squadra (06:16:06).\nNel 2004 Horst Milde venne sostituito nell'incarico di direttore di gara da suo figlio Mark. Mark si era impegnato sin dal 1999 per l'ingaggio di atleti di spicco e dal 1997 responsabile per il coordinamento e l'integrazione degli atleti di pattinaggio in linea.\nDal 2004 la maratona di Berlino \u00e8 pure aperta per atleti di handcycling.\nDal 2003 il percorso \u00e8 rimasto quasi completamente invariato, ad eccezione di piccoli passaggi che variano di anno in anno a causa di lavori lungo le strade della capitale della Germania.\nCon la sua iscrizione al World Marathon Majors avvenuta nel 2006, la maratona di Berlino evidenzi\u00f2 ulteriormente la sua posizione di spicco tra le maggiori manifestazioni di maratona a livello mondiale.\nRecord del percorso.\nLa seguente tabella indica i miglior tempi ottenuti a Berlino suddivisi per categoria di competizione. Per atleti di Power-Walking non viene effettuata la misurazione del tempo.\nAlbo d'oro.\nRiepilogo maschile per nazione:\nRiepilogo femminile per nazione:\nAtleti plurivincitori:\nMaratona per pattinatori in linea.\nDal 1997 la maratona per atleti di pattinaggio in linea \u00e8 diventata parte integrante della maratona di Berlino. La gara stessa si svolge dal 2003 separatamente dalla gara dei corridori, pi\u00f9 precisamente il sabato, cio\u00e8 il giorno prima della maratona stessa.\nLa maratona di Berlino fu la prima di tutta la Germania che nel 1997 integr\u00f2 i pattinatori in linea a far parte del programma di una maratona di una grande citt\u00e0. 446 pattinatori si presentarono alla partenza. I primi ad iscriversi all'albo d'oro furono cittadini francesi. Nel 1998 il podio completo, sia tra gli uomini che tra le donne, fu occupato da atleti provenienti dalla Francia.\nNel 1999 i partecipanti aumentarono a 4.179 ed il record del percorso venne polverizzato di pi\u00f9 minuti. La vincitrice Anne Titze fu la prima donna a concludere la maratona con un tempo inferiore ad 1:10:00 ed \u00e8 fino alla data odierna l'unica atleta tedesca ad aver vinto a Berlino. L'anno 2000, con oltre 6.700 partecipanti, fu Ang\u00e8le Vaudan a siglare un nuovo primato mondiale, mentre la pattinatrice di velocit\u00e0 su ghiaccio Claudia Pechstein, nativa di Berlino, vincitrice di 5 titoli olimpici giunse 19. Oltre a pi\u00f9 record firmati durante questa maratona bisogna particolarmente evidenziare l'alto livello raggiunto da sempre un maggior numero di atleti. Basta segnalare che nel 2001 in primi 61 pattinatori raggiunsero l'arrivo entro soli 6,8 secondi.\nNel 2002 vi fu una caduta di massa: un tappeto necessario per la misurazione degli intertempi dei corridori posizionato malamente, caus\u00f2 la caduta del gruppo dei primi. Fortunatamente non vi furono feriti gravi. Con ben 8.300 partecipanti la manifestazione era diventata sufficientemente grande per essere svolta separatamente.\nCos\u00ec, nel 2003 per la prima volta la maratona per pattinatori in linea si svolse il pomeriggio del sabato. Con ben 9.612 atleti la manifestazione pot\u00e9 considerarsi la maratona pi\u00f9 grande del mondo per pattinatori in linea. In questa occasione bisogna particolarmente evidenziare il risultato della gara delle donne, dato che il podio completo fu occupato da atlete provenienti dagli Stati Uniti d'America.\nA causa di notevoli polemiche e proteste, particolarmente da parte di automobilisti e negozianti di Berlino, nel 2004 la manifestazione si svolse gi\u00e0 nelle ore del mattino del sabato. Tale decisione caus\u00f2 un calo a 8.191 partecipanti, nonch\u00e9 ed in particolar modo un calo degli spettatori. Cos\u00ec, nel 2005, la manifestazione si svolse nuovamente nel pomeriggio del sabato. In quell'occasione il podio maschile fu tutto italiano, mentre la vincitrice tra le donne fu una colombiana.\nDal 2000 la gara fa parte del World Inline Cup (WIC), la serie pi\u00f9 importante a livello mondiale di questa disciplina. Dal 2004 Berlino \u00e8 diventato luogo del finale di questo campionato mondiale. Nota interessante. I pi\u00f9 vittoriosi di questa gara sono il belga Bart Swings e l'italiano Luca Saggiorato con tre vittorie. Swings \u00e8 inoltre l'unico pattinatore ad aver vinto tre edizioni consecutive, 2013, 2014, 2015 tutte percorse in meno di un'ora con il nuovo record di 56:49 stabilito nel 2015. Tra le donne spiccano le tre vittorie della colombiana Cecilia Baena (due delle quali consecutive) ottenute nel 2004, nel 2008 e nel 2009.\nCirca 150 atleti partecipano sia alla gara per pattinatori in linea che alla maratona per corridori. Per questi esiste una classifica particolare.\nAlbo d'oro.\n\"Gli atleti segnalati a colore indicano un tempo record del percorso.\"\nSviluppo dei partecipanti.\nLa seguente tabella indica il numero degli sportivi iscritti alla maratona di Berlino nonch\u00e9 il numero di quanti abbiano effettivamente raggiunto il traguardo della maratona. Il numero deve essere considerato complessivo, cio\u00e8 la somma di corridori, atleti in sedia a rotelle, pattinatori in linea e Power-Walker."}
{"id": "628794", "revid": "79968", "url": "https://it.wikipedia.org/wiki?curid=628794", "title": "Criogenia", "text": " \nLa criogenia (dal greco \u03ba\u03c1\u03cd\u03bf\u03c2 + \u03b3\u03bf\u03bd\u03b9\u03ba\u03ae, che significa \"generazione di freddo\", tuttavia il termine \u00e8 sinonimo di stato a bassa temperatura) \u00e8 una branca della tecnologia che riguarda lo studio, la produzione e l'utilizzo di temperature molto basse. La criogenia ha avuto e continua ad avere una notevole importanza in fisica e in chimica.\nNon \u00e8 ben definito a che punto della scala della temperatura finisce la refrigerazione e dove inizia la criogenia. Il NIST, l'agenzia federale USA che si occupa di tecnologie, ha scelto di considerare il campo della criogenia quello che riguarda temperature sotto i 93 K (-179,85 \u00b0C). Questa \u00e8 una scelta ragionevole, poich\u00e9 i tipici punti di ebollizione dei gas comunemente chiamati criogenici (come elio, idrogeno, neon, azoto, ossigeno, e l'aria) sono al di sotto di 93 K, mentre i refrigeranti comuni quali il freon, l'ammoniaca hanno punti di ebollizione sopra i 93 K.\nAnche se altri autori considerano il limite a temperatura pi\u00f9 alta 123 K.\nLa scoperta di nuovi materiali superconduttori con temperature critiche significativamente pi\u00f9 alte del punto di ebollizione dell'azoto liquido ha motivato un nuovo interesse per la produzione a basso costo di liquidi refrigeranti a pi\u00f9 alta temperatura dell'azoto liquido.\nPer questa ragione si \u00e8 introdotta la definizione di \"criogenia ad alta temperatura\" che descrive temperature nell'intervallo di temperature dal punto di ebollizione dell'azoto liquido\n77 K (-196\u00a0\u00b0C) fino a 223 K (-55\u00a0\u00b0C).\nIn criogenia la scala Kelvin \u00e8 comunemente usata invece di quella Celsius. La scala Kelvin usa lo zero assoluto come zero della scala e quindi 0 K equivalgono a -273,15\u00a0\u00b0C.\nFluidi criogenici.\nTemperatura di ebollizione a pressione atmosferica in kelvin di molti fluidi criogenici.\nApplicazioni industriali.\nAria liquida, azoto liquido ed elio liquido sono usati in molte applicazioni criogeniche. L'azoto liquido \u00e8 il liquido criogenico pi\u00f9 economico e pi\u00f9 usato, ed \u00e8 abbastanza diffuso in tutto il mondo. Durante la guerra fredda, l'elio liquido utilizzato per raggiungere le temperature pi\u00f9 basse era considerato un materiale strategico e gli Stati Uniti non lo commercializzavano con i paesi alleati dell'Unione Sovietica.\nQuesti liquidi vengono conservati in speciali recipienti (dewar), che sono dei contenitori con due pareti separate da alto vuoto.\nIl nome dewar deriva dal suo scopritore James Dewar che \u00e8 colui che ha anche liquefatto per la prima volta l'idrogeno.\nI tipici dewar di laboratorio sono con il fondo semisferico, spesso fatti in vetro e protetti nella parte esterna da un recipiente metallico.\nI dewar per l'elio sono spesso realizzati con un doppio contenitore isolato: il pi\u00f9 esterno contiene azoto liquido e l'interno isolato l'elio liquido.\nI dewar da trasporto per l'elio sono oramai con un solo recipiente a doppia parete, ma lo spazio vuoto \u00e8 riempito con sottilissimi fogli di mylar alluminato che viene comunemente chiamato super isolamento, che evitano l'uso di azoto liquido, grazie alla riduzione del calore irradiato che \u00e8 la forma principale di ingresso termico attraverso le pareti.\nPer trasferire i liquidi criogenici da un recipiente all'altro si usano dei particolari tubi isolati con vuoto detti tubi di trasferimento.\nDistillazione dell'aria.\nLa distillazione dell'aria \u00e8 stata forse la prima applicazione industriale della criogenia. Tutti i gas presenti nell'aria possono essere liquefatti a pressione ambiente abbassandone la temperatura. La tabella che precede elenca le temperature di ebollizione dei vari gas presenti nell'aria. Poi per distillazione frazionata vengono separati vari gas: prima l'ossigeno a 90,18 K, poi l'argon a 87,35 K e infine il residuo \u00e8 azoto. I gas prodotti con questo metodo presentano molte impurit\u00e0, e per alcune applicazioni necessitano di ulteriori processi di purificazione.\nSi contendono il primato mondiale della produzione di tali gas poche societ\u00e0: la francese Air Liquide, le italiane SOL s.p.a. e la SIAD s.p.a., la tedesca Linde che ha acquistato la britannica The BOC Group e la statunitense Praxair, che controlla in Italia la Rivoira S.p.A.\nProcessi criogenici.\nIl campo della criogenia miglior\u00f2 durante la seconda guerra mondiale, quando gli scienziati scoprirono che i metalli portati a bassissime temperature mostravano una maggiore resistenza all'usura. Basandosi su questa teoria dell'indurimento criogenico, Ed Busch fond\u00f2 nel 1966 a Detroit un'industria commerciale dei criogeneratori: la Cryotech. Sebbene la Cryotech si un\u00ec successivamente con la 300 Below per creare la prima e pi\u00f9 grande compagnia commerciale criogenica del mondo, essi originariamente sperimentarono la possibilit\u00e0 di aumentare la durata degli attrezzi metallici del 200-400% usando la tempra criogenica piuttosto della tempra a caldo. Usando azoto liquido, la Cryotech formul\u00f2 la prima versione di un criogeneratore. Sfortunatamente per la Cryotech, i risultati furono instabili, poich\u00e9 i componenti a volte subivano shock termici se raffreddati troppo velocemente. Alcuni componenti nei primi test addirittura si frantumarono a causa delle bassissime temperature. Negli ultimi anni la tecnologia sta migliorando e consegue risultati sempre pi\u00f9 stabili.\nIl processo di trattamento criogenico, non \u00e8 un sostituto del trattamento termico, ma piuttosto una estensione del ciclo di indurimento dei materiali che prevede riscaldamento e rapido raffreddamento. Normalmente la temperatura finale \u00e8 quella ambiente. La ragione \u00e8 che \u00e8 pi\u00f9 economico normalmente non avere impianti criogenici. Ma chiaramente avere come temperatura finale 77 K ampia l'intervallo del trattamento. Non tutte le leghe hanno la stessa composizione chimica per cui l'importanza di tale trattamento dipende anche dalla storia termica e dall'uso che si deve fare degli oggetti.\nUn processo di questo genere richiede spesso vari cicli caldo-freddo e pu\u00f2 richiedere anche quattro giorni. Alcuni materiali che a temperatura ambiente sono soffici ed elastici (gomme e plastiche ad esempio) diventano duri e fragili a basse temperature, questo rende possibile la macinazione a freddo che in inglese viene chiamata con un nome specifico: \"cryomilling\".\nCombustibili criogenici.\nUn altro uso della criogenia sono i combustibili criogenici. Essenzialmente sono ossigeno e idrogeno, usati come carburanti nei missili (anche se \u00e8 pi\u00f9 corretto identificare l'ossigeno come un comburente). Per esempio, lo space shuttle usa ossigeno e idrogeno criogenici come spinta principale per entrare in orbita, e anche i missili costruiti per il programma spaziale sovietico da Sergej Pavlovi\u010d Korol\u00ebv. Ci\u00f2 si trasform\u00f2 nell'oggetto del contendere con il suo rivale Valentin Glushko ingegnere anche lui, che affermava che i combustibili criogenici non erano pratici per grandi razzi come lo sventurato vettore N-1.\nLa russa Tupolev sta compiendo ricerche riguardo al suo progetto Tu-154 utilizzando combustibile criogenico, con la sigla Tu-155. L'aereo usa gas naturale liquefatto (o LNG), e ha compiuto il suo primo volo nel 1989.\nTrasporto di gas naturale.\nIl gas naturale \u00e8 una delle principali fonti di energia fossile sfruttate, assieme al petrolio e al carbone. Presente in numerose aree del globo, per arrivare nelle aree di consumo pu\u00f2 essere compresso o immesso in gasdotti, oppure liquefatto (riducendo il suo volume di circa 600 volte) e trasportato tramite navi metaniere. Questa seconda opzione \u00e8 preferita per lunghi tragitti.\nAltre applicazioni.\nTomografia a risonanza magnetica.\nLa tomografia a risonanza magnetica, indicata con l'acronimo MRI, \u00e8 una tecnica che necessita di campi magnetici stabili e particolarmente intensi che possono essere prodotti solo da magneti superconduttori. I magneti superconduttori utilizzati sono immersi in un bagno di elio liquido. Praticamente tutti i sistemi utilizzano superconduttori tradizionali. Tale applicazione molto diffusa in tutto il mondo occidentale ha reso molto diffuso l'elio liquido.\nPompe criogeniche.\nNei processi di crescita di fili sottili, tipici della industria dei semiconduttori, ma anche dei laboratori di ricerca, si richiede un vuoto spinto con pochi residui contaminanti come ossigeno e acqua. Le bassissime pressioni vengono raggiunte con un sistema a pi\u00f9 stadi che ha come stadio finale molto spesso una criopompa che mantiene una superficie metallica a temperatura molto bassa (circa 10 K) in genere ricoperta da sostanze con elevato rapporto superficie volume per aumentare la portata di aspirazione. In genere questi sistemi sono molto efficienti per rimuovere i gas presenti nell'aria: acqua, ossigeno argon e azoto, meno efficiente per l'idrogeno. \nComunque gli ambienti in questione sono in genere molto piccoli, e le macchine utilizzate hanno potenze refrigeranti di poche decine di watt.\nSensori a infrarossi.\nI sensori a infrarossi comunemente chiamati bolometri, risultano molto pi\u00f9 sensibili se funzionano a temperature criogeniche. Infatti tali dispositivi variano la loro temperatura per effetto della radiazione elettromagnetica che assorbono e per potere misurare la temperatura di un corpo nero debbono avere una temperatura pi\u00f9 bassa del corpo nero stesso. Inoltre a bassa temperatura la loro capacit\u00e0 termica \u00e8 molto pi\u00f9 bassa e quindi diventano molto pi\u00f9 veloci. Per raggiungere la migliore sensibilit\u00e0 sono tenuti anche a frazioni di kelvin (da 50 mK a 300 mK) specialmente se usati in astronomia submillimetrica come nel Herschel Space Observatory e il James Clerk Maxwell Telescope, anche se pi\u00f9 comunemente operano tra 4 e 100 K.\nCrioconservazione.\nLiquidi criogenici, in genere azoto liquido, sono utilizzati per alcune applicazioni quali la conservazione di alcuni cibi e dei vaccini. Il processo nel caso dei vaccini \u00e8 fatto immergendoli rapidamente in azoto liquido.\nI criogeni come l'azoto liquido sono inoltre usati per applicazioni di congelamento e di raffreddamento, ad esempio il congelamento di prodotti di biotecnologia. Alcune reazioni chimiche, come quella usata per produrre statine, devono avvenire a temperature di circa 172 K.\nPer conservare sangue di gruppi sanguigni particolarmente rari si usa mantenerli in azoto liquido.\nElettronica a bassa temperatura.\nL'elettronica tradizionale basata sulla fisica dei semiconduttori ha sicuramente alcuni vantaggi nell'essere utilizzata a bassa temperatura, in particolare il rumore termico diminuisce linearmente con la temperatura. Ma in genere al di sotto di una certa temperatura che dipende dal drogaggio il numero dei portatori di carica diminuisce in maniera esponenziale e i semiconduttori si comportano come degli isolanti. I materiali superconduttori convenzionali che invece funzionano alle temperature criogeniche (elio liquido) permettono di realizzare dispositivi con propriet\u00e0 irrealizzabili con l'elettronica convenzionale; l'elemento di base di tali dispositivi \u00e8 la giunzione Josephson e tra i dispositivi principali basati sulle giunzioni Josephson va sicuramente menzionato lo SQUID.\nContrazione termica.\nLa criogenia con azoto liquido viene applicata a pezzi metallici per rimuovere ossidazioni e vernice, tale risultato viene ottenuto grazie alla capacit\u00e0 dell'azoto liquido di contrarre la sostanza che ricopre tale pezzo metallico pi\u00f9 delle sue dimensioni normali, in tale modo le sostanze da rimuovere si crepano e si gonfiano permettendo di eliminarle con pi\u00f9 facilit\u00e0."}
{"id": "628796", "revid": "339392", "url": "https://it.wikipedia.org/wiki?curid=628796", "title": "Winterthur Barcellona", "text": ""}
{"id": "628799", "revid": "767487", "url": "https://it.wikipedia.org/wiki?curid=628799", "title": "La rabbia giovane", "text": "La rabbia giovane (\"Badlands\") \u00e8 un film del 1973 diretto da Terrence Malick, al suo debutto nella regia, qui anche sceneggiatore, produttore ed interprete in un piccolo ruolo.\nPresentato in concorso al Festival di San Sebasti\u00e1n 1974, ha vinto la Concha de Oro come miglior film.\nLa storia \u00e8 vagamente ispirata a un fatto di cronaca nera degli anni cinquanta, la serie di omicidi in Nebraska e Wyoming commessi dalla coppia dei giovani Charles Starkweather e Caril Ann Fugate.\nNel 1993 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\n1959, Fort Dupree, Dakota del Sud. L'insoddisfatto venticinquenne Kit Carruthers, che si atteggia a James Dean ma deve adattarsi ai lavori pi\u00f9 sgradevoli (spazzino, manovale in un macello), inizia una relazione con la quindicenne Holly, affascinato dal suo sguardo innocente sulla realt\u00e0. Il padre di lei esprime tutta la propria disapprovazione per questo sconveniente rapporto prima uccidendo il cane della figlia adolescente, poi affrontando direttamente Kit: il ragazzo, senza alcuna esitazione, lo uccide in presenza di Holly, che accoglie con totale indifferenza la morte dell'unico genitore.\nIn un primo momento i due provano a vivere in solitudine, in mezzo alla natura selvatica, ma l'idillio ha breve durata: quando vengono scoperti dalla polizia iniziano una fuga per le praterie di Dakota del Sud e Montana, durante la quale Kit lascia dietro di s\u00e9 una scia di sangue, uccidendo con totale distacco emotivo chiunque sembri rappresentare una minaccia.\nQuando Holly decide di non seguirlo pi\u00f9 in quella che aveva affrontato come una romantica avventura per poi scoprire una realt\u00e0 ben diversa, Kit continua la fuga da solo, ma presto si lascia catturare, senza neppure tentare di superare il confine con il Canada. Lui viene condannato a morte, lei dopo aver scontato una pena leggera sposa il figlio del proprio avvocato.\nCommento.\nDefinito dal Dizionario Mereghetti, che gli attribuisce il massimo voto possibile, \u00abuno dei film pi\u00f9 insoliti e preziosi del cinema americano\u00bb, questo primo film di Malick evidenzia gi\u00e0 i peculiari elementi stilistici di tutto il suo cinema: l'uso di una voce fuori campo introspettiva (in questo caso quella di Holly, che sembra narrare la storia leggendo brani del proprio diario adolescenziale) e di musiche suggestive creano un senso di sospensione e di distacco dagli eventi, mentre la macchina da presa alterna splendide immagini di grande fascinazione per la natura alla cruda rappresentazione della violenza dei comportamenti umani. Per quanto riguarda la natura, comuni alla cinematografia successiva sono sia le notevoli riprese panoramiche, sia le riprese macro di insetti, sia il ricorrente amore per alberi ed erba, ben rivelato dallo scambio tra Holly e Kit: \"Bellissimo questo posto!\" - \"\u00c8 merito degli alberi\".\nColonna sonora.\nLa colonna sonora \u00e8 contraddistinta da brani di Carl Orff e da canzoni di James Taylor e Nat King Cole."}
{"id": "628801", "revid": "124043895", "url": "https://it.wikipedia.org/wiki?curid=628801", "title": "Chiesa di Nostra Signora della Pazienza", "text": "La chiesa di Nostra Signora della Pazienza si trova a Uri. L'edificio sacro fu costruito intorno al XVI secolo, anche se la torre del campanile, parte della facciata e parete della cappella del SS. Crocifisso risalgono al XVIII-XIX secolo.\nPrima dell'attuale intitolazione la chiesa era semplicemente dedicata a Santa Maria, titolo che a sua volta era stato trasferito da una chiesa poco distante dall'attuale, che ora prende il nome di Santa Croce, sede dell'omonima Confraternita. Questo raro titolo dato alla Vergine Maria \u00e8 da accostarsi alla tradizionale immagine della Piet\u00e0.\nAttualmente la parrocchia porta lo stesso nome, ma ha sede nella nuova chiesa intitolata a santa Maria di Paulis (Padulis, Paludis, cio\u00e8 della palude) costruita nel 1995.\nLa chiesa \u00e8 sede parrocchiale, gi\u00e0 appartenente all'arcidiocesi di Sassari ma attualmente compresa nella diocesi di Alghero-Bosa."}
{"id": "628802", "revid": "1610933", "url": "https://it.wikipedia.org/wiki?curid=628802", "title": "Cane dalle orecchie corte", "text": ""}
{"id": "628804", "revid": "709565", "url": "https://it.wikipedia.org/wiki?curid=628804", "title": "Chind\u014dgu", "text": "Chind\u014dgu (\u73cd\u9053\u5177) \u00e8 l'arte dell'inventare oggetti \"utili ma inutilizzabili\", inventata dal giapponese Kenji Kawakami.\nGenesi.\nIl Chindogu \u00e8 in realt\u00e0 un'arte creata nel 1980 da Kenji Kawakami, un ingegnere giapponese. Nonostante abbia depositato numerosi brevetti, Kenji Kawakami sostiene l'idea di inventare o innovare senza che ci\u00f2 abbia una finalit\u00e0 commerciale o utilit\u00e0. Egli denuncia il \"consumismo\" e \"utilitarismo\" onnipresente nel mondo moderno.\nUn'associazione con oltre 10.000 membri in tutto il mondo sono: La ICS (international chindougu society)"}
{"id": "628808", "revid": "122498042", "url": "https://it.wikipedia.org/wiki?curid=628808", "title": "Gabriele Bongiorni", "text": "Caratteristiche tecniche.\nMezzala con compiti di regia o pi\u00f9 spiccatamente offensivi, era dotato di buona tecnica di base con cui suppliva a un passo lento. In giovent\u00f9 \u00e8 stato paragonato per stile di gioco a Giacomo Bulgarelli.\nCarriera.\nGiocatore.\nInizia a giocare nell'Oratorio Stradella, passando poi a 16 anni nelle giovanili dell'Asti e quindi in quelle del . Nel 1977 viene acquistato dall'Alessandria, in Serie C: dopo una prima stagione di ambientamento, nel campionato di serie C1 1978-1979 si impone come uno dei migliori giovani della categoria, totalizzando 32 presenze e 5 reti.\nNonostante diverse richieste da societ\u00e0 di categoria superiore, resta in forza ai \"grigi\" anche per il campionato 1979-1980. La stagione \u00e8 negativa per la squadra, che retrocede in Serie C2, e per lo stesso Bongiorni che accusa un vistoso calo di rendimento. A fine campionato lascia l'Alessandria per trasferirsi all'ambizioso Savona, in Serie C2, acquistato in sostituzione di Giorgio Bittolo che era la prima scelta del club ligure, e nonostante l'interessamento di diversi club di Serie B: in Liguria incappa in una nuova stagione deludente anche perch\u00e9 condizionato dallo svolgimento del servizio militare.\nNell'estate 1981 si trasferisce al allenato da Eugenio Fascetti, che lo aveva richiesto gi\u00e0 un anno prima. Con i lombardi esordisce in Serie B, il 13 settembre 1981 in Varese-Cremonese 1-0, e viene subito impiegato come titolare nella formazione che sfiora la promozione in Serie A, classificandosi al quarto posto. Resta nel sodalizio biancorosso fino alla stagione 1984-1985, quando con 15 reti si classifica al terzo posto della classifica marcatori del campionato dietro a Edi Bivi e Franco De Falco. Ciononostante, il Varese retrocede in Serie C1.\nViene quindi acquistato dalla Cremonese, appena retrocessa dalla massima serie. In grigiorosso disputa due campionati, offrendo un rendimento discontinuo, a causa di problemi di collocazione tattica e, nella seconda stagione, di un impiego a singhiozzo da parte di Bruno Mazzia. Dopo aver sfiorato la promozione agli spareggi nell'estate 1987, viene posto sul mercato al termine di un biennio deludente, e passa al neopromosso in cambio di Enrico Piccioni. Con la formazione calabrese manca per la terza volta la Serie A chiudendo al quarto posto il campionato 1987-1988. Nel settembre 1988 viene ingaggiato dall' dell'allora presidente Costantino Rozzi, che gli offre la possibilit\u00e0 ormai insperata di esordire in Serie A a quasi 30 anni, nell'ambito di uno scambio con il difensore Carmelo Miceli. Fatica tuttavia ad imporsi come titolare fra i bianconeri collezionando 16 presenze nella stagione 1988-1989.\nPosto tra i cedibili a fine stagione, accetta di trasferirsi al Trento, in Serie C1, e poi all'Oltrep\u00f2, con cui vince il proprio girone nel Campionato Interregionale 1991-1992 e i successivi spareggi-promozione contro il Crevalcore, oltre al Trofeo Jacinto disputato tra le cinque squadre promosse in Serie C2. Nel 1994 scende in Promozione con la Castellana di Castel San Giovanni, ottenendo il primo posto e la promozione nel campionato di Eccellenza; rimane nella squadra piacentina fino al 1998, con l'intermezzo di un ritorno all'Oltrep\u00f2 nella stagione 1995-1996.\nGioca poi nel Bressana e nel Robbio, entrambe in Promozione, prima di concludere la carriera nelle file del Laveno Mombello, disputando il campionato di Seconda Categoria varesotta\nIn carriera, oltre alle 16 presenze in A, ha totalizzato 245 presenze e 32 reti in Serie B.\nAllenatore.\n, il 29 luglio 2016 viene nominato vice di Ernestino Ramella sulla panchina del , in Serie D, in sostituzione del dimissionario Massimiliano Caniato; il suo incarico si conclude in coincidenza con l'esonero di Ramella, deciso dalla societ\u00e0 l'11 ottobre. Per la stagione 2017/2018 ha accettato l'incarico della societ\u00e0 Lonate Ceppino, squadra di seconda categoria della provincia di Varese.\nNella stagione 2019/20 si trasferisce agli Eagles Caronno Varesino subentrando a pochi mesi dall'inizio del campionato poi sospeso per la pandemia Covid-19. Alla fine del campionato 2020/21, non disputato per la situazione sanitaria, non rinnova con la squadra della provincia varesotta."}
{"id": "628809", "revid": "125346925", "url": "https://it.wikipedia.org/wiki?curid=628809", "title": "Giancarlo Meo", "text": "Biografia.\nInizi\u00f2 la sua carriera come paroliere, scrivendo canzoni di vario genere, compreso il brano erotico a tematica lesbica \"Viens...\", cantato da Virginie et Barbara e inciso dalla EMI Path\u00e9. Ha fondato Banana Records portando nell'occhio pubblico artisti come Easy Going e Vivien Vee. Negli stessi anni ha prodotto la nota \"Gioca Jouer\" di Claudio Cecchetto, sigla del trentunesimo Festival di Sanremo, e i brani \"Walking\", \"Brazilian dancer\" e \"Running\" per Kasso (assieme a Claudio Simonetti).\nAll'inizio degli anni novanta ha creato il marchio Hit Mania, abbinato al lancio di una serie di compilation, in cui compaiono anche famosi artisti europei, come la band L\u00f9napop, il duo Zero Assoluto, la band Aventura con il loro singolo \"Obsesi\u00f3n\", come pure Crazy Frog.\nDagli ultimi anni duemila \u00e8 presidente di un gruppo di societ\u00e0 che include la Universo S.p.A. e la Global Mania Entertainment Ltd., con uffici a Roma e Londra. Il gruppo ha interessi nella discografia, nell'editoria musicale e della carta stampata, negli audiovisivi, nella ristorazione e nel campo immobiliare."}
{"id": "628816", "revid": "228587", "url": "https://it.wikipedia.org/wiki?curid=628816", "title": "Euskal Bizikleta 2006", "text": "La Euskal Bizikleta 2006, trentasettesima edizione della corsa, si svolse in cinque tappe dal 31 maggio al 4 giugno 2006, per un percorso totale di 793,2\u00a0km. Fu vinta dallo spagnolo Koldo Gil che termin\u00f2 in 19h56'45\". La gara faceva parte del calendario dell'UCI Europe Tour 2006 ed era classificata di categoria 2.HC.\nSquadre e corridori partecipanti.\nLe 17 squadre partecipanti alla gara furono:"}
{"id": "628818", "revid": "1610933", "url": "https://it.wikipedia.org/wiki?curid=628818", "title": "Degu", "text": ""}
{"id": "628819", "revid": "74801", "url": "https://it.wikipedia.org/wiki?curid=628819", "title": "Straubing", "text": "Straubing \u00e8 una citt\u00e0 extracircondariale della Baviera, a da Monaco. Ogni anno, dal 1812, si celebra il \"G\u00e4ubodenvolksfest\", la pi\u00f9 grande festa popolare bavarese dopo l\u2019\"Oktoberfest\" della capitale.\nGeografia fisica.\nLa citt\u00e0 \u00e8 al centro del G\u00e4uboden, un'area assai fertile, il cosiddetto \"Kornspeicher Bayerns\" (\"granaio della Baviera\"), alla confluenza della Gro\u00dfe Laber nel Danubio.\nStoria.\nL'odierna citt\u00e0 di Straubing viene fondata dal duca Ludovico I duca di Baviera nel 1218. La zona era comunque abitata da secoli: i romani vi dominarono per ben quattro secoli, chiamandola \"Sorviodurum\".\nOggi la citt\u00e0 \u00e8 un importante centro economico, un polo della biotecnologia bavarese e tedesca.\nConfessioni religiose.\nNel 2005 il 68,1% della popolazione si professava cristiano-cattolico, il 13,8% cristiano-evangelico il 18,1% appartenente ad altra confessione o non credente.\nLa comunit\u00e0 ebraica di Straubing \u00e8 la seconda pi\u00f9 estesa della Baviera (con sinagoga e cimitero), contando membri nel 2002."}
{"id": "628821", "revid": "131358", "url": "https://it.wikipedia.org/wiki?curid=628821", "title": "Julio Cesare Abbadie", "text": ""}
{"id": "628832", "revid": "339392", "url": "https://it.wikipedia.org/wiki?curid=628832", "title": "Oecussi-Ambeno", "text": ""}
{"id": "628834", "revid": "287204", "url": "https://it.wikipedia.org/wiki?curid=628834", "title": "Ardrahan", "text": "Ardrahan (\"Ard Raithin\" in gaelico irlandese) \u00e8 un villaggio nella Contea di Galway, in Irlanda. \nArdrahan \u00e8 conosciuta per i suoi forti circolari. \"Ard\" in gaelico significa \"alto\", mentre \"Raithin\" \"forte circolare\", perci\u00f2 il nome attuale potrebbe derivare da un'espressione che significa \"forte circolare superiore\".\nL'attrazione principale di Ardrahan \u00e8 comunque il Castello di Tullira, una volta di propriet\u00e0 di Edward Martyn (1859-1923), amico di William Butler Yeats e Lady Gregory e che sfortunatamente \u00e8 rimasto propriet\u00e0 privata, con la conseguenza che non \u00e8 aperto al pubblico."}
{"id": "628838", "revid": "36426", "url": "https://it.wikipedia.org/wiki?curid=628838", "title": "Pista Valascia", "text": "La Valascia (etimologia: valle a pericolo di valanghe in dialetto locale) \u00e8 stato uno stadio del ghiaccio (pi\u00f9 precisamente una pista coperta) situato in localit\u00e0 Ambr\u00ec, frazione del comune svizzero di Quinto, in Leventina, ad un'altitudine di circa m s.l.m. e fino alla primavera 2021 ospitava le partite casalinghe dell'Hockey Club Ambr\u00ec-Piotta\nStoria.\nL'impianto fu costruito, ai piedi di un ombroso versante esposto a nord, a seguito della dismissione della vecchia pista di ghiaccio naturale della Cava aperta nel 1937 e chiusa negli anni 1940.\nLa Valascia sorse a pochi metri di distanza dalla vecchia pista, la cui area venne adibita a parcheggio. Il nuovo impianto, gi\u00e0 dotato di tribune stabili e locali di servizio, disponeva per\u00f2 ancora di un campo di gioco in ghiaccio naturale; in pi\u00f9, essendo totalmente scoperta, periodicamente doveva essere sottoposta a interventi di sgombero della neve che vi si accumulava. Il 13 dicembre 1959 venne messo in funzione l'impianto per la produzione di ghiaccio artificiale, che fu inaugurato da un incontro tra le nazionali di Svizzera e Italia, terminato 3-6 per gli ospiti.\nL'impianto rimase privo di una copertura (fatte salve le tettoie sulle tribune) fino al 1979: in quell'anno, constatata la necessit\u00e0 di disporre del ghiaccio anche nella stagione calda, si provvide a realizzare una copertura ad arco, lasciando solo due aperture al di sopra delle estremit\u00e0 del campo. Sempre nel 1979 vennero rinnovate e parzialmente dotate di seggiolini le tribune e a latere della pista venne aperto un ristorante. Visto il successo riscontrato, gi\u00e0 in quegli anni ci fu qualche ipotesi di costruire un nuovo stadio.\nDescrizione.\nL'impianto aveva una capienza di persone ( in posti con seggiolino, sulle gradinate), suddivisi in due tribune laterali e due curve alle estremit\u00e0 del campo: nella Curva sud prendono posto i tifosi della squadra di casa, mentre la Curva nord \u00e8 riservata ai tifosi della squadra ospiti, anche se in anni recenti la capienza era stata ulteriormente ridotta a favore di posti a sedere pi\u00f9 confortevoli.\nTra le strutture della National League A, la vecchia Valascia rappresentava uno degli impianti pi\u00f9 vetusti e dall'ambiente pi\u00f9 caratteristico per molti tifosi. \nQuestioni di carattere pianificatorio legati a pericoli naturali (valanghe) hanno bocciato la possibilit\u00e0 di eseguire ristrutturazioni per adempiere ai requisiti dell'hockey moderno. \nPertanto dopo una lunga valutazione si \u00e8 ritenuto opportuno costruire uno stadio moderno in altra sede, e si \u00e8 trovata la posizione a 600 m dalla vecchia pista fuori dall'abitato sulla piana di Ambr\u00ec tra l'autostrada e l'aerodromo. \nNuovo stadio.\nI lavori di costruzione del nuovo impianto multifunzionale (della capienza di 6775 spettatori) sono iniziati nel 2019 si concluderanno nel 2021. L'ultima partita nel vecchio impianto \u00e8 stata giocata il 5 aprile 2021 contro il Fribourg-Gott\u00e9ron, mentre la prima nel nuovo \u00e8 stata giocata l'11 settembre 2021 contro lo stesso avversario."}
{"id": "628841", "revid": "2178", "url": "https://it.wikipedia.org/wiki?curid=628841", "title": "Rossaveel", "text": ""}
{"id": "628843", "revid": "834", "url": "https://it.wikipedia.org/wiki?curid=628843", "title": "Resistenza politica tedesca", "text": ""}
{"id": "628853", "revid": "599013", "url": "https://it.wikipedia.org/wiki?curid=628853", "title": "Kamaiur\u00e1", "text": "I Kamaiur\u00e1 sono un gruppo etnico del Brasile con una popolazione stimata in 467 individui nel 2011 (Ipeax).\nLingua.\nParlano la lingua kamayur\u00e1 (codice ISO 639-3 kay) che appartiene alle lingue tupi-guaran\u00ed. Molti Kamayura parlano anche il portoghese.\nInsediamenti.\nVivono nello stato brasiliano del Mato Grosso, all'interno del Parco Nazionale dello Xingu. Sono stanziati nella regione della confluenza dei fiumi Kuluene e Kuliseu e nei pressi del lago di \"Ipavu\" (\"acqua grande\" in lingua kamaiur\u00e1). Il villaggio si trova a circa 500 metri dalla riva sud del lago. Nel 1954, dopo una grave epidemia di morbillo, la popolazione si ridusse a 94 membri. Nel 1887 la popolazione era stata stimata in 264 membri.\nOrganizzazione sociale.\nSono in gran parte pescatori e cacciatori. La societ\u00e0 dei Kamayur\u00e1 comprende diversi villaggi, un gruppo di fratelli sono i proprietari di ogni casa, e decidono quali compiti devono essere svolti ogni giorno dai membri. Dopo il matrimonio il marito va a vivere nella casa dei genitori della moglie. Con i matrimoni si formano importanti alleanze.\nI due sessi vengono separati poco dopo la pubert\u00e0. Ai bambini viene insegnato come cacciare le prede con arco e freccia, svolgere lavori pesanti, e come creare un cesto. Devono praticare la lotta ogni giorno per rinforzare i muscoli. Gli viene insegnato come combattere a mani nude e ad avere un forte senso del comando per avere cura delle proprie famiglie in futuro. Questa divisione continua fino a cinque anni.\nLe ragazze imparano a tessere dei tappetini e a svolgere mansioni casalinghe. Dopo alcuni anni sono pronte per sposarsi, assumendo un nuovo nome e facendosi bucare l'orecchio. Imparano a danzare e a prendersi cura della famiglia.\nCommercio.\nArchi e frecce costruiti con materiali di qualit\u00e0, cinture fatte con gusci di chiocciola e oggetti in ceramica vengono scambiati con le altre trib\u00f9. Reti per la pesca, canoe, flauti e amache vengono prodotti come beni specializzati.\nDieta.\nLa dieta tradizionale dei Kamayura \u00e8 formata dal pesce, \"beiju\", porridge, pepe e banane. Il pesce \u00e8 la fonte principale di proteine. Gli uccelli vengono cacciati nella foresta e le bacche vengono consumate come supplemento. La maggior parte degli animali con pelo sono considerati tab\u00f9.\nIl villaggio.\nIl villaggio Kamayur\u00e1 \u00e8 circondato dalla foresta, compreso in un tetto rotondeggiante, decorato con erba (simile allo shabono), e all'interno si trova la \"casa dei flauti\", con strumenti a fiato chiamati \"jakui\", che possono essere usati solo dagli uomini. Di fronte a quella casa si trova una zona adibita a ritrovi, dove gli uomini discutono vari argomenti come la preparazione per la pesca, le feste, etc. Le case di ogni famiglia possiedono un giardino privato."}
{"id": "628862", "revid": "400694", "url": "https://it.wikipedia.org/wiki?curid=628862", "title": "Kamba (Brasile)", "text": "I kamba sono un gruppo etnico del Brasile, vicino all'estinzione, con una popolazione stimata in circa 2.400 individui.\nStoria.\nDiscendenti dall'omonima popolazione boliviana, i kamba parlano la lingua spagnola (codice ISO 639: SPN) e sono principalmente di fede animista.\nVivono nei pressi di Corumb\u00e1, nello stato brasiliano del Mato Grosso do Sul."}
{"id": "628864", "revid": "78273", "url": "https://it.wikipedia.org/wiki?curid=628864", "title": "Anna Politovskaya", "text": ""}
{"id": "628873", "revid": "3732", "url": "https://it.wikipedia.org/wiki?curid=628873", "title": "Opera dei congressi e dei comitati cattolici", "text": "L'Opera dei congressi e dei comitati cattolici, spesso abbreviata in Opera dei congressi, fu un'organizzazione cattolica italiana. Nacque nel 1874 e fu sciolta nel 1904.\nStoria.\nIl 2 ottobre 1871, nel corso di una riunione di esponenti cattolici a Venezia tenutasi nell'imminenza del 300\u00ba anniversario della battaglia di Lepanto (7 ottobre 1571), venne annunciata la formazione di un comitato promotore del I Congresso cattolico italiano. Fu Carlo Cazzani, a nome del Consiglio superiore della Societ\u00e0 della giovent\u00f9 cattolica, a proporre il congresso. Le assise si tennero nei giorni 12-16 giugno 1874, sempre a Venezia. L'anno successivo, al II Congresso (Firenze, 1875) fu annunciata ufficialmente la costituzione dell'\u00abOpera dei Congressi Cattolici in Italia\u00bb (denominazione provvisoria che verr\u00e0 sostituita nel 1881). Il bolognese Giovanni Acquaderni, presidente della Societ\u00e0 della giovent\u00f9 cattolica, fu anche il primo presidente dell'Opera. Papa Pio IX invi\u00f2 un breve di approvazione alla neonata associazione il 25 settembre 1876.\nScopo fondamentale dell'Opera dei congressi era quello di tutelare i diritti della Chiesa, ridotti ai minimi termini dopo l'unificazione italiana, e di promuovere le opere caritative cristiane (dopo il loro scioglimento imposto dalla legislazione antiecclesiastica) coordinando le attivit\u00e0 delle associazioni laicali cattoliche. In ambito nazionale l'organizzazione si uniformava al divieto pontificio contenuto nel \"non expedit\" (le direttive pontificie erano chiare: \"Nessun partito cattolico in Italia per il momento, ma solo azione cattolica\"). In ambito provinciale e comunale si adoperava invece affinch\u00e9 i cattolici si organizzassero e venissero eletti negli consigli locali. Nei primi anni l'Opera organizz\u00f2 l'azione degli adulti, mentre la Societ\u00e0 della giovent\u00f9 cattolica continu\u00f2 a dedicarsi ai giovani. Centro di propulsione del cattolicesimo nazionale, l'Opera favor\u00ec il coordinamento tra le associazioni cattoliche preesistenti; non ag\u00ec su base legittimista, bens\u00ec oper\u00f2 per il suo superamento. I comitati regionali avrebbero dovuto allargare la propria azione fino a scavalcare i confini degli stati preunitari. L'Opera pubblic\u00f2 un suo bollettino ufficiale, il settimanale \"Il Movimento Cattolico\", il cui primo numero usc\u00ec il 1\u00ba gennaio 1880.\nL'Opera dei Congressi era organizzata in modo gerarchico e accentrato, con sede centrale a Venezia e una struttura periferica articolata in comitati regionali, diocesani e parrocchiali; convocava periodicamente i propri congressi nazionali, in cui si discutevano le questioni di maggiore rilevanza per il movimento cattolico. Nel 1881, al congresso di Bologna, l'Opera assunse il nome definitivo. Successivamente conobbe un rapido sviluppo, radicandosi soprattutto in Lombardia e nel Veneto, promuovendo una vasta attivit\u00e0 economica e sociale con la fondazione di casse rurali, societ\u00e0 di mutuo soccorso e cooperative. \nIl gruppo dirigente era riunito nel Comitato generale permanente, la cui attivit\u00e0 venne organizzata nel 1887 (congresso di Lucca) in cinque sezioni: I) Organizzazione, guidata da Giovanni Battista Paganuzzi (1841-1923); II) Economia sociale (diretta da Stanislao Medolago Albani); III) Educazione (guidata da mons. Giacomo Radini Tedeschi); IV) Stampa (diretta da don Francesco Magoni); V) Arte (condotta da Maurizio Dufour). Altre note personalit\u00e0 inserite al vertice dell'Opera furono il giornalista Giuseppe Sacchetti (1845-1906), il conte avvocato Alberto de Mojana (1835-1909), i sacerdoti e fratelli Scotton, Jacopo (1834-1910), Andrea (1838-1915) e Gottardo (1845-1916). Nello stesso anno 1887, 25\u00ba anniversario dalla nomina a vescovo di papa Leone XIII, l'associazione promosse una petizione al Parlamento per la conciliazione e l'indipendenza del pontefice. Furono raccolte oltre mezzo milione di firme.\nNegli anni l'azione propagandistica effettuata dalle associazioni cattoliche aderenti all'Opera port\u00f2 a significativi risultati. Al XV Congresso (Milano, 30 agosto \u2013 3 settembre 1897), vennero diffusi i seguenti dati: 1830 nuovi comitati parrocchiali; 310 nuove sezioni giovanili; 160 nuove casse rurali; 223 nuove societ\u00e0 operaie; 33 periodici e 16 circoli universitari. Il Congresso del 1897 fu il primo ad ottenere una certa risonanza anche sugli organi di stampa non cattolici: la stampa liberale pubblic\u00f2 ampi resoconti, riferendone i dibattiti e le decisioni.\nSull'onda del successo di quelle assise nacquero due nuove riviste cattoliche: in ottobre Giovanni Battista Valente fond\u00f2 a Genova \u00abIl Popolo Italiano\u00bb e nel gennaio del 1898 usc\u00ec a Roma \u00abCultura sociale\u00bb di don Romolo Murri. All'interno dell'Opera dei congressi permanevano due tendenze: vi era chi la considerava unicamente come un'associazione di educazione cristiana (i soci pi\u00f9 adulti); altri invece volevano farne un partito (i giovani). \nIl 1898 fu un anno cruciale per tutto il movimento cattolico italiano. I moti di piazza di Milano suscitarono una vasta impressione presso i ceti popolari; la repressione che ne segu\u00ec colp\u00ec indifferentemente socialisti e cattolici: anche questi ultimi furono infatti accusati di preparare un complotto insurrezionale contro lo Stato. Sulle associazioni dell'Opera si abbatterono i provvedimenti repressivi del governo: vennero soppressi 4 comitati regionali, 70 comitati diocesani, 2.600 comitati parrocchiali, 600 sezioni giovanili e 5 circoli universitari. Molti giornali vennero chiusi. A Milano furono sciolti tutti i Comitati Cattolici (circolare del 26 maggio 1898).\nAl congresso di Roma del 1900 le due correnti (adulti e giovani) si scontrarono per la prima volta. La novit\u00e0 fu che il nuovo presidente, Giovanni Battista Paganuzzi, si schier\u00f2 a favore dell'azione politica. L'anno seguente papa Leone XIII pubblic\u00f2 la \"Graves de Communi Re\". L'enciclica era rivolta a tutte le associazioni cattoliche. La Santa Sede chiar\u00ec che i laici dovevano impegnarsi nell'apostolato e non in politica. Nel 1902 Giovanni Battista Paganuzzi rassegn\u00f2 le dimissioni. I tempi stavano cambiando rapidamente e l'affermarsi dei movimenti cristiano-democratici, favorevoli all'attenuazione del \"non expedit\", se non alla sua sospensione, fece innescare una crisi interna. Al congresso di Bologna (1903) per la prima volta prevalsero i giovani capeggiati da don Romolo Murri: il movimento si spezz\u00f2 in due tronconi. Quando il conflitto tra le due anime dell'Opera apparve irrisolvibile, Papa Pio X decise lo scioglimento dell'organizzazione stessa (28 luglio 1904), ad eccezione della II Sezione permanente (Economia sociale).\nCon la soppressione dell'Opera dei Congressi si veniva a creare un vuoto, che doveva essere necessariamente colmato. Nel giugno 1905 il pontefice promulg\u00f2 l'enciclica \"Il Fermo Proposito\", nella quale dett\u00f2 nuove norme di azione e di organizzazione. \nAl posto dell'Opera nacquero tre distinte organizzazioni, indipendenti tra loro:\nL'esigenza fondamentale per i cattolici rimaneva l'opera di formazione spirituale. Le tre Unioni appena create venivano subordinate ad essa e soggette all'autorit\u00e0 dei vescovi.\nDivenuto Papa Benedetto XV, fu costituita la Giunta permanente dell'Azione Cattolica (25 febbraio 1915, presidente Giuseppe Dalla Torre, segretario don Luigi Sturzo).\nL'Unione Economico-Sociale e l'Unione Elettorale Cattolica cessarono di esistere in seguito alla fondazione, rispettivamente, della Confederazione italiana dei lavoratori (1918) e del Partito Popolare Italiano. Nel 1922 Papa Pio XI sciolse l'Unione Popolare allorch\u00e9 fu istituita l'\u00abUnione nazionale uomini cattolici\u00bb.\nCronologia dei congressi.\nI congressi organizzati dall'Opera furono i seguenti:"}
{"id": "628874", "revid": "125038999", "url": "https://it.wikipedia.org/wiki?curid=628874", "title": "Parco regionale Valle del Treja", "text": "Il Parco Naturale Regionale Valle del Treja \u00e8 un'area naturale protetta del Lazio, istituita con legge regionale nel 1982, compresa nei territori del comune di Calcata in provincia di Viterbo e Mazzano Romano in provincia di Roma. Ha una superficie di 628 ettari.\nL'area protetta, che misura circa 600 ettari, si estende in una zona impervia ricoperta da una fitta vegetazione e percorsa dal fiume Treja. Il Treja nasce dai monti Sabatini e solca profonde gole ricoperte da una fitta e lussureggiante vegetazione forestale fino al divenire caratteristico ambiente fluviale della Valle del Tevere al , dove il Treja termina il suo percorso, confluendo nel Tevere.\n\u00c8 facilmente raggiungibile essendo compresa tra la via Cassia e la via Flaminia.\nL'area \u00e8 di notevole suggestione naturalistica, caratterizzata dalla presenza del fiume Treja che scorre su di un letto di roccia tufacea che si interrompe in piccole e suggestive cascatelle nella zona di Monte Gelato, Mola di Mazzano.\nTutta l'area \u00e8 visitabile a piedi o a cavallo seguendo dei percorsi segnalati. Gli uffici del parco si trovano nel centro storico di Calcata, mentre la sede legale \u00e8 a Mazzano.\nNella zona del parco sono presenti resti di insediamenti dall'epoca preistorica all'epoca arcaica, dove si trovano i resti del centro arcaico di Narce di cultura affine a quella falisca Falisci.\nFauna e flora.\nLa zona \u00e8 abitata da molte specie animali: la volpe, il tasso, l'istrice, la donnola, il picchio e la ghiandaia, mentre i falchi come nibbi, gheppi, e poiane prediligono le radure circostanti. Tra i rapaci notturni sono presenti: il gufo, la civetta, il barbagianni e l'allocco.\nIl paesaggio naturale offre una densa vegetazione dove prosperano il leccio, l'orniello, la fillirea, il corbezzolo, il caprifoglio, l'erica arborea, il bagolaro, il carpino, l'acero campestre, il nocciolo, il sambuco, la sanguinella, l'edera, la vitalba, il cerro, il rovere, la roverella, il pioppo bianco e nero, il salice rosso e bianco, il farfaraccio, gli equiseti e le felci, i canneti, la cannuccia di palude e tifa. Tra le specie erbacee sono presenti l'orchidea, i narcisi, Vinca o pervinca, ranuncolo, i ciclamini, le primule e le mammole.\nLe cascate di Monte Gelato.\nNei pressi della localit\u00e0 Monte Gelato il fiume Treja forma delle piccole cascate, in corrispondenza di un antico mulino ad acqua. Il luogo \u00e8 stato utilizzato come scenario in non meno di un centinaio di film. \u00c8 attrattiva turistica in particolare nella stagione estiva.\nBalneabilit\u00e0.\nIl fiume Treja raccoglie le acque meteoriche di un ampio bacino idrografico, di circa 490 chilometri quadrati. Essendo la quota media del territorio di circa 200 metri sul livello del mare, \u00e8 facile comprendere che tutto ci\u00f2 che viene dilavato dalle piogge, prima o dopo viene raccolto in questo fiume. In prossimit\u00e0 delle cascatelle di Monte Gelato, si innesta sul fiume un piccolo affluente, proveniente dal depuratore della zona di Santa Lucia, nel comune di Campagnano di Roma. Il Treja, come tutti i fiumi italiani, non \u00e8 balneabile per legge.\nSorgenti.\nL'area di Monte Gelato \u00e8 prossima a quella di un noto stabilimento di acqua effervescente naturale. Lungo il fiume Treja, alcune centinaia di metri dopo il laghetto sull'argine sinistro, si possono trovare rivoli provenienti da fessure della roccia dalle quali esce acqua lievemente effervescente. Proseguendo il sentiero sull'argine sinistro del Treja, dopo circa un chilometro dalle cascate di Monte Gelato si incontra a sinistra il sentiero 004 Fonte di Virginio che costeggia un fosso, \u00e8 possibile rifornirsi di acqua fresca ed effervescente presso la Fontana Salsa."}
{"id": "628876", "revid": "599013", "url": "https://it.wikipedia.org/wiki?curid=628876", "title": "Kambeba", "text": "I Kambeba sono un gruppo etnico del Per\u00f9 (dove sono noti anche come Omagua) e del Brasile con una popolazione stimata in circa 3.500 individui in Per\u00f9 nel 1994 (stima non ufficiale) e 347 individui in Brasile nel 2006 (Funasa).\nLingua.\nI membri residenti in Per\u00f9 parlano la lingua omagua (codice ISO 639-3 omg) che appartiene alle lingue tupi-guaran\u00ed mentre nei gruppi in Brasile solo gli anziani e i capi nel corso degli incontri ufficiali con i bianchi utilizzano la lingua madre.\nInsediamenti.\nVivono in Per\u00f9 e nello stato brasiliano dell'Amazonas. In Per\u00f9 sono stanziati principalmente intorno alla capitale Lima, nelle sue zone periferiche. In Brasile, vivono in cinque villaggi, di cui quattro nella regione del fiume Solim\u00f5es e uno sul corso inferiore del Rio Negro, alla foce del fiume Cuieiras. Altre famiglie di Kambeba vivono a Manaus e sul corso superiore del Solim\u00f5es nel territorio dell'etnia Ticuna. Secondo alcune fonti Kambeba, altre duecento famiglie vivono sul Solim\u00f5es, il che porterebbe la stima totale della popolazione in territorio brasiliano ad oltre 1.500 individui, stima non confermata da alcun censimento."}
{"id": "628877", "revid": "110157", "url": "https://it.wikipedia.org/wiki?curid=628877", "title": "Kambiwa", "text": " \nI Kambiwa sono un gruppo etnico del Brasile che ha una popolazione stimata in circa 1.578 individui. Parlano la lingua Kambiwa (codice ISO 639: QKH) e sono principalmente di fede animista.\nVivono nello Stato brasiliano di Pernambuco. Molti componenti di questo gruppo non parlano pi\u00f9 la lingua Kambiwa ma adoperano la lingua portoghese. Sono prossimi all'estinzione."}
{"id": "628883", "revid": "599013", "url": "https://it.wikipedia.org/wiki?curid=628883", "title": "Kampa", "text": ""}
{"id": "628884", "revid": "228587", "url": "https://it.wikipedia.org/wiki?curid=628884", "title": "Ucayali Ash\u00e9ninca", "text": ""}
{"id": "628885", "revid": "1711941", "url": "https://it.wikipedia.org/wiki?curid=628885", "title": "Lakhmidi", "text": "I Lakhmidi (), meno comunemente chiamati anche Munadhiridi (, lett. \"dei Mundhir\"), furono una popolazione araba cristiana che visse nella Mesopotamia meridionale (oggi Iraq meridionale) e che ebbe dal 266 come sua capitale al-\u1e24\u012bra, celeberrima ai suoi tempi per il gran numero di palazzi (come quello di Khawarnaq) e di terme, nonch\u00e9 per i suoi giardini e i suoi palmeti. I poeti la descrissero come un Paradiso in terra e un poeta arabo parl\u00f2 del suo gradevole clima e della sua bellezza dicendo: \"un giorno ad al-H\u012bra \u00e8 meglio di un anno di cure\". Le rovine di al-H\u012bra sorgono a 3,5\u00a0km a sud di Kufa, sulla sponda destra del fiume Eufrate.\nStoria.\nIl regno lakhmide fu retto dalla trib\u00f9 dei Ban\u016b Lakhm. Il fondatore della dinastia fu \u02bfAmr, il cui figlio Imru\u02be al-Qays (da non confondere col famoso poeta Imru\u02be al-Qays che visse nel VI secolo) si convert\u00ec al Cristianesimo. Gradualmente si convert\u00ec l'intera citt\u00e0. Imru\u02be al-Qays sogn\u00f2 un regno arabo unito e indipendente e, a seguito di questo sogno, s'impadron\u00ec di varie citt\u00e0 dell'Arabia e sconfisse il sovrano (\"tubba\u02bf\") di Himyar Shimrir al-A\u02bfsha. Form\u00f2 poi un grande esercito e cre\u00f2 una marina militare, che consistette in una flotta di navi che operava con le popolazioni della costa del Bahrein. Da questa posizione attacc\u00f2 le citt\u00e0 costiere della Persia (Iran) (che a quel tempo era in piena guerra civile, dovuta a dispute successorie), razziando persino la terra natale dei re sasanidi: la provincia del Pars (F\u0101rs).\nNel 325 i Persiani, condotti da Sapore II, avviarono una campagna militare contro i regni arabi. Quando Imru\u02be al-Qays cap\u00ec che un potente esercito persiano di 60.000 guerrieri si stava avvicinando al suo regno, chiese aiuto all'Impero romano. Costante I promise di aiutarlo ma non fu in grado di fornirgli quel soccorso di cui egli aveva bisogno. I Persiani avanzarono verso al-\u1e24\u012bra e una serie di battaglie sfortunate ebbe luogo presso la capitale lakhmide, portando alla resa di varie citt\u00e0. Sapore II sgomin\u00f2 l'esercito lakhmide e conquist\u00f2 la capitale e ordin\u00f2 lo sterminio della sua popolazione come vendetta per le sue incursioni nel Pars. In ci\u00f2 il giovane Sapore ag\u00ec assai pi\u00f9 violentemente del normale a quell'epoca, per dimostrare ai regni arabi e alla nobilt\u00e0 persiana il suo potere e la sua autorit\u00e0. Il titolo in lingua araba di Sapore \u00e8 \"Dh\u016b l-Aktaf\", che significa \"Colui che squarcia le spalle\", visto che questo \u00e8 ci\u00f2 che fece ad alcuni dei suoi prigionieri.\nEgli insedi\u00f2 Aws ibn Qallam e concesse alla citt\u00e0 l'autonomia, rendendo cos\u00ec il regno uno Stato-cuscinetto tra il territorio metropolitano dell'Impero persiano e il territorio degli altri arabi della Penisola araba.\nImru\u02be al-Qays fugg\u00ec in Bahrayn e poi in Siria, portando con s\u00e9 il sogno di una nazione araba unificata, invocando il promesso aiuto di Costante I che per\u00f2 non si concretizz\u00f2 mai e in quest'attesa egli rimase fino alla sua morte. Con lui fin\u00ec il suo sogno unificatore, concretizzato solo con l'avvento dell'Islam. Quando mor\u00ec fu seppellito ad al-Nam\u0101ra, nel deserto siriano. La sua iscrizione funebre \u00e8 scritta in un tipo di scrittura estremamente difficile da capire ma recentemente essa \u00e8 stata considerata il primo esempio di paleo-arabo. In essa Imru\u02be al-Qays si proclamava \"Re di tutti gli arabi\" e vantava di aver condotto con successo campagne militari nell'intero settentrione arabo e nel centro della Penisola, fino ai confini con l'oasi sud-arabica di Najr\u0101n. Due anni dopo la sua morte, nel 330, una rivolta scoppi\u00f2 allorch\u00e9 Aws ibn Qall\u0101m fu ucciso da \u02bfAmr, figlio di Imru\u02be al-Qays.\nI principali rivali dei Lakhmidi furono in seguito i Ghassanidi, che erano vassalli dei sovrani maggiormente nemici dei Sasanidi: l'Impero bizantino. Il regno lakhmide fu il principale centro della comunit\u00e0 cristiana nestoriana che fu protetta dai Sasanidi, in quanto opposta all'Ortodossia bizantina. Essi restarono influenti durante tutto il VI secolo.\nNel 602, nondimeno, l'ultimo re lakhmide, al-Nu\u02bfm\u0101n III, fu messo a morte dallo sh\u0101hansh\u0101h sasanide Khosrau II per l'infondato sospetto di tradimento e il regno lakhmide fu annesso all'Impero persiano sasanide. Questo agevol\u00f2 non poco l'Islam, che trov\u00f2 in quella che era diventata una satrapia persiana un atteggiamento ostile ai persiani e favorevole ai musulmani, arabi anch'essi come gli abitanti del dominio lakhmide. La citt\u00e0 di al-\u1e24\u012bra a quel punto era stata pressoch\u00e9 abbandonata e i suoi resti furono riciclati dai musulmani per erigere il campo fortificato (\"mi\u1e63r\") della vicina Kufa."}
{"id": "628887", "revid": "228587", "url": "https://it.wikipedia.org/wiki?curid=628887", "title": "Piaga", "text": ""}
{"id": "628894", "revid": "1652635", "url": "https://it.wikipedia.org/wiki?curid=628894", "title": "Elettroluminescenza", "text": "L'elettroluminescenza \u00e8 un particolare tipo di luminescenza che caratterizza alcuni materiali in grado di emettere luce sotto l'azione di un campo elettrico, ovvero quando attraversati da una corrente elettrica. L'elettroluminescenza \u00e8 differente dall'emissione di luce dovuta ad una sollecitazione termica (incandescenza) o all'azione di agenti chimici (chemiluminescenza).\nDescrizione.\nL'elettroluminescenza \u00e8 il risultato della ricombinazione di elettroni e lacune in un dato materiale, normalmente un semiconduttore. Gli elettroni eccitati rilasciano l'energia sotto forma di fotoni, e quindi di luce. Prima della ricombinazione, gli elettroni e le lacune sono separati in due distinte zone che formano una giunzione p-n. Ci\u00f2 pu\u00f2 avvenire grazie al drogaggio del materiale, come nel funzionamento dei LED, oppure grazie all'eccitazione dovuta all'impatto di elettroni ad alta energia accelerati da un forte campo elettrico, come accade ai fosf\u00f2ri nei display elettroluminescenti."}
{"id": "628895", "revid": "13648", "url": "https://it.wikipedia.org/wiki?curid=628895", "title": "Palestina storica", "text": ""}
{"id": "628897", "revid": "262457", "url": "https://it.wikipedia.org/wiki?curid=628897", "title": "Purusha", "text": ""}
{"id": "628900", "revid": "599013", "url": "https://it.wikipedia.org/wiki?curid=628900", "title": "Kanamari", "text": "I Kanamari sono un gruppo etnico del Brasile che ha una popolazione stimata in 1.654 individui (2006).\nLingua.\nParlano la lingua Kanamari, lingua che appartiene alla famiglia linguistica Katukina. Si auto-identificano con il termine \"tukuna\" che significa \"persone\", termine che utilizzano anche per indicare gli altri popoli indigeni le cui lingue appartengono alla famiglia linguistica Katukina.\nInsediamenti.\nVivono nello stato brasiliano di Amazonas. Originariamente vivevano nelle zone degli affluenti del fiume Juru\u00e1 e nelle zone dei fiumi Itaqua\u00ed, Javari e Japur\u00e1. Oggi vivono in varie riserve indigene: nella riserva indigena Vale do Javari, sui fiumi Curu\u00e7\u00e1, Javari, Itaqua\u00ed e Juta\u00ed, nella riserva indigena Mawetek, una zona comprendente gli affluenti sinistri del fiume Juru\u00e1, nell'area indigena Kanamari, nei pressi degli affluenti destri dello Juru\u00e1, vicino alla citt\u00e0 di Eirunep\u00e9, e nelle aree di Mara\u00e3 e Parana do Paric\u00e1, nei pressi del fiume Japur\u00e1. Altri 60 Kanamri vivono nella zona di Umaria\u00e7\u00fa, sul fiume Solim\u00f5es, un'area in cui sono stanziati anche dei Ticuna. Sono strettamente correlati agli altri due gruppi Katukina, i Katukina do Rio Bi\u00e1 e i Tsohom-dyapa."}
{"id": "628902", "revid": "287204", "url": "https://it.wikipedia.org/wiki?curid=628902", "title": "Kanoe", "text": " \nI Kanoe (o anche Cano\u00e9, Capixana, Capichana, Capishana, Canoe, Kano\u00ea, Kano\u00e9, Kapixan\u00e1) sono un gruppo etnico del Brasile (Rond\u00f4nia) che ha una popolazione stimata in circa 150 individui. Parlano la lingua Kanoe (codice ISO 639: KXO) e sono principalmente di fede animista.\nVivono nello Stato brasiliano di Rond\u00f4nia, nei pressi del fiume Guapor\u00e9. Sono vicini all'estinzione. Denominazioni alternative: Cano\u00e9, Guarat\u00e9gaya, Guarategaja, Koaratira, Guaratira, Amniap\u00e9, Mekem, Mek\u00e9ns, Mequem, Mequen, Mequens, Muki."}
{"id": "628903", "revid": "287204", "url": "https://it.wikipedia.org/wiki?curid=628903", "title": "Supercontinente", "text": "In geologia, un supercontinente \u00e8 una massa di terra che comprende pi\u00f9 di un cratone. Alcuni studiosi preferiscono definire il supercontinente come \"raggruppamento di quasi tutti i continenti\", il che lascia maggior spazio all'interpretazione ed \u00e8 pi\u00f9 semplice da applicare alla situazione del Precambriano.\nNell'attuale conformazione geofisica della Terra sono a volte considerati supercontinenti l'Eurafrasia, l'Eurasia e l'America.\nStoria dei supercontinenti in ordine cronologico.\nComunemente, i paleogeografi usano il termine supercontinente per fare riferimento a masse di terra singole che comprendono tutti i continenti moderni\n1) Il primo supercontinente di cui si abbia conoscenza \u00e8 stato Vaalbara. Si form\u00f2 da protocontinenti diventando supercontinente 3,6 miliardi di anni fa (3,6 Ga) e si scisse circa 2,8 Ga. \n2) Kenorlandia si form\u00f2 circa 2,7 Ga e si scisse dopo 2,5 Ga nei protocontinenti (cratoni) Laurentia, Baltica, Australia e Kalahari.\n3) Nena si form\u00f2 2 Ga dall'unione di Arctica, Baltica e parte di Atlantica.\n4) Columbia si form\u00f2 1,8 Ga, per unione di Nena e Atlantica, scindendosi 1,5 Ga.\n5) Rodinia crebbe fra 1,2 e 1 Ga, dall'unione di Ur, Atlantica, Baltica e Nena e si scisse intorno a 750 milioni di anni fa.\n6) Gondwana, Laurasia e Pannotia si originarono per la scissione di Rodinia.\n7) Euramerica si form\u00f2 500 milioni di anni fa dalla fusione di Laurentia, Baltica e Avalonia. \n8) Pangea si form\u00f2 290 milioni di anni fa per riunione di Gondwana e Laurasia.\n9) Eurafrasia e America sono gli attuali supercontinenti derivanti dalla Pangea.\nI movimenti delle placche tettoniche rimisero insieme i pezzi della Rodinia con una diversa disposizione durante il tardo Paleozoico, formando la Pangea. La Pangea successivamente si scisse nella Laurasia, supercontinente dell'emisfero nord e nella Gondwana, supercontinente dell'emisfero sud.\nSecondo alcuni autori la formazione dei supercontinenti presenta una certa ciclicit\u00e0, che li porta a formarsi e scindersi con una periodicit\u00e0 dell'ordine di 250 milioni di anni, conosciuto come \"Ciclo di Wilson\"\nTabella dei supercontinenti.\nLa seguente tabella presenta un elenco parziale dei supercontinenti delle epoche passate di cui i paleogeografi ipotizzano l'esistenza (i tempi sono indicati in miliardi di anni; tutte le cifre evidentemente sono ipotetiche).\n(*) \"Non propriamente supercontinenti\"\nProbabili supercontinenti futuri.\nI geologi hanno ipotizzato la formazione futura di altri supercontinenti, fra cui l'Eurafrasia (tra circa 30 milioni di anni), l'Austro-Eurafrasia (60 milioni di anni), l'Austro-Antartide-Eurafrasia (130 milioni di anni) e la Pangea Ultima (da 250 a 400 milioni di anni)."}
{"id": "628904", "revid": "46931", "url": "https://it.wikipedia.org/wiki?curid=628904", "title": "Cano\u00e9", "text": ""}
{"id": "628906", "revid": "46931", "url": "https://it.wikipedia.org/wiki?curid=628906", "title": "Kano\u00e9", "text": ""}
{"id": "628914", "revid": "1788047", "url": "https://it.wikipedia.org/wiki?curid=628914", "title": "Kantarur\u00e9", "text": " \nI Kantarur\u00e9 sono un gruppo etnico del Brasile che ha una popolazione stimata in circa 353 individui. Parlano la lingua portoghese (codice ISO 639: POR) e sono principalmente di fede animista.\nVivono a nord dello stato brasiliano di Bahia, nei pressi dei villaggi di Serra Grande e Batida, e nella riserva indigena di Kantarur\u00e9, omologata nel 2001."}
{"id": "628915", "revid": "1272592", "url": "https://it.wikipedia.org/wiki?curid=628915", "title": "Walter Ferreri", "text": "Biografia.\nLe sue origini sono sarde, precisamente di Buddus\u00f2, paese della provincia di Sassari.\nLavora presso l'Osservatorio Astronomico di Pino Torinese (Torino) dove si occupa di relazioni esterne. Per i suoi lavori sugli asteroidi e per averne scoperti circa una quarantina, nel 1987 \u00e8 stato imposto il suo nome al pianetino 3308 Ferreri.\n\u00c8 membro di varie Associazioni astronomiche italiane e straniere e, in particolare, dal 1988, \u00e8 socio della commissione 20 dell'Unione Astronomica Internazionale. Si occupa assiduamente di divulgazione scientifica, nel 1977 ha fondato la rivista di astronomia, Orione, della cui pubblicazione attuale, Nuovo Orione, \u00e8 direttore scientifico. \nTra i lavori di ricerca affrontati si annoverano quelli di tipo astronometrico su asteroidi dinamicamente instabili, comete peculiari e sul sistema Plutone-Caronte.\nAttualmente partecipa a esperimenti di impatti ad ipervelocit\u00e0. \nLibri.\nAutore di molti testi, tra questi \u00e8 coautore con Margherita Hack e Pippo Battaglia del libro \"Origine e fine dell'universo\" (2002). \nNel 1993 gli \u00e8 stata conferita la Targa Giuseppe Piazzi per la divulgazione scientifica."}
{"id": "628916", "revid": "77358", "url": "https://it.wikipedia.org/wiki?curid=628916", "title": "Manuale d'amore - capitoli successivi", "text": ""}
{"id": "628918", "revid": "77358", "url": "https://it.wikipedia.org/wiki?curid=628918", "title": "Manuale d'amore 2", "text": ""}
{"id": "628919", "revid": "767487", "url": "https://it.wikipedia.org/wiki?curid=628919", "title": "Kapinawa", "text": " \nI Kapinawa (o anche Capinaw\u00e1, Kapon) sono un gruppo etnico del Brasile che ha una popolazione stimata in circa 422 individui. Parlano la lingua portoghese (D:Brazilian Portuguese-POR05) e sono principalmente di fede animista.\nVivono nello Stato brasiliano di Pernambuco. Molti Kapinawa oggi parlano il portoghese come lingua madre. Sono prossimi all'estinzione."}
{"id": "628920", "revid": "46931", "url": "https://it.wikipedia.org/wiki?curid=628920", "title": "Capinaw\u00e1", "text": ""}
{"id": "628921", "revid": "77358", "url": "https://it.wikipedia.org/wiki?curid=628921", "title": "Kapon", "text": ""}
{"id": "628922", "revid": "628767", "url": "https://it.wikipedia.org/wiki?curid=628922", "title": "Karahawyana", "text": " \nI Karahawyana (o anche Karafawyana) sono un gruppo etnico del Brasile che ha una popolazione stimata in circa 43 individui. Parlano la lingua Karahawyana (codice ISO 639: XKH) e sono principalmente di fede animista.\nVivono nello stato brasiliano di Amazonas, vicino ai Waiwai. Sono quasi estinti; gli ultimi Karahawyana rimasti si sono stabilmente inseriti nella comunit\u00e0 Waiwai assorbendone la lingua. "}
{"id": "628923", "revid": "46931", "url": "https://it.wikipedia.org/wiki?curid=628923", "title": "Karafawyana", "text": ""}
{"id": "628925", "revid": "22356", "url": "https://it.wikipedia.org/wiki?curid=628925", "title": "Glossotherium", "text": "Il glossoterio (gen. \"Glossotherium\") era un grande mammifero xenartro vissuto nel Pliocene e nel Pleistocene (tra 2 milioni di anni fa e 12.000 anni fa) in Sudamerica.\nArtigli ricurvi e lingua lunga.\nLungo circa quattro metri, questo grande animale imparentato con gli attuali bradipi era in grado di assumere una posizione bipede reggendosi sulla coda robusta. Questa posizione gli permetteva di cibarsi delle alte fronde degli alberi, allungando le zampe anteriori munite di artigli ricurvi per portare alla bocca le foglie. Probabilmente il glossoterio possedeva una lunga lingua prensile (il nome significa pi\u00f9 o meno \"bestia lingua\") che permetteva all'animale di inghiottire i ramoscelli. A causa della sua taglia e della sua forza, il glossoterio aveva ben pochi nemici naturali, ad eccezione forse delle tigri dai denti a sciabola del genere \"Smilodon\". Si presume che il glossoterio si sia estinto circa 12.000 anni fa, verso la fine del Pleistocene.\nConfusione tassonomica.\nI resti di glossoterio sono stati rinvenuti esclusivamente in Sudamerica, ma un genere assai simile, \"Paramylodon\", \u00e8 stato ritrovato in Nordamerica, e spesso i resti di quest'ultimo animale sono stati confusi e assegnati erroneamente a \"Glossotherium\". I primi esemplari di glossoterio sono conosciuti nel Pliocene, e sono rappresentati dalla specie G. chapadmalense. Tutti gli esemplari pleistocenici, invece, sono attribuiti alla ben nota specie G. robustum. In realt\u00e0 \u00e8 possibile che vi fossero altre specie, e l'intero genere ha bisogno di una revisione tassonomica; nel 2019 \u00e8 stata descritta una nuova specie, G. phoenesis, proveniente dal Pleistocene superiore del Brasile."}
{"id": "628941", "revid": "767487", "url": "https://it.wikipedia.org/wiki?curid=628941", "title": "Coleman Hawkins", "text": "Coleman Hawkins \u00e8 universalmente riconosciuto come il padre del sassofono jazz, e come il musicista che ha contribuito all'identificazione tra jazz e sassofono.\nFino all'avvento del suo rivale Lester Young e dei bopper che (in parte) ne seguirono le orme stilistiche, il suono e il fraseggio di Coleman Hawkins definirono il sassofono jazz. Lester Young ricorda che la moglie di Fletcher Henderson, che lo ospitava, gli suonava ogni giorno dischi di Hawkins perch\u00e9 egli imparasse a suonare come lui (cosa che Young non aveva la minima intenzione di fare). Anche negli anni successivi, fino alla sua morte ed oltre, i sassofonisti si differenziarono per la sonorit\u00e0 \"alla Hawkins\" o \"alla Young\".\nLa sua interpretazione di \"Body and Soul\" del 1939 resta la massima per il brano e lo pone tra i principali classici del periodo, alla pari di lavori come \"West End Blues\" di Louis Armstrong.\nBiografia.\nDopo gli anni giovanili, trascorsi a Chicago e a Topeka e diplomatosi in musica, Hawkins inizi\u00f2 la sua carriera suonando in Kansas. Arruolato nei Jazz Hounds di Mamie Smith dal 1921 al 1923, dove conobbe Garvin Bushell, Everett Robbins, Bubber Miley ed Herb Flemming, Hawkins si stabil\u00ec a New York con l'orchestra di Fletcher Henderson, dove ebbe come collega Louis Armstrong e con la quale rimase fino al 1934 alternando il clarinetto e il sassofono basso al sassofono tenore. Nel corso di quegli anni, Hawkins modific\u00f2 molto il suo stile, e acquis\u00ec una grande notoriet\u00e0 come solista.\nNel corso degli anni trenta, Hawkins fu in tour in Europa per cinque anni, a partire dal 1934. Al suo ritorno negli Stati Uniti, incise la versione di \"Body And Soul\" che sarebbe diventata un classico del jazz. Nel corso degli anni quaranta e cinquanta lavor\u00f2 poi sulla Cinquantaduesima strada al Kelly's Stable, dirigendo gruppi di cui facevano parte, tra gli altri, Thelonious Monk, Oscar Pettiford, Miles Davis e Max Roach, e fu in tourn\u00e9e capeggiando gruppi che arruolavano J.J. Johnson e Fats Navarro e con l'orchestra di Howard McGhee.\nMolto ricettivo alle principali innovazioni stilistiche della musica Jazz, nel 1944 Hawkins fu il caporchestra della prima registrazione bebop di tutti i tempi, cui presero parte Dizzy Gillespie, Don Byas, Pettiford e Roach.\nAttivo fino alla seconda met\u00e0 degli anni sessanta, suonando con Duke Ellington, Sonny Rollins e facendo regolari concerti al Village Vanguard di Manhattan. Hawkins incise per l'ultima volta nel 1966. Gli ultimi anni lo videro tuttavia scivolare nell'alcolismo.\nHawkins mor\u00ec di polmonite al Bellevue Hospital di New York. Venne sepolto al Woodlawn Cemetery, nel Bronx.\nDiscografia.\nCome \"sideman\".\nCon Benny Carter\nCon Eddie \"Lockjaw\" Davis\nCon Dizzy Gillespie\nCon Tiny Grimes\nCon Lambert, Hendricks &amp; Bavan\nCon Abbey Lincoln\nCon Shelly Manne\nCon Thelonious Monk\nCon Bob Prince\nCon Max Roach\nCon Pee Wee Russell\nCon Ben Webster\nCon Randy Weston\nCon Joe Williams"}
{"id": "628942", "revid": "125124249", "url": "https://it.wikipedia.org/wiki?curid=628942", "title": "Marina Giulia Cavalli", "text": "Biografia.\n\u00c8 conosciuta come interprete dal 2001 del ruolo di Ornella Bruni nella soap opera \"Un posto al sole\", in onda su Rai 3, in cui \u00e8 presente nel cast dalla puntata 1090. Ha partecipato a vari film e fiction televisive, tra cui \"Turbo\", per la regia di Antonio Bonifacio, \"Volevamo essere gli U2\" del 1992, \"Io amo Andrea\", regia di Francesco Nuti, e la seconda stagione di \"Incantesimo\". Nel 2006 \u00e8 tra gli interpreti della miniserie tv di Rai 1, \"Eravamo solo mille\", regia di Stefano Reali. Nel 2008 partecipa ad un episodio della serie televisiva \"Don Matteo 6\", in onda su Rai Uno.\nVita privata.\nDall'ex marito, l'attore Roberto Alpi, ha avuto una figlia di nome Arianna, venuta a mancare il 16 novembre 2015 all'et\u00e0 di 21 anni. In seguito si \u00e8 avvicinata alla Chiesa cattolica e alla scrittura automatica."}
{"id": "628944", "revid": "22356", "url": "https://it.wikipedia.org/wiki?curid=628944", "title": "Eucladoceros", "text": "L'eucladocero (gen. Eucladoceros), noto anche come euctenocero (Euctenoceros) \u00e8 un mammifero artiodattilo estinto, appartenente ai cervidi. Visse tra il Pliocene inferiore e il Pleistocene inferiore, e i suoi resti fossili sono stati ritrovati in Europa e in Asia. Era caratterizzato da spettacolari palchi ramificati.\nDescrizione.\nLa caratteristica principale di questo grande cervo erano i palchi: enormi (ampie fino a 1,90 metri), erano estremamente ramificate (da qui il nome \"Eucladoceros\", ovvero \"corna ben ramificate\"), e in alcune specie (ad esempio Eucladoceros dicranios) terminavano in ben dodici punte. La lunghezza dell'animale era di 2,50 metri e l'altezza al garrese di 1,80; solo il cervo megacero, il cervalce e l'attuale alce sono pi\u00f9 grandi nella famiglia dei cervidi.\nI palchi erano simili a pettini, a causa delle molteplici diramazioni (in particolare in \"E. ctenoides\" ed \"E. dicranios\"). \"Eucladoceros\" fu il primo cervo a sviluppare palchi altamente evoluti; in ogni caso, la forma del suo cranio e la morfologia dentaria erano ancora primitivi, e ricordano quelli di una forma attuale come il sambar (\"Rusa unicolor\"). \nClassificazione.\nI primi ritrovamenti, appartenenti alla specie \"Eucladoceros dicranios\", vennero descritti nel 1841 dal naturalista fiorentino Filippo Nesti, direttore del Museo di Storia Naturale di Firenze. Successivamente vennero descritte numerose specie, rinvenute in numerose zone d'Europa e anche in Asia. Le pi\u00f9 antiche specie risalgono al Pliocene inferiore e sono state ritrovate in Cina (\"E. proboulei\"); dall'Estremo Oriente si diffusero in Asia e poi in Europa. \nLa sistematica delle forme europee pleistoceniche \u00e8 confusa, e sono state descritte circa una dozzina di specie. La maggior parte dei nomi specifici sono evidentemente sinonimi, e attualmente solo due o tre specie vengono riconosciute: \"E. dicranios\" (rinvenuta in Italia, Inghilterra e nella regione del Mare d'Azov in Russia), \"E. ctenoides\" (Grecia, Italia, Francia, Spagna, Paesi Bassi e Inghilterra) ed \"E. teguliensis\" (Francia, Paesi Bassi e Gran Bretagna). L'ultima specie, spesso posta in sinonimia con \"E. senezensis\", \u00e8 anche considerata una sottospecie di \"E. ctenoides\", poich\u00e9 alcuni ritrovamenti (ad esempio quelli di Ceyssaguet in Francia) mostrano caratteri di transizione tra \"E. ctenoides\" ed \"E. teguliensis\"). In Cina, tra il Pliocene superiore e il Pleistocene inferiore, visse \"E. boulei\". Altri resti attribuiti a \"Eucladoceros\" sono stati ritrovati in Tagikistan, Pakistan e India. \nPaleoecologia.\nL'eucladocero vagava per gli spazi aperti e le zone relativamente boscose dell'Europa nel Villafranchiano; la specie pi\u00f9 conosciuta (\"Eucladoceros dicranios\") \u00e8 nota per alcuni crani spettacolari rinvenuti in Valdarno."}
{"id": "628945", "revid": "28530", "url": "https://it.wikipedia.org/wiki?curid=628945", "title": "Garante della privacy", "text": ""}
{"id": "628946", "revid": "729019", "url": "https://it.wikipedia.org/wiki?curid=628946", "title": "Raccordo autostradale 14", "text": "Il raccordo autostradale 14 (RA 14), definito anche come \"RA-Diramazione per Fernetti\", collega il raccordo autostradale 13 nei pressi di Opicina con il confine di Stato di Fernetti. Al confine il raccordo si innesta, senza soluzione di continuit\u00e0, con l'autostrada slovena A3, che passa vicino a Sesana e si innesta, presso Divaccia, con l'autostrada slovena A1.\nIl RA 14 \u00e8 parte della cosiddetta Grande Viabilit\u00e0 Triestina.\nStoria.\nLa costruzione del raccordo \u00e8 stata prevista dagli accordi di Osimo del 1975 e dal conseguente decreto del presidente della repubblica 6 marzo 1978, n. 100 (GU n. 102 suppl. ord. del 13/04/1978).\nClassificazione tecnica.\nQuesto raccordo autostradale, senza pedaggio, seppur denominato autostradale, \u00e8 classificato come viabilit\u00e0 statale ordinaria.\nLa classificazione dell'asse viario come \"raccordo autostradale\" ma a viabilit\u00e0 statale ordinaria risale al 1997 (decreto del ministero dei Lavori pubblici 6 agosto 1997) in via provvisoria anche se tuttora valida.\nIl successivo decreto legislativo 29 ottobre 1999, n. 461 non ha incluso il RA 14 tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nInoltre secondo l'ANAS che ne \u00e8 ente proprietario e gestore e secondo l'AISCAT il raccordo non \u00e8 classificato come autostrada bens\u00ec come viabilit\u00e0 statale ordinaria, e in virt\u00f9 di ci\u00f2 dovrebbe avere segnaletica stradale di colore blu. Ci\u00f2 nonostante, tutta la segnaletica presente sul raccordo o per avviare ad esso ha colore verde. L'ANAS in altri documenti ha inserito il RA 14 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada in attesa di classificazione tecnica-funzionale\".\nIn alcuni segnali stradali, installati nel 2008 per i lavori del RA 13-GVT, la classificazione RA 14 \u00e8 stata inserita in un ottagono, ottenendo il simbolo usuale per le autostrade italiane. Precedentemente la classificazione RA 14 era presente nella segnaletica stradale delle progressive chilometriche ma in un rettangolo con sfondo verde."}
{"id": "628957", "revid": "287204", "url": "https://it.wikipedia.org/wiki?curid=628957", "title": "Radu Mihaileanu", "text": ""}
{"id": "628964", "revid": "697352", "url": "https://it.wikipedia.org/wiki?curid=628964", "title": "Affinit\u00e0", "text": ""}
{"id": "628969", "revid": "1543377", "url": "https://it.wikipedia.org/wiki?curid=628969", "title": "Nave comando forza anfibia", "text": "Una nave comando forza anfibia \u00e8 un tipo particolare di nave da guerra sviluppata dalle marine militari di Regno Unito e Stati Uniti d'America durante il periodo della seconda guerra mondiale per la conduzione delle operazioni di guerra anfibia: tipo particolare di nave comando specificamente destinata alle operazioni anfibie, la nave comando forza anfibia \u00e8 la sede da cui il comandante della forza anfibia esercita la sua opera di comando e controllo delle operazioni di sbarco, monitorandole e dirigendole. In ragione del suo scopo, la nave \u00e8 specificamente dotata di ampi spazi per le attivit\u00e0 del personale di comando nonch\u00e9 di numerosi equipaggiamenti per le comunicazioni con le truppe sbarcate, gli aerei e le navi impegnati nel teatro di operazioni, fungendo da quartier generale galleggiante.\nPresso la Royal Navy questo tipo di unit\u00e0 era noto con la designazione di Landing Ship Headquarters o LSH, mentre nella United States Navy erano designate prima come Amphibious Force Flagship e poi come Amphibious Command Ship; l'\"hull classification symbol\" previsto per le navi comando forza anfibia era inizialmente AGC (ottenuto dall'unione della sigla prevista per le navi da impiego generico, AG da \"Auxiliary General\", con la lettera C per indicare \"Command\", \"Control\" o \"Communications\"), ma fu poi cambiato in LCC.\nStoria.\nIl concetto di nave comando forza anfibia fu elaborato dall'ammiraglio britannico Louis Mountbatten, il secondo responsabile del Combined Operations Headquarters (l'ente incaricato delle operazioni combinate delle forze armate britanniche e in particolare delle operazioni anfibie): dopo la fallimentare esperienza dello sbarco a Dakar del settembre 1940, si inizi\u00f2 ad apprezzare la necessit\u00e0 di disporre di un'unit\u00e0 navale specificamente destinata a ospitare il comandante di una forza anfibia con tutto il suo personale di supporto e di comunicazioni, da dove fosse pi\u00f9 agevole coordinare l'azione dei reparti sbarcati e di tutti i mezzi di sostegno aerei e navali. Nell'aprile del 1942, quindi, l'ex nave passeggeri australiana \"Bulolo\", gi\u00e0 in servizio con la Royal Navy nel ruolo di incrociatore ausiliario, fu riconvertita a questo nuovo ruolo tramite in particolare l'installazione dei pi\u00f9 sofisticati apparati di comunicazione disponibili al momento e l'imbarco di personale delle trasmissioni del British Army e della Royal Air Force: entrata in servizio nel nuovo compito nell'ottobre 1942, la \"Bulolo\" fece quindi da nave di bandiera dell'ammiraglio Harold Burrough durante gli sbarchi dell'operazione Torch in Nordafrica, per poi operare nel teatro di guerra italiano durante gli sbarchi in Sicilia e ad Anzio come nave di bandiera dell'ammiraglio Thomas Hope Troubridge.\nLa buona prova offerta da questo tipo di unit\u00e0 spinse il comando britannico a ordinarne delle altre, e il concetto di nave comando forza anfibia fu poi copiato anche dalla United States Navy: svariate unit\u00e0 navali, comprese unit\u00e0 da guerra come incrociatori, cacciatorpediniere e fregate ma in particolare navi mercantili di vario tipo, furono equipaggiate per svolgere i compiti di nave comando forza anfibia, venendo impiegate in gran numero durante gli sbarchi dell'operazione Overlord in Normandia nel giugno 1944. Oltre alle unit\u00e0 convertite allo scopo, si inizi\u00f2 poi a costruire imbarcazioni progettate fin dall'inizio per svolgere il ruolo di navi comando forza anfibia: la statunitense USS \"Mount McKinley\", entrata in servizio nel maggio 1944, ne fu il primo esempio.\nIl concetto di nave comando forza anfibia fu mantenuto anche nel periodo seguente la seconda guerra mondiale, in particolare dagli Stati Uniti: l'esempio pi\u00f9 recente di questo tipo di navi furono le due unit\u00e0 della classe Blue Ridge, entrate in servizio tra il 1969 e il 1971; il sostanziale venir meno di grandi operazioni anfibie tuttavia fece progressivamente sfumare il concetto di nave comando forza anfibia in quello pi\u00f9 generale di nave comando, eliminando la sua particolare vocazione alla guida delle forze da sbarco."}
{"id": "628971", "revid": "22356", "url": "https://it.wikipedia.org/wiki?curid=628971", "title": "Hayoceros", "text": "L'aiocero (genere \"Hayoceros\") \u00e8 un genere di antilocapra estinta, fossile del Pliocene nordamericano.\nLungo circa 1,80 metri, questo erbivoro pascolava nelle pianure sterminate del Nebraska circa 3 milioni di anni fa. La caratteristica principale di questo animale era costituita dalle corna, in numero di quattro e arrangiate in maniera bizzarra. Il primo paio era disposto sopra gli occhi, diretto in avanti, ed era biforcuto. Il secondo, invece, era pi\u00f9 lungo, proiettato all'indietro e non biforcuto. Molto probabilmente, come le moderne antilocapre, questi animali usavano queste complicate appendici per combattere contro i rivali, incastrando le corna tra di loro e poi spingendo fino alla resa di uno dei due contendenti. Di questo genere di antilocapre si conoscono due specie, \"H. falkenbachi\" e \"H. barbouri\", molto simili tra loro."}
{"id": "628973", "revid": "1782831", "url": "https://it.wikipedia.org/wiki?curid=628973", "title": "Polca a saltini", "text": "La polca a saltini \u00e8 una danza tradizionale della zona delle Quattro Province.\nEntrata nel repertorio su influenza del ballo liscio con valzer e mazurca, \u00e8 una variante della polca, quindi un ballo di coppia, ed \u00e8 caratterizzata dal tipico \"passo chiamato delle Quattro Province\" ossia dal nome dell'area ove esso meglio \u00e8 stato preservato ed ancora praticato da moltissimi ai nostri giorni. Si osserva comunque come l'inconfondibile passo e slancio della polca a saltini (o saltellata come detta nel Ponente Ligure) sia largamente diffuso in tutta quella zona nord occidentale dell'Italia che corrisponde grossolanamente all'area etnico-culturale della Liguria antica.\nCome altri balli di coppia viene eseguita seguendo il senso antiorario sulla pista: alla parte diritta seguono i giri a destra e quando sono finiti subito i giri a sinistra senza nessun passo diritto tra giro e controgiro.\nPasso delle Quattro Province.\nQuesto passo, che esiste con questa struttura solo in questa zona, \u00e8 composto di tre appoggi, il primo lungo e gli altri due corti (con un piccolo rimbalzo o vibrazione), obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili. Non richiede quindi obbligatoriamente, come succede ai balli da liscio, una pavimentazione perfetta o la balera che permetta di far scivolare il piede e pu\u00f2 essere ballata ovunque.\nQuesto andamento, con il passo lungo avanzo, con quelli corti rimbalzo, induce a chiamare questa danza \"a saltini\", anche se di salti veri e propri non ce ne sono.\nLa velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e ben conosciuto nel nord Italia e anche all'estero, in particolare in Francia.\nCome tutte le danze di questa zona viene accompagnata da una coppia di suonatori con piffero e fisarmonica.\nAscolta la polca"}
{"id": "628974", "revid": "633110", "url": "https://it.wikipedia.org/wiki?curid=628974", "title": "Trasporto d'attacco", "text": "Un trasporto d'attacco \u00e8 un tipo particolare di nave da guerra anfibia, sviluppato dagli Stati Uniti d'America durante l'epoca della seconda guerra mondiale. Il concetto dei trasporti d'attacco era simile a quello delle Landing Ship Infantry sviluppate contemporaneamente dalla Royal Navy britannica.\nCaratteristiche.\nUn trasporto d'attacco era incaricato di trasportare gli elementi di una forza d'invasione anfibia dalle basi di partenza fin davanti alle spiagge designate per lo sbarco; a differenza delle navi trasporto truppe propriamente dette, che all'epoca quasi sempre erano navi mercantili riadattate all'uso militare, i trasporti d'attacco erano unit\u00e0 specificamente concepite per il loro ruolo, e disponevano a bordo delle sistemazioni per imbarcare e mettere a mare i mezzi da sbarco necessari alla forza anfibia; alcuni trasporti d'attacco avevano capacit\u00e0 offensive, potendo appoggiare con il fuoco delle proprie artiglierie lo sbarco delle truppe trasportate.\nL'hull classification symbol della United States Navy per questo genere di unit\u00e0 era inizialmente AP (da Auxiliary Personnel), poi divenuto APA (Auxiliary Personnel Attack) o AKA (Auxiliary Kargo Attack). Centinaia di trasporti d'attacco furono costruiti durante il conflitto per supportare le grandi operazioni anfibie statunitensi nel teatro bellico dell'oceano Pacifico, ma negli anni seguenti la seconda guerra mondiale il loro ruolo nelle operazioni di sbarco decrebbe in favore dei trattori anfibi tipo LVT e degli aviosbarchi tramite elicotteri. Alla fine degli anni 1960, le poche unit\u00e0 ancora in servizio furono riclassificate come \"trasporti anfibi\" e designate con l'hull symbol LPA. Gli ultimi trasporti d'attacco furono radiati entro i primi anni 1980.\nClassi.\nLe principali classi di trasporti d'attacco erano:"}
{"id": "628975", "revid": "2010557", "url": "https://it.wikipedia.org/wiki?curid=628975", "title": "Centerbe", "text": "Il centerbe \u00e8 un liquore aromatico tipico abruzzese ottenuto per infusione di erbe aromatiche e officinali montane. Il nome (\"Amaro Centerbe\", \"Centerbe\", \"Centerba\", \"Antico Centerbe\", \"Rosolio Centerbe\") \u00e8 usato per indicare vari liquori (con ricetta equivalente o simile) di produzione sia commerciale sia artigianale. \u00c8 stato inventato dal farmacista Beniamino Toro, abruzzese di Tocco da Casauria\nDescrizione, storia ed etimologia.\nSi tratta di un liquore dalle alta gradazione alcolica (70\u00b0 vol) ricavato dalla infusione di erbe mediche (cento erbe). Inventato dal farmacista Beniamino Toro, abruzzese di Tocco da Casauria, prima utilizzato come medicamento contro la peste, venne poi bevuto come liquore.\nIl nome \"centerbe\", con le varianti \"centerba\" e \"cianterba\", deriva da \"cento erbe\" in riferimento ai cento tipi di piante che sarebbero utilizzate nella preparazione tradizionale. Si riferirebbe, originariamente, ad una bevanda alcolica prodotta - a partire dal XIII secolo fino al XVII secolo \u2013 all'abbazia di San Clemente a Casauria. Il liquore divenne particolarmente noto in tutto l'Abruzzo durante il dominio della famiglia aquilana dei Branconio che, successivamente, lo esportarono anche a Roma.\nIl liquore raggiunge, ma pu\u00f2 anche superare, la gradazione alcolica di 70% vol.; viene sovente utilizzato anche come \"correttivo\" al caff\u00e8 e in pasticceria."}
{"id": "628976", "revid": "767487", "url": "https://it.wikipedia.org/wiki?curid=628976", "title": "Cronologia", "text": "La cronologia (dal latino \"chronologia\" a sua volta derivato dal greco , \"chr\u00f3nos\", \"tempo\", e , \"l\u00f3gos\", discorso), nel suo senso pi\u00f9 generale, \u00e8 un sistema di organizzazione e classificazione degli eventi in base alla loro successione nel tempo, secondo una suddivisione regolare dello stesso. L'Homo sapiens da millenni si serve di cronologie, originariamente non per scopi storiografici, ma giuridici e amministrativi: la conservazione di atti giuridici e documenti amministrativi, con i loro effetti sul presente, ha da sempre implicato il tentativo di collocarli cronologicamente.\nUna cronologia \u00e8 detta \"assoluta\", quando si basa su una datazione certa legata ad un evento preciso e ben conosciuto (indicato come \"momento zero), o \"relativa\", quando individua relazioni e contemporaneit\u00e0 fra eventi di cui per\u00f2 non \u00e8 nota esattamente la data in cui sono avvenuti. Di alcune civilt\u00e0 antiche possediamo elenchi in successione di nomi di re o di importanti funzionari, ma non siamo in grado di collegarle esattamente con una data precisa; in questo caso possiamo ricostruire una cronologia relativa generale di quel periodo se riusciamo a collegare elenchi simili di civilt\u00e0 diverse, per esempio tramite il ritrovamento di documenti come la firma di un trattato stipulato fra due re (che cos\u00ec dimostra la loro contemporaneit\u00e0), anche se non siamo in grado di datare con precisione l'evento. In alcune civilt\u00e0 antiche, come la Grecia arcaica, alcune cariche importanti venivano attribuite annualmente e l'anno prendeva in nome del personaggio eletto (il cosiddetto funzionario eponimo) e venivano compilate liste di eponimi.\nLe difficolt\u00e0 a produrre una cronologia assoluta degli eventi della storia antica dai documenti di contenuto cronologico del passato derivano anche dal diverso significato che questi avevano nelle antiche civilt\u00e0, potendo servire talora a legittimare un re neoeletto (elencando i suoi antenati regali), o a seguire l'andamento di determinati fenomeni sociali o meteorologici, o a fornire esempi per una lezione morale (in tutti questi casi non serviva registrare la collocazione assoluta nel tempo degli eventi ma anzi era pi\u00f9 efficace tramandare la loro successione relativa); nel mondo \"occidentale\" solo con la civilt\u00e0 greca comincia gradualmente ad affermarsi un metodo di studio e registrazione della storia con criteri moderni, e cio\u00e8 di ricostruzione il pi\u00f9 possibile esatta e documentata degli eventi del passato. L'avvento di questa nuova scienza \u00e8 preannunciato, tra la fine del VI e l'inizio del V secolo a.C. dalle ricerche geo-etnografiche o genealogiche dei primi logografi (il pi\u00f9 famoso fu Ecateo di Mileto), ma la storiografia greca raggiunse la piena dignit\u00e0 di una consapevole riflessione sulle vicende del popolo greco con l'opera di Erodoto di Alicarnasso (V secolo a.C.), fin dall'antichit\u00e0 considerato il vero \"padre della storia\".\nUn altro problema da non trascurare \u00e8 il diverso modo di suddividere il tempo nelle diverse civilt\u00e0. I calendari delle antiche civilt\u00e0 si basavano sui cicli lunari (utili per l'organizzazione dei lavori agricoli); solo gli Egizi, nell'emisfero orientale, seguivano un calendario solare da cui \u00e8 derivato quello giuliano adottato dai Romani al tempo di Giulio Cesare e da cui \u00e8 poi derivato il calendario gregoriano nel 1582. Sebbene il calendario gregoriano sia attualmente il pi\u00f9 diffuso in altre parti del mondo si seguono ancora calendari diversi anche se in massima parte di tipo solare.\nI fondamenti della cronologia attuale.\nAl giorno d'oggi le date storiche sono solitamente riferite alla cronologia assoluta del Cristianesimo. La cronologia cristiana basata, dall'anno 1582, sul calendario gregoriano, \u00e8 dunque al giorno d'oggi il sistema datante pi\u00f9 diffuso sulla Terra.\nCon questo sistema si identifica il momento zero della cronologia (detto epoca del calendario), cio\u00e8 la data di partenza nel conteggio dei nostri anni (ossia il giorno\u2013mese\u2013anno 01-01-01 alle ore 00:00), con l'inizio dell'anno immediatamente successivo alla data tradizionale della nascita del Cristo. \u00c8 meglio precisare \"data tradizionale\" perch\u00e9 la maggior parte degli storici moderni ritiene che la vera data di nascita di Ges\u00f9 sia da collocare alcuni anni (da tre a sette) prima della data tradizionale.\nEra romana.\nNell'antichit\u00e0 romana, durante la fase monarchica e repubblicana, veniva usato un calendario lunare (attribuito a Numa Pompilio) molto pi\u00f9 breve dell'anno solare ed era pertanto necessario aggiungere spesso un mese \"intercalare\" per riallineare i mesi allo scorrere delle stagioni, tale compito era affidato alla casta sacerdotale dei Pontefici. Questo fino alla riforma del calendario romano operata da Giulio Cesare (il calendario giuliano).\nIn quei tempi si contavano gli anni utilizzando la lista dei nomi dei consoli (cariche di durata annuale), che pertanto erano funzionari eponimi, e solo successivamente si cominciarono a contare gli anni a partire dall'anno supposto della fondazione della citt\u00e0 di Roma: ab Urbe condita (abbreviato in a.U.c. o AUC). Questo avvenne non prima dell'anno 400 per opera dello storico iberico Paolo Orosio. Dionigi conosceva la cronologia ab Urbe condita, ma fu al tempo di papa Bonifacio IV (pi\u00f9 o meno nell'anno 600) che si cominci\u00f2 a fissare il collegamento tra questi due importanti sistemi di datazione (AD 1 = AUC 754).\nEra cristiana.\nFin dai primi secoli della sua storia la Chiesa Cattolica fu spinta ad affrontare il problema della riforma del calendario dalla necessit\u00e0 di fissare la data della celebrazione della Pasqua. Il calendario giuliano infatti produceva una durata dell'anno leggermente inferiore a quella dell'anno solare, e questo comportava, nel corso dei secoli, uno spostamento dei mesi rispetto alle stagioni e cos\u00ec la necessit\u00e0 di calcoli complessi per la determinazione dell'evento Pasquale. Intorno al 525, Dionigi il Piccolo ricevette dal cancelliere papale l'incarico di elaborare una nuova tabella (quella in corso si stava esaurendo) per prevedere le date delle Pasque venture, in base alla regola adottata dal Concilio di Nicea (chiamata anche \"regola alessandrina\").\nDionigi trov\u00f2 che nel calendario giuliano, che vigeva all'epoca, le date della Pasqua si ripetono ciclicamente ogni 532 anni, e compil\u00f2 una tabella che conteneva l'elenco delle date lungo tutta la durata di tale ciclo. Nel compilare la sua tabella delle date di Pasqua, Dionigi scelse di numerare gli anni secondo un criterio del tutto nuovo: all'epoca si usava contare gli anni a partire dalla fondazione di Roma oppure dall'inizio del regno dell'imperatore Diocleziano, o ancora dal principio dei tempi, calcolato secondo le et\u00e0 convenzionali dei patriarchi biblici; Dionigi invece li cont\u00f2 \"ab Incarnatione Domini nostri Iesu Christi\", cio\u00e8 \"dall'Incarnazione del nostro Signore Ges\u00f9 Cristo\".\nLa data di nascita di Ges\u00f9, gi\u00e0 fissata da Clemente di Alessandria nel ventottesimo anno del regno di Augusto, fu dunque da Dionigi collocata nel 754\u00ba anno \"ab Urbe condita\"\nPropriamente, secondo la dottrina cristiana, il momento dell'Incarnazione di Ges\u00f9 \u00e8 quello del suo concepimento e non della sua nascita; ma poich\u00e9 Ges\u00f9, secondo la tradizione, nacque il 25 dicembre, concepimento e nascita avvennero nello stesso anno (il concepimento si celebra nella festa dell'Annunciazione il 25 marzo, esattamente nove mesi prima del Natale).\nLa numerazione di Dionigi si diffuse in tutto il mondo cristiano, inizialmente in Italia, nelle tavole di cicli pasquali e nelle cronache. Intorno al VII secolo pass\u00f2 ai documenti pubblici e privati, sostenuta da chierici come Beda il Venerabile. Gi\u00e0 nell'VIII secolo lo si trova negli atti dei sovrani franchi e inglesi, mentre nel X secolo \u00e8 conosciuto in tutta l'Europa occidentale, imponendosi a misura della diffusione della cultura.\nLa tabella di Dionigi venne adottata ufficialmente e fu usata dalla Chiesa cattolica fino alla riforma gregoriana del calendario nel 1582, mentre quella ortodossa, che non ha aderito alla riforma, la usa tuttora. La riforma gregoriana del calendario, correggendo l'errore del calendario giuliano, permette di fissare la data della Pasqua cristiana con la regola stabilita nel 325 dal Concilio di Nicea (cio\u00e8 la Pasqua cade la domenica successiva alla prima luna piena dopo l'equinozio di primavera il 21 marzo), con semplici calcoli e non sono quindi pi\u00f9 necessarie tabelle. La Pasqua nel calendario gregoriano \u00e8 sempre compresa nel periodo dal 22 marzo al 25 aprile.\nNella numerazione degli anni ideata da Dionigi \"non esiste l'anno zero\": egli infatti non conosceva lo zero (la parola latina \"nulla\" nella terza colonna della sua tabella di Pasqua non significa \"zero\"): nell'Europa medievale, lo zero venne introdotto non prima del secondo millennio dell'era cristiana. Egli stabil\u00ec quindi che l'anno immediatamente precedente all'1 fosse l'1 a.C.\nLa cronologia dell'\"Anno Domini\" (abbreviata in A.D.) di Dionigi il Piccolo fu utilizzata solo per gli anni \"dopo\" C. fino all'avvento della cronologia cristiana completa che aggiunge alla cronologia \"Anno Domini\" anche gli anni \"avanti\" C. (molti secoli prima il venerabile Beda aveva gi\u00e0 utilizzato, se pur parzialmente, una datazione avanti Cristo, ma questa non si era diffusa nell'uso). Questa svolta avvenne nell'anno 1627 con la pubblicazione dell\"Opus de doctrina temporum\" da parte del gesuita Denis P\u00e9tau detto Petavius, dove per la prima volta veniva proposto il sistema \"avanti Cristo/dopo Cristo\" che egli stesso impieg\u00f2 nel 1633 per pubblicare una cronologia universale assoluta, \"Rationarum temporum\".\nEra astronomica.\nDieci secoli dopo Beda gli astronomi francesi Philippe de la Hire (nell'anno 1702) e Jacques Cassini (nell'anno 1740), solo per facilitare alcuni calcoli astronomici, proposero l'utilizzo del Sistema Datante Giuliano - proposto gi\u00e0 nell'anno 1583 da Giuseppe Giusto Scaligero, e da non confondere con il Calendario Giuliano introdotto da Giulio Cesare. Scaligero introdusse il giorno giuliano partendo dalla considerazione che per la soluzione di molti problemi di astronomia \u00e8 necessario determinare quanto tempo sia intercorso tra due date di osservazione del medesimo fenomeno. Egli scelse una \u201cdata zero\u201d lontana nel passato (il mezzogiorno a Greenwich del 1\u00ba gennaio del 4713 a.C.), in modo che tutte le osservazioni di cui esiste testimonianza avessero una data positiva e con essa una cronologia astronomica contenente un anno bisestile, che precede il corrispondente anno 1 d.C. ma che non coincide esattamente con l'anno 1 a.C. Gli astronomi, comunque, non hanno mai proposto di sostituire l'attuale cronologia cristiana completa con la loro cronologia astronomica (che del resto \u00e8 esattamente sincronizzata con la cronologia cristiana dall'anno 4 in poi).\nISO 8601.\nL'ISO 8601 (\"Data elements and interchange formats - Information interchange - Representation of dates and times\") \u00e8 uno standard internazionale per la rappresentazione di date ed orari.\nLa necessit\u00e0 di uno standard nasce dal fatto che la data 04-09-03, pu\u00f2 indicare:\nCome si pu\u00f2 facilmente capire questo fatto pu\u00f2 creare molti problemi nei commerci e nelle comunicazioni internazionali.\nI valori delle date e degli orari sono organizzati da quello pi\u00f9 significativo a quello meno.\nGli anni avanti Cristo (a.C.) devono obbligatoriamente essere preceduti da un segno -, per quelli dopo Cristo (d.C.) \u00e8 possibile, ma non obbligatorio, mettere un segno +.\nPer gli anni avanti Cristo la norma ISO 8601 adotta la notazione degli astronomi che prevede l'anno zero, assente nella notazione degli storici; l'anno 1 a.C. viene indicato con 0000, l'anno 2 a.C. con -0001 e cos\u00ec via; p.es. la data 1\u00ba marzo 1 a.C. si scrive 0000-03-01. la data 1\u00ba marzo 2 a.C. si scrive -0001-03-01.\nMetodologie di studio della cronologia.\nCronologia \u00e8 la scienza che cerca di individuare gli eventi storici nel tempo per questo scopo usa diverse metodiche e sfrutta i risultati di altre discipline scientifiche come la cronometria (scienza della misurazione del tempo), la storiografia (che studia i testi e i documenti del passato, analizzandoli con metodi specifici), l'archeologia (importante per l'elaborazione di cronologie relative tramite lo studio dei manufatti e l'analisi stratigrafica dei siti e di cronologie assolute tramite la datazione radiometrica dei reperti), la dendrocronologia (che stima l'et\u00e0 degli alberi e piante ed \u00e8 usata anche per calibrare la tecnica del radiocarbonio), la filologia (che studia l'evoluzione delle lingue), la geologia e l'astronomia (importanti per correlare determinati eventi geologici ed astronomici, riportati nei testi, con date precise) e cos\u00ec via. Lo studio moderno della Cronologia della Storia prevede la verifica delle ipotesi tramite l'incrocio dei dati ottenuti da diverse metodiche anche con l'utilizzo di analisi statistiche per la verifica dei risultati.\nCronologia generale della storia.\nCome si \u00e8 detto la cronologia generale della storia pu\u00f2 essere considerata una vera e propria disciplina di studio a s\u00e9 stante che utilizza i risultati di varie altre scienze comparandoli fra loro. Molti sono gli studiosi che si sono cimentati nel tentativo di produrre cronologie generali ed universali della storia, come il sopracitato Denis P\u00e9tau, e varie sono le teorie e le concezioni dello scorrere del tempo che hanno influenzato questi studi. Una trattazione approfondita di questi temi sarebbe molto lunga e complessa e pertanto si rimanda per l'approfondimento al testo di Scipione Guarracino citato in bibliografia, qui si tenter\u00e0 solo qualche accenno utile a meglio comprendere l'argomento di cui stiamo trattando.\nIl teologo protestante Oscar Cullmann, nell'opera citata in bibliografia, afferma che \u00e8 solo con il diffondersi della cultura ebraico-cristiana che si diffonde un'idea lineare dello scorrere del tempo; la cultura greca aveva una concezione ciclica derivata dalla separazione Platonica ed Aristotelica fra tempo ed eternit\u00e0. Per la religione ebraica e cristiana lo scorrere del tempo \u00e8 invece intimamente legato e guidato dalla volont\u00e0 di Dio e quindi ha un suo principio ed una sua fine assoluta ed un suo scopo finale. Una concezione del genere sicuramente avvalora ulteriormente i tentativi per una compilazione di una cronologia assoluta ed universale del tempo sia che si prenda come riferimento la presunta data di creazione del mondo o la data della fondazione di Roma o la nascita del Cristo. In realt\u00e0 per\u00f2 l'idea della ciclicit\u00e0 degli eventi storici \u00e8 presente pi\u00f9 nei testi dei filosofi che non degli storici antichi.\nAvanti Cristo e Dopo Cristo.\nCon la cronologia cristiana si afferma progressivamente ed \u00e8 tuttora presente anche una divisione netta del tempo in due ere, prima di Cristo e dopo Cristo (\"era della salvezza\" o anche \"era volgare\").\nLe sei et\u00e0 del mondo.\nCon la diffusione della suddivisione in prima e dopo Cristo si affermano anche altri e pi\u00f9 complessi sistemi di periodizzazione della storia. Questo delle sei et\u00e0 del mondo fu formulato da sant'Agostino ma aveva avuto come precursore Eusebio di Cesarea (265\u2013340), vescovo, padre della Chiesa, scrittore in lingua greca ed autore del \"Chronicon\" o Canone Cronologico.\nIl \"Chronicon\" era una vera e propria cronologia universale della storia dove i fatti erano elencati secondo un ordine cronologico dall'anno della creazione del mondo, \"anno mundi\" (A.M.) (calcolata in base alle informazioni estratte dalla Bibbia dei Settanta nell'anno 5198 a.C.) fino al principio del 300 d.C. (San Gerolamo estese l'opera al 378 d.C.) ed utilizzava il sistema di datazione riferito agli anni di regno degli imperatori romani.\nIl \"Chronicon\" non era una semplice esposizione di eventi e date, aveva lo scopo di trovare una sincronia fra la cronologia della storia sacra del popolo eletto con quella della storia profana. Venivano indicati alcuni fatti notevoli della storia sacra tali da permettere di individuare periodi diversi nella storia universale. Cos\u00ec la prima et\u00e0 della storia andava dalla fondazione del mondo al diluvio universale, la seconda dal diluvio universale alla nascita di Abramo, la terza fino alla nascita del re David, la quarta fino alla deportazione a Babilonia del popolo eletto, la quinta fino alla nascita del Cristo, la sesta terminer\u00e0 con il ritorno del Cristo e la fine della storia.\nLa suddivisione in et\u00e0 nella storia del mondo veniva paragonata da Agostino alle et\u00e0 di un uomo (\"declinatio a juventute ad senectute\"). A questa suddivisione della storia si ispirarono anche le sette millenaristiche che consideravano l'anno mille come l'anno della fine del mondo; sant'Agostino (nella \"Citt\u00e0 di Dio\") ed anche Beda il Venerabile (nel suo breve \"Chronicon\") dedicarono varie pagine a contestare una interpretazione millenaristica di questa suddivisione della storia.\nI quattro imperi o regni.\nQuesta suddivisione della storia universale deriva da due diverse tradizioni una legata alla storiografia pagana ellenistica ed una al libro della Bibbia intitolato al profeta Daniele (in particolare nella interpretazione di san Girolamo). Il testo biblico \u00e8 quello in cui il profeta Daniele interpreta il noto sogno dell'imperatore babilonese Nabucodonosor (sul gigante dai piedi di argilla) tracciando una visione della storia dove quattro diversi imperi si succedevano nel controllo del mondo. Un'idea simile si trovava anche negli scritti dello storico romano Polibio (206 a.C.\u2013124 a.C.), autore delle \"Storie\" (una cronologia universale della storia che utilizza una suddivisione di questo tipo) e dello storico Pompeo Trogo, un gallo vissuto tra il I secolo a.C. ed il I secolo d.C., autore delle \"Storie filippiche\".\nI quattro imperi che si susseguono sono, nella versione pi\u00f9 diffusa, l'assiro, il persiano, il macedone ed il romano (Polibio elenca invece persiano, spartano, macedone e romano ma esistono elenchi diversi). Non potevano coesistere due imperi nello stesso periodo storico, nel passaggio da un periodo all'altro si aveva un trasferimento di sovranit\u00e0 da un impero all'altro (concetto della \"Translatio imperii\" che tanto successo avr\u00e0 nei secoli successivi). Lo storico romano Orosio nella sua \"Historia contra paganos\" ricostruisce una cronologia generale ed universale assoluta della storia dall'anno presunto della creazione al 418 d.C. seguendo lo schema dei quattro imperi (ed utilizzando, per la prima volta la datazione AUC, vedi sopra). Questo testo avr\u00e0 un grandissimo successo risultando uno dei pi\u00f9 trascritti del medioevo.\nIl concetto della \"translatio imperii\" verr\u00e0 ripreso anche da Dante nel secondo libro della \"Monarchia\". Varie cronologie generali ed universali della storia vennero composte secondo questo schema, come la \"Chronica de duabus civitatibus\" del vescovo Ottone di Frisinga, completata nel 1146 o il \"Discours sur l'histoire universelle\" di Jacques-B\u00e9nigne Bossuet edito nel 1681. La teoria della translatio imperii ha contribuito per tutto il periodo medievale a mantenere viva un'idea di continuit\u00e0 con i secoli precedenti.\nAntichit\u00e0, Medioevo, modernit\u00e0.\nQueste suddivisioni della storia universale di carattere teologico, che tanto successo ebbero nei secoli passati, sono state sostituite dall'attuale che individua tre ere: antica, medioevale e moderna a cui aggiungere preistoria e contemporaneit\u00e0. L'et\u00e0 antica sarebbe terminata, a seconda degli autori, o nel 330 (trasferimento della capitale imperiale da Roma a Costantinopoli) o nel 410 (primo sacco di Roma) o nel 476 (deposizione dell'ultimo imperatore, Romolo Augusto). Il Medioevo termina o nel 1453 (l'anno della conquista turca di Costantinopoli) o nel 1492 (anno della scoperta dell'America) o nel 1517 (pubblicazione delle tesi di Lutero).\nIl diffondersi di questa nuova suddivisione della storia sar\u00e0 molto graduale e legata all'affermarsi, nella cultura rinascimentale, dell'idea dell'esistenza di un periodo di interruzione fra l'allora modernit\u00e0 e l'antichit\u00e0. Il letterato italiano Giovanni Andrea Bussi fu il primo ad impiegare l'espressione \"media tempestas\" nel 1469 per indicare la presenza di un tempo intermedio fra l'antichit\u00e0 ed il presente di allora ma idee simili si trovano negli scritti di Flavio Biondo, Lorenzo Valla, Giorgio Vasari, Niccol\u00f2 Machiavelli. Leonardo Bruni individua un concetto di questo tipo anche nel pensiero del Petrarca.\nQuesta suddivisione in tre et\u00e0 \u00e8 divenuta la dominante negli ultimi due secoli ed ha avuto il pregio di slegare il problema della datazione scientifica degli eventi da una loro interpretazione. Questa suddivisione per\u00f2 non ha un effettivo significato intrinseco (lo scorrere della storia \u00e8 progressivo e graduale e non esistono date di confine nette) ma \u00e8 da considerarsi una convenzione classificativa, anche se ha progressivamente assunto nel passato un peso assolutamente non giustificato che ha portato addirittura alla nascita di sottospecialit\u00e0 nello studio della storia (antichisti, medievalisti, modernisti). Le pagine di cronologia nella versione di Wikipedia in lingua italiana seguono questo schema.\nLa questione della \"prima registrazione del primo conteggio degli anni\" della storia.\nPoich\u00e9 \u00e8 tutt'altro che chiarita la questione di quale sia il reperto originale leggibile della prima registrazione del primo conteggio degli anni della storia, pare che per ora non sia possibile determinare in quale anno e in quale localit\u00e0 l'Umanit\u00e0 abbia cominciato per la prima volta a contare in modo lineare, assoluto e diretto gli anni.\nTale problema, oltre a costituire una questione storica irrisolta di qualche importanza generale, \u00e8 incidentalmente anche l'unico ostacolo allo stabilire un \"anno zero\" dell'umanit\u00e0 preciso, fondato, oggettivo, imparziale e metodologicamente corretto.\nCronologia dell'evoluzione.\nCon cronologia dell'evoluzione della vita si intende la cronologia del corso dei cambiamenti che, nel tempo, da un pianeta abiotico, hanno portato all'attuale ricchezza di forme viventi.\nCronologia della Terra (geocronologia).\nLa cronologia pu\u00f2 essere anche usata nello studio degli eventi che riguardano la storia della Terra. Poich\u00e9 in questo caso gli eventi che si vogliono datare sono di tipo geologico (\"unit\u00e0\", \"piani\" cronostratigrafici), questa branca della cronologia si definisce geocronologia. La geocronologia si occupa della definizione di una scala dei tempi geologici, che permette di suddividere il tempo trascorso dalla formazione della Terra.\nLo strumento fondamentale della geocronologia \u00e8 la stratigrafia, che si occupa della datazione (sia relativa che assoluta) delle rocce mediante lo studio dei rapporti reciproci tra unit\u00e0 rocciose. \u00c8 bene dare almeno un esempio studiato di datazione relativa con i fossili guida (Ammoniti e stratigrafia del Giurassico umbro-marchigiano). Tali fossili permettono la suddivisione zonale dei piani, unit\u00e0 cronostratigrafiche fondamentali della geologia; cio\u00e8 la loro suddivisione in parti, crono, pi\u00f9 piccole.\nSe sono Ammoniti (fossili di cefalopodi vissuti da 350 milioni di anni fino a 65 milioni) i fossili guida, e si prende l'esempio del Giurassico, ognuno dei 12 piani di appartenenza (Hettangiano, Sinemuriano, Pliensbachiano, Toarciano, Aaleniano, Baiociano, Batoniano, Oxfordiano, Kimmeridgiano e Titonico) viene suddiviso dagli stratigrafi in zone. Ognuna prende il nome da un fossile caratteristico, indicatore privilegiato.\n\u00c8 questa la procedura per comprendere pienamente il principio della datazione relativa e confrontarla con quello della datazione radiometrica, definita talora come \"assoluta\", basata sugli anni; il Toarciano ,infatti, viene anche definito come il tempo da 183 a 176 milioni di anni fa. La datazione relativa, che si usa preferibilmente quando le rocce non contengono isotopi radioattivi, misura l'et\u00e0 delle rocce con i nomi dei piani, che tutti i geologi conoscono e usano dalla tabella cronostratigrafica fondamentale.\nAd esempio, se si prende il piano Toarciano, molto ben rappresentato dai fossili (ammoniti), presenti nel \"Rosso Ammonitico\", unit\u00e0 litostratigrafica dell'area umbro-marchigiana, questo viene modernamente suddiviso in 10 zone: D. (E.) mirabile, H. striatus, H. undicosta, H. bifrons, M. gradatus, P. subregale, \"G.\" bonarellii, G. speciosum, D. meneghinii e P. aalensis. Hildaites striatus, Hildaites undicosta, Hildoceras bifrons, Merlaites gradatus, Pseudogrammoceras subregale e Pleydellia aalensis appartengono alla famiglia Hildoceratidae e sono considerati, tra gli ammoniti, i pi\u00f9 importanti fossili guida del periodo. L'Hildoceras bifrons, indicatore zonale, \u00e8 molto conosciuto tra gli ammonitologi; \u00e8 presente in tutta l'Europa, nell'Africa settentrionale e in Asia meridionale; se ammoniti del genere Hildoceras vengono trovati in rocce differenti litologicamente, affioranti in aree geografiche molto lontane, allora si dice che le rocce hanno la stessa et\u00e0. Su questo argomento c'\u00e8 abbondante letteratura.\nCronologia dei corpi celesti.\nLa cronologia pu\u00f2 essere applicata anche alla datazione dei corpi celesti. I migliori risultati sono stati ottenuti per pianeti di tipo terrestre, sia attraverso lo studio di campioni di roccia raccolti mediante sonde di superficie, sia mediante il telerilevamento, attuato con telescopi o sonde orbitali. \u00c8 disponibile per esempio una scala dei tempi geologici lunari e una scala dei tempi geologici di Marte.\nCronologia dell'universo.\n\u00c8 stata elaborata anche una cronologia dell'universo, che localizza nel tempo la nascita del cosmo e delle varie strutture cosmiche (galassie, superammassi di galassie, ecc.) rispetto al tempo attuale. La disciplina che se ne occupa \u00e8 la cosmologia, una branca dell'astronomia."}
{"id": "628978", "revid": "729019", "url": "https://it.wikipedia.org/wiki?curid=628978", "title": "Strada statale 54 del Friuli", "text": "La strada statale 54 del Friuli (SS 54) \u00e8 un'importante strada statale italiana.\nStoria.\nLa SS 54 venne istituita nel 1928 con il seguente percorso: \"\"Innesto con la n. 13 presso Codroipo - Udine - Caporetto - Saga - Plezzo - Passo del Predil (doppio percorso) - Tarvisio - confine jugoslavo verso Radece\".\"\nNel 1932 l'origine della strada venne arretrata a Udine: il tratto abbandonato da Codroipo a Udine divenne parte della SS 13.\nIn seguito alla modifica dei confini conseguente al trattato di Parigi del 1947, la tratta centrale della strada venne assegnata alla Jugoslavia. Per questo motivo oggi la SS 54 appare divisa in due tronchi.\nStrada statale 54 del Friuli (1\u00b0 tronco).\nIl primo tronco della strada statale 54 del Friuli (SS 54) collega Udine al confine di stato con la Slovenia, nei pressi di Stupizza (frazione del comune di Pulfero).\nLa strada inizia nella periferia est di Udine; dopo aver superato Remanzacco e Moimacco entra a Cividale del Friuli. Dopo la citt\u00e0 ducale prosegue verso le valli del Natisone toccando i comuni di San Pietro al Natisone e Pulfero. A Stupizza \u00e8 posto il confine di Stato con la Slovenia, al km 34,121.\nQui termina il primo tronco della strada. Essa \u00e8 il pi\u00f9 importante collegamento fra le valli del Natisone e il capoluogo friulano. Proseguendo in territorio sloveno si raggiunge il paese di Caporetto.\nFortificazione di Sanguarzo.\nLungo la SS 54 circa all'altezza del km 19 nel comune di Cividale del Friuli, poco dopo la frazione di Sanguarzo, verso nord, durante la guerra fredda vi era una fortificazione della fanteria d'arresto che faceva parte della cosiddetta soglia di Gorizia, affidata al 52\u00ba Battaglione fanteria d'arresto \"Alpi\", che costituiva una linea d\u2019irrigidimento e protezione del sistema difensivo posto allo sbocco delle valli.\nStrada statale 54 del Friuli (2\u00b0 tronco).\nIl secondo tronco della strada statale 54 del Friuli (SS 54) inizia al passo del Predil, km 81,325, dove esce dal territorio sloveno e, dopo aver toccato Cave del Predil, Tarvisio e alcune sue frazioni (Fusine in Valromana e Fusine Laghi), entra poco dopo ancora in Slovenia, al valico di Fusine."}
{"id": "628980", "revid": "1305772", "url": "https://it.wikipedia.org/wiki?curid=628980", "title": "SS54", "text": ""}
{"id": "628981", "revid": "348618", "url": "https://it.wikipedia.org/wiki?curid=628981", "title": "Till", "text": ""}
{"id": "628987", "revid": "45891", "url": "https://it.wikipedia.org/wiki?curid=628987", "title": "Pylos", "text": ""}
{"id": "628988", "revid": "226458", "url": "https://it.wikipedia.org/wiki?curid=628988", "title": "Connatina", "text": "La Connatina (N-idrossi-N',N'-dimetil-citrullina) \u00e8 una molecola con propriet\u00e0 mutagene scoperta da ricercatori austriaci in una specie fungina denominata \"Lyophyllum connatum\".\nDa test effettuati in vitro sembra in grado di produrre \"radicali liberi\" aventi come struttura base 1,1-difenil-2-picrilidrazil (DPPH)."}
{"id": "628991", "revid": "1543377", "url": "https://it.wikipedia.org/wiki?curid=628991", "title": "Dipartimento di Bouenza", "text": " \nIl dipartimento di Bouenza (in francese: d\u00e9partement de la Bouenza) \u00e8 uno dei 10 dipartimenti della Repubblica del Congo. Situato nella parte meridionale del paese, ha per capoluogo Madingou.\nConfina a nord col dipartimento di L\u00e9koumou, a est con quello di Pool, a sud con la Repubblica Democratica del Congo e a ovest col dipartimento di Niari.\nSuddivisioni amministrative.\nIl dipartimento \u00e8 suddiviso in 11 distretti:"}
{"id": "628992", "revid": "22356", "url": "https://it.wikipedia.org/wiki?curid=628992", "title": "Megantereon", "text": "Il megantereon (gen. Megantereon) \u00e8 un felide estinto, appartenente al gruppo delle tigri dai denti a sciabola. Visse tra il Pliocene inferiore e il Pleistocene medio (circa 4,5 milioni di anni fa - 500.000 anni fa), anche se alcuni fossili databili al Miocene superiore (circa 6 milioni di anni fa) potrebbero appartenere a \"Megantereon\". Visse in Europa, Asia, Africa e Nordamerica. \u00c8 considerato un possibile antenato di \"Smilodon\".\nDescrizione.\nQuesto animale possedeva una corporatura simile a quella dell'odierno giaguaro (\"Panthera onca\"), ma doveva essere un po' pi\u00f9 pesante; il collo, inoltre, era pi\u00f9 allungato, mentre la regione lombare era pi\u00f9 corta. Possedeva forti zampe anteriori, la cui met\u00e0 inferiore era di dimensioni davvero grandi (paragonabili a quelle di un leone adulto). \"Megantereon\" aveva potenti muscoli del collo, sviluppati in modo tale da portare forza all'azione di squarcio esercitata dai canini superiori. Questi ultimi erano allungati e taglienti, con una sezione a forma di mandorla, ed erano protetti da flange ossee lungo la mandibola quando la bocca era chiusa.\nSolitamente \"Megantereon\" era alto circa 72 centimetri al garrese; alcuni esemplari di grandi dimensioni rinvenuti in India potrebbero aver raggiunto i 150 chilogrammi di peso, ma la maggior parte delle specie eurasiatiche e nordamericane del Pliocene erano di peso sicuramente inferiore. Le specie pi\u00f9 piccole provenienti dall'Africa e dal Pleistocene inferiore europeo pesavano tra i 60 e i 100 chilogrammi, a seconda del metodo utilizzato per stimare il peso dell'animale (Navarro e Palmqvist, 1995; Navarro e Palmqvist, 1996). Altre misurazioni suggeriscono un peso compreso tra i 100 e i 160 chilogrammi per le specie del Pleistocene inferiore europeo (Garcia e Virgos, 2007).\nClassificazione.\nDescritto per la prima volta nel 1828 da Croizet e Jobert, il genere \"Megantereon\" \u00e8 basato sulla specie tipo Megantereon cultridens, tipica del Pliocene europeo, da alcuni ritenuta l'unica appartenente a questo genere (con varie sottospecie). A \"Megantereon\" sono solitamente attribuite anche altre specie, tra le quali probabilmente valide sono \"M. whitei\" (tipicamente africana ma con alcuni rappresentanti europei del Pleistocene inferiore) e \"M. falconeri\" (Pliocene superiore - Pleistocene medio dell'Asia). La specie \"M. microta\" \u00e8 stata descritta nel 2015 e proviene dalla Cina meridionale, da terreni del Pleistocene inferiore. Altre specie variamente ritenute valide sono \"M. inexpectatus, M. nihowanensis, M. vakhshensis, M. hesperus, M. ekidoit\" e \"M. megantereon\".\nI pi\u00f9 antichi resti fossili confermati di \"Megantereon\" provengono dal Pliocene inferiore del Nordamerica (circa 4,5 milioni di anni fa); nel corso del Pliocene il genere \"Megantereon\" si diffonde in Africa (ad esempio in Kenya) e verso la fine del periodo appare in Europa e Asia (circa 2,5 milioni di anni fa). \u00c8 stata quindi suggerita un'origine nordamericana per questo genere; tuttavia, fossili frammentari descritti nel 2010 e provenienti da Kenya e Ciad, datati tra i 5,7 e i 7 milioni di anni, potrebbero appartenere a \"Megantereon\" e dimostrerebbero quindi un'origine africana nel Miocene superiore (De Bonis et al., 2010). \n\"Megantereon\" potrebbe essersi evoluto da forme arcaiche di tigri dai denti a sciabola come \"Paramachaerodus\" o \"Promegantereon\" nel corso del Miocene. Alla fine del Pliocene sembra che questo animale si sia evoluto in Nordamerica nel pi\u00f9 grosso e pi\u00f9 specializzato \"Smilodon\", mentre nel Vecchio Mondo sopravvisse fino al Pleistocene medio. In Sudafrica i resti pi\u00f9 recenti sono quelli ritrovati nel sito di Elandsfontein (700 - 400.000 anni fa); i resti europei pi\u00f9 recenti si rinvengono a Untermassfeld (circa 900.000 anni fa) e quelli asiatici sono stati ritrovati a Zho-Khou-Dien in Cina (500.000 anni fa), associati a quelli di \"Homo erectus\". L'unico esemplare praticamente completo \u00e8 stato ritrovato a Sen\u00e9ze, in Francia, ma molti esemplari della specie \"M. cultridens\" sono stati ritrovati anche in Italia, ad esempio in Valdarno.\nPaleoecologia e paleobiologia.\nIn Europa, \"Megantereon\" potrebbe essere stato un predatore di artiodattili di grandi dimensioni, di cavalli o forse anche di giovani rinoceronti ed elefanti (Christiansen e Adolfsen, 2007). \u00c8 improbabile che \"Megantereon\" si limitasse a mordere la sua preda: i lunghi canini superiori non erano sufficientemente forti e robusti per evitare di spezzarsi durante la lotta con la preda. \u00c8 possibile quindi che \"Megantereon\" e i suoi stretti parenti mordessero la preda e poi si allontanassero, lasciandola sanguinare fino a quando le energie venivano a mancare; si suppone che \"Megantereon\" usasse i lunghi canini per praticare un morso potente sulla gola delle prede, tagliando gran parte dei nervi e dei vasi sanguigni. Anche se i denti rischiavano di venir danneggiati, la preda veniva uccisa in modo abbastanza veloce da evitare qualunque tipo di lotta (Turner, 1997). \nNel sito di Dmanisi, in Georgia, vi sono prove che indicano un'interazione tra \"Megantereon\" e \"Homo erectus\". Un cranio di \"H. erectus\", infatti, mostra ferite nella zona occipitale che combaciano con le dimensioni dei denti a sciabola di \"Megantereon\". A causa della posizione delle tracce del morso, sembra probabile che l'ominide sia stato attaccato dalla parte anteriore e superiore del cranio, e che il morso sia stato esercitato da un esemplare che ha visto l'ominide come un potenziale rivale; altre tracce di morsi di macairodonti sono state rinvenute su predatori rivali (inclusi altri macairodonti), e le ferite indicano tutte un comportamento aggressivo a causa di una competizione percepita. L'ominide probabilmente cerc\u00f2 di fuggire, visto che non vi sono tracce di predazione o di saprofagia, ma la ferita deve essere risultata fatale."}
{"id": "628993", "revid": "78273", "url": "https://it.wikipedia.org/wiki?curid=628993", "title": "Coppa Dottor Ger\u00f6", "text": ""}
{"id": "628997", "revid": "161374", "url": "https://it.wikipedia.org/wiki?curid=628997", "title": "Strada Statale 15 Flavia", "text": ""}
{"id": "628998", "revid": "1516566", "url": "https://it.wikipedia.org/wiki?curid=628998", "title": "Orfano", "text": "Orfano \u00e8 una persona che ha perso uno o entrambi i genitori, o che da uno od entrambi (per ragioni di carattere sociale o religioso) \u00e8 stato abbandonato e non riconosciuto. Si definisce orfano di padre una persona priva di padre, orfano di madre una persona priva di madre, e semplicemente orfano chi \u00e8 privo di entrambi al di sotto dei 18 anni.\nStoria.\nNei tempi antichi, le condizioni di un orfano potevano essere significativamente pi\u00f9 difficili se in condizioni economiche precarie. Per lungo tempo, gli orfani che non avevano ancora compiuto i diciotto anni, in assenza di famigliari o di conoscenti disposti a prendersi cura di loro, venivano inseriti in comunit\u00e0 di alloggio detti orfanotrofi.\nIl 31 dicembre 2006 entra in vigore la \"legge 149 del 28 marzo 2001\" che decreta la chiusura degli orfanotrofi e il trasferimento dei minori in case-famiglia in attesa di famiglie adottive.\nNelle arti.\nLetteratura.\nNella letteratura, anche fiabesca, il tema degli orfani ricorre spesso. esempi sono:\nSerie d'animazione.\nKirbella (Kirby)"}
{"id": "628999", "revid": "765341", "url": "https://it.wikipedia.org/wiki?curid=628999", "title": "Regione", "text": "Il termine regione (dal latino \"regio\", \"regionis\") d\u00e0 il nome a molte voci:"}
{"id": "629002", "revid": "264902", "url": "https://it.wikipedia.org/wiki?curid=629002", "title": "Isin", "text": "Isin (in sumero: \"I3-si-inki\") fu un'antica citt\u00e0-stato della bassa Mesopotamia che fior\u00ec nel II millennio a.C., oggi corrispondente a Ishan al-Bahriyat (Governatorato di Al-Q\u0101disiyyah, Iraq), a circa 20\u00a0km a sud di Nippur.\nNon vi sono re di Isin che appartengono al periodo sumerico in quanto la \u201cDinastia di Isin\u201d \u00e8 originaria dello stato Amorrita, della bassa Mesopotamia, che ottenne l'indipendenza con il declino della Terza dinastia di Ur (in pratica con la caduta dell'impero sumero). La dinastia di Isin si concluse nel 1730 a.C. circa.\nStoria.\nQuando la Terza dinastia di Ur gradualmente si disgreg\u00f2, verso la fine del terzo millennio a.C., le citt\u00e0-stato pi\u00f9 potenti cercarono di colmare il vuoto di potere che si era creato. L'ultimo re sumero della dinastia di Ur, Ibbi-Sin, non ebbe le risorse e l'organizzazione politica necessaria per respingere le aggressive popolazioni che iniziarono l'invasione dall'Elam. Uno dei suoi governatori ufficiali, Ishbi-Erra, si trasfer\u00ec da Ur a Isin e si proclam\u00f2 governatore della citt\u00e0.\nIshbi-Erra (2017-1985 a.C.) estese il suo potere dal golfo Persico al fiume Hamazi, a discapito di Ibbi-Sin. Dopo pochi anni la caduta della dinastia di Ur, Ishbi-Erra e i suoi due immediati successori (Shu-Ilishu e Iddin-Dag\u0101n) riuscirono in poco tempo ad espandere il proprio dominio e, grazie ad alcune importanti vittorie militari, costrinsero gli Elamiti a ritirarsi. Questo permise ad Isin di assumere il controllo delle importanti citt\u00e0 commerciali e culturali di Ur, Uruk e del centro spirituale di Nippur.\nAnche se non \u00e8 considerato un successore della Terza dinastia di Ur, Ishbi-Erra fece alcuni tentativi per dare una continuit\u00e0 alla dinastia, molto probabilmente per legittimare il suo potere.\nIntanto, nel resto della Mesopotamia, altre figure seguirono l'esempio di Ishbi-Erra, fondando nuove potenti dinastie a Der, Eshnunna, Sippar, Kish e Larsa.\nIsin prosper\u00f2 per oltre cento anni. Rovine di grandi costruzioni, come templi, sono state riportate alla luce. Inoltre sono stati scoperti molti editti reali e codici di leggi (quello di Lipit-Ishtar \u00e8 uno dei pi\u00f9 antichi conosciuti). La struttura politica centralizzata della Terza dinastia di Ur fu fondamentalmente mantenuta, con i regnanti di Isin che nominavano governatori e altri funzionari locali per esercitare la loro volont\u00e0 nelle province. Inoltre le ricche rotte commerciali verso il golfo Persico rimasero una cruciale risorsa per la citt\u00e0.\nLa caduta.\nGli esatti eventi che portarono alla disgregazione del regno di Isin, sono in gran parte sconosciuti, ma alcune evidenze aiutano a far luce.\nDocumenti indicano che l'accesso alle risorse idriche rappresent\u00f2 sempre un grande problema per Isin. La citt\u00e0, inoltre, sub\u00ec un duro colpo quando un governatore reale della provincia di Lagash, Gungunum, si impadron\u00ec della citt\u00e0 di Ur.\nUr era stato il principale centro commerciale del golfo e quindi questo evento paralizz\u00f2 economicamente Isin. Inoltre i due successori di Gungunum, Abisare e Sumu-el (ca. 1905 e 1894 a.C.), cercarono entrambi di tagliare fuori Isin dai propri canali dirottandoli verso Larsa.\nNippur nel frattempo era stata perduta e non verr\u00e0 mai pi\u00f9 recuperata. Attorno al 1860 a.C. un usurpatore chiamato Enlil-bani si impadron\u00ec del trono di Isin, ponendo fine alla dinastia ereditaria stabilita da Ishbi-Erra 150 anni prima.\nAnche se politicamente ed economicamente debole, Isin riusc\u00ec a mantenersi indipendente da Larsa per altri quaranta anni. Fu infine conquistata da Rim-Sin, re di Larsa, nel 1792 a.C., che la rese vassalla, ed infine fu annessa all'impero di Hammurabi nel 1787 a.C..\nRimase vassalla babilonese fino al 1730 a.C., quando ebbe termine l'ultima dinast\u00eca di Isin.\nCronologia dei sovrani della dinastia di Isin.\nSi riporta l'elenco dei sovrani della dinastia di Isin con le date di regno secondo la cronologia media:\nArcheologia.\nIl sito ove sorgeva Isin \u00e8 oggi una bassa collina ma comunque ben percepibile, che misura circa 1,5\u00a0km di diametro ed ha un'altezza massima di 8\u00a0m.\nIl sito di Ishan al-Bahriyat fu visitato in una singola giornata da Stephen Langdon per l'esecuzione di un sondaggio, mentre stava scavando a Kish nel 1924.\nGran parte degli scavi archeologici ad Isin furono compiuti tra il 1973 e il 1989, per un totale di 11 campagne di scavo, da una squadra di archeologi tedeschi guidati da Barthel Hrouda.\nTuttavia, come \u00e8 accaduto per molti siti in Iraq, la ricerca \u00e8 stata interrotta dalla guerra del golfo (1990-1991) e dalla guerra in Iraq (2003-2011).\nCultura.\nIshbi-Erra mantenne molte delle pratiche religiose che erano fiorite nel precedente periodo di Ur III, come ad esempio il rituale sacro di unione compiuto ogni anno. Durante questo rito, il re interpreta la parte del mortale Dumuzi, e si unisce, attraverso un atto sessuale, ad una sacerdotessa che rappresenta la dea dell'amore e della guerra Inanna (nota anche come Isthar). Ci\u00f2 era fatto nell'intento di rafforzare il rapporto del re con gli dei, che avrebbero donato stabilit\u00e0 e prosperit\u00e0 all'intero paese. I re di Isin, inoltre, mantennero la pratica di nominare le loro figlie sacerdotesse ufficiali del dio della luna di Ur.\nLetteratura.\nLa letteratura del periodo, in linea generale, mantiene e continua le tradizioni di quella di Ur III. Per esempio, la tradizione dell'inno reale, un genere iniziato nel precedente millennio, fu mantenuta. Molti inni reali scritti per i re di Isin riflettono i temi, la struttura e la lingua di Ur. A volte gli inni sono stati scritti in prima persona nella voce del re; altre volte erano richieste e preghiere di cittadini ordinari per il re.\n\u00c8 in questo periodo che la Lista dei re sumeri perviene alla sua forma finale, nonostante essa si basi su fonti molto pi\u00f9 antiche. La compilazione della Lista sembra mettere in primo piano la stessa dinastia di Isin, in quanto la dinastia sembra voglia ricollegarsi ai primi (anche se a volte leggendari) re."}
{"id": "629005", "revid": "181699", "url": "https://it.wikipedia.org/wiki?curid=629005", "title": "Comitato di Pozsega", "text": "Il comitato di Pozsega (in ungherese \"Pozsega v\u00e1rmegye\", in croato \"Po\u017ee\u0161ka \u017eupanija\", in latino \"Comitatus Poseganus\") \u00e8 stato un antico comitato del Regno d'Ungheria situato nell'odierna Croazia. Il comitato apparteneva al regno autonomo di Croazia e Slavonia; suo capoluogo era Pozsega, oggi nota col nome croato di Po\u017eega.\nGeografia fisica.\nIl comitato di Pozsega confinava a sud con la Bosnia ed Erzegovina (austriaca), nonch\u00e9 con gli altri comitati di Zagabria, Belov\u00e1r-K\u0151r\u00f6s, Ver\u0151ce e Sirmia (tutti parte della Croazia-Slavonia). Il territorio del comitato era delimitato a sud dal fiume Sava.\nStoria.\nIn seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno dell'indipendenza dalla Jugoslavia, il territorio dell'antico comitato appartiene alla Croazia e corrisponde alle contee di Po\u017eega-Slavonia e Brod-Posavina."}
{"id": "629008", "revid": "1005847", "url": "https://it.wikipedia.org/wiki?curid=629008", "title": "Storting", "text": "Lo Storting \u00e8 il Parlamento norvegese ed \u00e8 situato nella capitale, Oslo. La sede storica venne completata nel 1866 disegnata dall'architetto Emil Victor Langlet.\nIl parlamento norvegese, unicamerale, ha 169 membri e viene eletto ogni quattro anni sulla base di un sistema proporzionale a partiti. L'assemblea \u00e8 guidata da un presidente e da cinque vicepresidenti; dal 2013 Olemic Thommessen ne \u00e8 presidente. I membri del parlamento sono suddivisi in dodici commissioni ed in quattro commissioni. Gran parte delle agenzie pubbliche della Norvegia sono subordinate al governo, ma solo due di esse (la commissione di supervisione dell'intelligence parlamentare e l'ufficio dell'uditore generale) sono direttamente subordinati al parlamento.\nIl parlamento venne fondato con la Costituzione della Norvegia nel 1814 e sin dal 1866 si riunisce nel palazzo del parlamento ad Oslo, disegnato da Emil Victor Langlet. Il parlamentarismo venne inaugurato nel 1884 ed attualmente quattro sono i partiti membri del governo dalle ultime elezioni nel 2013: il Partito Conservatore (48), il Partito del Progresso (29), il Partito Popolare Cristiano (10) e il Partito Liberale (9), con questi ultimi due che forniscono un appoggio esterno.\nUna commissione nominata dal Parlamento Norvegese decide a chi assegnare il premio Nobel per la pace.\nStoria.\nIl parlamento nella sua forma attuale venne costituito a Eidsvoll nel 1814 anche se le sue origini possono essere ricondotte alle prime assemblee riportate dalle fonti storiche nazionali del IX secolo. Esse erano in un primo tempo unicamente assemblee localizzate incaricate di discutere problematiche legali e politiche. Queste adunanze vennero gradualmente formalizzate e pertanto divennero dapprima regionalizzate e infine derivarono la loro autorit\u00e0 direttamente alla corona, divenendo quindi in molti casi elementi fondamentali per la politica nazionale. Dal momento che la Norvegia sin dal X secolo era identificabile con un'entit\u00e0 geopolitica ben precisa, queste le assemblee regionali arcaiche (Frostating, Gulating, Eidsivating e Borgarting) vennero amalgamate a formare un unico corpo di organi legislativi sotto il regno di re Magnus Lagab\u00f8te durante la met\u00e0 del XIII secolo. Questo status delle cose rimase in atto sino alla proclamazione della monarchia assoluta nel 1660 da parte di Federico III; questa scelta venne ratificata dal passaggio del King Act del 1665 che unific\u00f2 inoltre i domini di Danimarca e Norvegia sotto un'unione personale sino al 1814 quando la separazione della Norvegia ed il suo passaggio alla Svezia port\u00f2 alla creazione dello \"Storting\".\nIl numero dei seggi dello \"Storting\" \u00e8 variato nel corso degli anni: dai 114 del 1882 ai 117 del 1903, sino al 123 del 1906, per poi passare ai 126 del 1918 ai 150 del 1921, ai 155 del 1973, sino al 157 del 1985 ai 165 del 1989 sino ai 169 del 2005, anno dell'ultima riforma parlamentare.\nL'unicameralismo qualificato (1814\u20132009).\nAnche se lo \"Storting\" \u00e8 rimasto da sempre unicamerale, fino al 2009 si \u00e8 diviso in due dipartimenti differenti. Dopo le elezioni, lo \"Storting\" sceglieva alcuni dei suoi uomini a entrare nel \"Lagting\" (una sorta di \"camera alta\"), mentre altri entravano nell\"'Odelsting\" (o \"camera bassa\"). L'idea di una divisione, sorta nel 1814 era di avere il \"Lagting\" come camera alta, cio\u00e8 con i membri pi\u00f9 anziani ed esperti, ma di fatto non esistevano altre divisioni tra i due gruppi che rimasero pertanto ufficialmente uniti in un'unica camera.\nLe proposte di legge venivano sottoposte dal governo all\"'Odelsting\" o dai membri stessi della camera bassa, mentre ai membri del \"Lagting\" non era permesso proporre leggi. Successivamente alla proposta, una commissione stabile composta da membri dell'Odelsting e del Lagting, prendeva in considerazione la proposta di legge per la sua legittimit\u00e0. Se poi la legge passava alle votazioni dell'Odelsting, veniva inviata al Lagting per essere rivista o accettata. In casi particolari o nel caso in cui non si riuscisse a prendere una decisione, il Lagting poteva inoltrare la decisione al re per assenso reale. Se il Lagting non approvava le decisioni del Odelsting, la proposta veniva rinviata all'Odelsting con le debite modifiche. Se l'Odelsting approvava gli emendamenti del Lagting, la legge veniva siglata dal re. Se il Lagting continuava a proporre altri emendamenti al testo, la proposta veniva sottoposta ad una sessione plenaria dello \"Storting\". Per la sua approvazione, la legge doveva avere il consenso dei due terzi della maggioranza della sessione plenaria.\nLa proposta che ha portato alla definitiva abolizione del sistema \u00e8 stata introdotta come emendamento costituzionale nel 2004 ed \u00e8 stata discussa il 20 febbraio 2007 approvata con 159 favorevoli, 1 contrario e 9 assenti. Ha avuto effetto con le elezioni del 2009.\nOrganizzazione.\nLa presidenza.\nIl potere del Parlamento \u00e8 presidiato dal Presidente del Parlamento (eletto per un anno) e da cinque vicepresidenti.\nCommissioni permanenti.\nI membri del parlamento sono dislocati in dodici commissioni permanenti, delle quali undici sono correlate a specifiche esigenze politiche. Quella non compresa \u00e8 la Commissione Permanente per lo Scrutinio degli Affari Costituzionali.\nGruppi partitici.\nCiascun partito viene rappresentato in parlamento da un suo gruppo, guidato da un rappresentante in capo che solitamente \u00e8 anche il leader del partito stesso ma se questo siede come ministro al governo, solitamente tale carica viene delegata ad un altro membro."}
{"id": "629019", "revid": "1543377", "url": "https://it.wikipedia.org/wiki?curid=629019", "title": "Karapot\u00f3", "text": " \nI Karapot\u00f3 sono un gruppo etnico del Brasile che ha una popolazione stimata in circa 796 individui. Parlano la lingua Portuguese (codice ISO 639: POR) e sono principalmente di fede animista."}
{"id": "629022", "revid": "93328", "url": "https://it.wikipedia.org/wiki?curid=629022", "title": "Regioni spagnole", "text": ""}
{"id": "629024", "revid": "43530", "url": "https://it.wikipedia.org/wiki?curid=629024", "title": "Ittiopsidi", "text": ""}
{"id": "629026", "revid": "47767", "url": "https://it.wikipedia.org/wiki?curid=629026", "title": "Lingotto (palazzo)", "text": ""}
{"id": "629031", "revid": "256896", "url": "https://it.wikipedia.org/wiki?curid=629031", "title": "Accademia Reale svedese delle scienze", "text": ""}
{"id": "629033", "revid": "1982", "url": "https://it.wikipedia.org/wiki?curid=629033", "title": "Gotheboerg", "text": ""}
{"id": "629037", "revid": "648716", "url": "https://it.wikipedia.org/wiki?curid=629037", "title": "Classe Maracaibo", "text": "La classe Maracaibo era una classe di navi da sbarco per mezzi corazzati \"(Landing Ship Tank - LST)\" britannica, sviluppata all'inizio della seconda guerra mondiale. Rappresenta la prima realizzazione alleata e forse mondiale nel settore delle navi da sbarco per mezzi corazzati; questa classe fu seguita dalle 3 unit\u00e0 della classe Boxer.\nPrologo.\nDurante i bui mesi del 1940 l'ammiragliato britannico venne incoraggiato da Churchill a escogitare un tipo di nave capace di spiaggiarsi e sbarcare carri armati sulla battigia, facendo a meno delle infrastrutture portuali, che in tempo di guerra difficilmente sarebbero state conquistate utilizzabili. Praticamente, una versione militare dei traghetti Ro-Ro con rampa di carico per veicoli.La cosa non era facile come si potrebbe credere, perch\u00e9 si trattava delle classiche 'esigenze contrastanti' ovvero costruire navi di elevato dislocamento che valessero il loro costo e potessero far fronte a traversate oceaniche, mentre al tempo stesso avessero un pescaggio ridotto e una linea dello scafo opportuna, che le rendeva idonee a spiaggiarsi come grandi balene, sbarcando da un portello prodiero stagno i carri armati, possibilmente con l'ausilio di pontoni o di rampe.\nProgetto.\nLe prime navi da sbarco per mezzi corazzati e veicoli vari inglesi vennero derivate da 3 petroliere costruite nel 1937-38 per servire nelle coste del Venezuela, e pertanto conosciute nella Marina Inglese come \"Classe Maracaibo\". Per questo esse possedevano una interessante caratteristica, quella di avere un pescaggio talmente basso da poter essere adoperate per spiaggiarsi e sbarcare veicoli. Infatti, nelle zone petrolifere del Venezuela vi erano abbondanti secche, che richiedevano navi di poca immersione. Per modificarle opportunamente, la zona prodiera venne completamente riattata, con l'eliminazione di una piccola sovrastruttura e la risistemazione dei locali interni.\nL'armamento era installato in ragione della difesa aerea ma anche della copertura della nave durante gli sbarchi, con l'adozione anche di mortai nebbiogeni.\nValidit\u00e0 operativa.\nBench\u00e9 queste navi fossero tutt'altro che scevre di difetti, rappresentarono bene la validit\u00e0 del concetto e oltre a prestare attivo servizio, ebbero un numeroso seguito, ma anche con progetti migliorati le LST non avrebbero mai potuto eseguire sbarchi sul 83% (5/6) delle coste mondiali. Solo gli Hovercraft (LCAC) hanno raggiunto un maggiore livello, comunque non superiore al 70%."}
{"id": "629039", "revid": "729019", "url": "https://it.wikipedia.org/wiki?curid=629039", "title": "Karipuna de Rond\u00f4nia", "text": "I Karipuna de Rond\u00f4nia sono un gruppo etnico indigeno del Brasile prossimo all'estinzione con una popolazione stimata in 14 individui nel 2004 (Funasa). Non sono correlati al gruppo dei Karipuna do Amap\u00e1 (o anche Caripuna).\nLingua.\nParlano la lingua karipuna (codice ISO 639-3 kuq) che appartiene alle lingue tupi-guaran\u00ed. Si auto-identificano con il termine \"ah\u00e9\" che significa \"il vero popolo\". L'origine del termine \"Karipuna\" \u00e8 sconosciuta.\nInsediamenti.\nNel 2004 erano solo 14 i Karipuna de Rond\u00f4nia ufficialmente riconosciuti e vivevano nel territorio indigeno del villaggio \"Panorama\", nello stato brasiliano della Rond\u00f4nia. Per quanto riguarda il loro tradizionale territorio storico, i Karipuna de Rond\u00f4nia hanno sempre occupato le aree del fiume Mutum-Paran\u00e1 e i suoi affluenti sinistri, dei fiumi Contra e S\u00e3o Francisco, a nord, e dei fiumi Capivari, Formoso e Jacy-Paran\u00e1. Secondo Denise Maldi Meireles, l'occupazione dell'area fluviale intorno al Jacy-Paran\u00e1 risale agli inizi del XIX secolo. In questo periodo sembra esserci stata una spaccatura nel gruppo, fino ad allora compatto, che port\u00f2 a migrazioni diverse verso il fiume Capivari, a est, e verso il fiume Paran\u00e1 Mutum, a nord. Il territorio indigeno Karipuna (152.930 ettari nei comuni di Porto Velho e Nova Mamor\u00e9) \u00e8 stato ratificato nel 1998.\nStoria.\nLe cause che hanno portato al declino dei Karipuna della Rond\u00f4nia sono da attribuirsi al boom della raccolta del caucci\u00f9, all'inizio del XX secolo (periodo in cui sono avvenuti i primi contatti), e alla costruzione della ferrovia Madeira-Mamor\u00e9, che costrinse numerosi gruppi indigeni della regione a migrare in altre zone a loro non congeniali. I Karipuna de Rond\u00f4nia resistettero fino agli anni settanta quando si diffusero malattie epidemiche che decretarono in maniera quasi definitiva il destino ultimo di questo popolo."}
{"id": "629040", "revid": "7077", "url": "https://it.wikipedia.org/wiki?curid=629040", "title": "Classe Boxer", "text": " \nLa classe Boxer era una classe di navi da sbarco per mezzi corazzati \"(Landing Ship Tank - LST)\" britannica, sviluppata durante la seconda guerra mondiale.\nSuccessive alla classe Maracaibo, le tre navi da sbarco carri della classe Boxer erano costruite fin dall'inizio con tale funzione, e presentavano numerosi miglioramenti come la capacit\u00e0 di ospitare sul ponte di coperta autocarri o mezzi da sbarco.\nTra le novit\u00e0 di questo progetto, le porte anteriori dello scafo, incernierate verticalmente su entrambi i lati, mentre il piano del ponte principale era sistemato appena sopra il livello del mare, per cui era facile imbarcare e sbarcare i mezzi. \nUn elevatore consentiva di portare gli autocarri dal ponte principale a quello di coperta, rinforzato per poter ospitare mezzi leggeri (fino agli autocarri da 3t.), con un raddoppio della superficie disponibile per ospitare i veicoli, mentre un boccaporto poppiero consentiva di sbarcare i mezzi anche se la portiera anteriore era bloccata. Una gru da 40t. consentiva di imbarcare i mezzi corazzati o di sbarcarli, senza usare necessariamente la porta di prua. Infine, l'apparato motore era a mezza nave, con i fumaioli spostati di lato per non ingombrare il movimento dei mezzi.\nQueste unit\u00e0 vennero approntate in un tempo molto lungo, tanto che esse non vennero completate prima del 1943.\nNel 1944 esse (, , ) erano state gi\u00e0 convertite in navi di controllo intercettori, con il ponte riempito di apparati elettronici, un radar di scoperta sopra la plancia, uno sul ponte anteriore, e uno sopra la sovrastruttura anteriore, che venne realizzata nel frattempo. Ben 4 alberi erano stati installati per le comunicazioni radio con i caccia incaricati della difesa della flotta da sbarco."}
{"id": "629041", "revid": "367445", "url": "https://it.wikipedia.org/wiki?curid=629041", "title": "Malchina", "text": "M\u00e0lchina (\"Mavhinje\" in sloveno) \u00e8 un centro agricolo, frazione del comune sparso di Duino-Aurisina (TS), nel Friuli-Venezia Giulia.\nCostituita da un nucleo storico di costruzioni in stile carsico poste lungo la rotabile che collega i centri del comune posti lungo la fascia confinaria con la Slovenia. Si \u00e8 espansa nel secondo dopoguerra con la costruzione di abitazioni e piccoli stabilimenti agricoli pi\u00f9 moderni. \u00c8 abitata prevalentemente da una popolazione di lingua slovena.\nStoria.\nIl primo insediamento sul luogo \u00e8 databile attorno all'anno 1000, anche se la sua prima menzione avviene nel 1113 col nome di \"Malchinasella\".\nLa chiesa del paese, dedicata a San Nicola venne eretta nel 1305, anche se si suppone che la preesistente chiesa dedicata a Santa Domenica fosse esistente gi\u00e0 dal 1000.\nLa zona sub\u00ec delle incursioni turche tra il 1476 e il 1483.\nNel 1856 divenne comune autonomo (che comprendeva anche Ceroglie, Sistiana e Visogliano).\nIl comune di Malchina venne sciolto nel 1928 e fuso con i comuni di Aurisina, Duino, San Pelagio e Slivia, formando il nuovo comune di Duino-Aurisina.\nIl paese sub\u00ec la devastazione il 16 agosto 1944, da parte delle truppe naziste, come rappresaglia dell'appoggio dato dalla popolazione ai partigiani."}
{"id": "629043", "revid": "137928", "url": "https://it.wikipedia.org/wiki?curid=629043", "title": "Classe LST(2)", "text": ""}
{"id": "629048", "revid": "22356", "url": "https://it.wikipedia.org/wiki?curid=629048", "title": "Rhynchippus", "text": "Il rinchippo (gen. Rhynchippus) \u00e8 un mammifero notoungulato estinto, appartenente ai tossodonti. Visse nell'Oligocene inferiore/superiore (circa 28 - 23 milioni di anni fa) e i suoi resti fossili sono stati ritrovati in Sudamerica.\nDescrizione.\nQuesto animale era di dimensioni vagamente simili a quelle di una capra. La lunghezza doveva essere di circa un metro, ma la corporatura era piuttosto robusta e il peso poteva superare i 100 chilogrammi. La testa, per\u00f2, era piuttosto simile a quella di un cavallo, soprattutto per quanto riguarda la dentatura. \nIl cranio era moderatamente allungato, e di altezza media, appiattito alla sommit\u00e0 e dotato di archi zigomatici ampi e uniti a creste lambdoidi. Le ossa nasali erano grandi e rettangolari, mentre l'apertura nasale era in posizione anteriore e piuttosto elevata. Vi erano forti apofisi postorbitali dell'osso frontale. Le strutture della regione uditiva assomigliano notevolmente a quelle di altri tossodonti come \"Adinotherium\" e \"Nesodon\", e la cresta timpanica era particolarmente sviluppata. \nLa dentatura era completa e continua (ovvero priva di diastema), ma i denti premolari e molari erano ipsodonti. I terzi incisivi erano di grande taglia, mentre i canini erano piccoli. Sui premolari era presente un cingulum molto sviluppato, mente i molari erano molto allungati e uno di questi era di forma romboidale. In generale la forma dei premolari e dei molari ricordava molto quella degli equidi. \nLe zampe di \"Rhynchippus\" erano tridattile, e le falangi ungueali erano strette e divise terminalmente; ci\u00f2 suggerisce la presenza di artigli. Le zampe posteriori erano pi\u00f9 lunghe di quelle di \"Adinotherium\"; tibia e perone erano fusi prossimalmente e pi\u00f9 lunghi rispetto al femore.\nClassificazione.\nIl genere \"Rhynchippus\" venne descritto per la prima volta da Florentino Ameghino nel 1897, sulla base di resti fossili ritrovati in terreni dell'Oligocene inferiore dell'Argentina. Lo studioso sudamericano descrisse due specie, Rhynchippus equinus (la specie tipo) e \"R. pumilus\". A questo genere sono state in seguito attribuite altre specie: \"R. brasiliensis\" dell'Oligocene superiore del Brasile e \"R. medianus\", descritto sempre da Ameghino e proveniente dalla Patagonia. Altri fossili attribuiti a \"Rhynchippus\" sono stati ritrovati in Bolivia.\n\"Rhynchippus\" \u00e8 un genere ben conosciuto, e per lungo tempo \u00e8 stato considerato il membro pi\u00f9 noto dei notoippidi (Notohippidae), un gruppo di mammiferi notoungulati dalla dentatura simile a quella dei cavalli, ora per\u00f2 ritenuto parafiletico. \"Rhynchippus\", in ogni caso, \u00e8 considerato un rappresentante relativamente basale dei tossodonti, specializzatosi tuttavia nello sviluppo di una dentatura ipsodonte.\nPaleoecologia.\n\"Rhynchippus\" probabilmente erano in grado di triturare vegetali particolarmente duri, come l'erba, in modo simile a quello dei cavalli attuali. In ogni caso, questo fenomeno di convergenza evolutiva non si estende nel resto della morfologia dello scheletro: \"Rhynchippus\", infatti, non era particolarmente adatto alla corsa."}
{"id": "629052", "revid": "1543377", "url": "https://it.wikipedia.org/wiki?curid=629052", "title": "Dipartimento di Cuvette", "text": "Il dipartimento di Cuvette (in francese: d\u00e9partement de la Cuvette) \u00e8 uno dei 10 dipartimenti della Repubblica del Congo. Situato nella parte centrale del paese, ha per capoluogo Owando.\nConfina a nord col dipartimento di Sangha, a nord-est con quello di Likouala, a sud est con la Repubblica Democratica del Congo, a sud col dipartimento degli Altopiani, sud-ovest con il Gabon e a nord-ovest col dipartimento di Cuvette-Ovest.\nSuddivisioni amministrative.\nIl dipartimento \u00e8 suddiviso in 9 distretti:"}
{"id": "629054", "revid": "486946", "url": "https://it.wikipedia.org/wiki?curid=629054", "title": "Caripuna", "text": ""}
{"id": "629055", "revid": "486946", "url": "https://it.wikipedia.org/wiki?curid=629055", "title": "Karipun\u00e1 do Guapor\u00e9", "text": ""}
{"id": "629056", "revid": "486946", "url": "https://it.wikipedia.org/wiki?curid=629056", "title": "Karipun\u00e1", "text": ""}
{"id": "629057", "revid": "84870", "url": "https://it.wikipedia.org/wiki?curid=629057", "title": "Scriminanti", "text": ""}
{"id": "629060", "revid": "1522738", "url": "https://it.wikipedia.org/wiki?curid=629060", "title": "Ceroglie", "text": "Ceroglie (\"Cerovlje\" in sloveno) \u00e8 un centro agricolo posto nel comune di Duino-Aurisina, abitato da una popolazione prevalentemente di lingua slovena. Posto ai piedi del Monte Ermada (da cui la denominazione \"Ceroglie dell'Ermada\") \u00e8 un tipico centro carsico costituito da un nucleo di costruzioni tipiche, affiancate ad edifici pi\u00f9 recenti. Il toponimo deriverebbe dal latino \"Cerrus\" (quercia), albero che caratterizza i boschi circostanti.\nStoria.\nViene citato per la prima volta nel 1305 in un contratto di compravendita, ma l'esistenza di un castelliere nelle sue vicinanze fa presumere che l'area fosse abitata anche in epoca preistorica.\nViene poi riportato sul libro paga di Duino col nome di \"Zivolach\" (cervo) nel 1494. La chiesetta dei santi Cirillo e Metodio venne consacrata nel 1988.\nIl paesino venne profondamente danneggiato nel corso della prima guerra mondiale, stante la vicinanza con il fronte del monte Ermada. Il paese sub\u00ec la devastazione il 16 agosto 1944 da parte delle truppe naziste come rappresaglia dell'appoggio dato dalla popolazione ai partigiani sloveni."}
{"id": "629062", "revid": "137928", "url": "https://it.wikipedia.org/wiki?curid=629062", "title": "Classe LST(3)", "text": ""}
{"id": "629064", "revid": "767487", "url": "https://it.wikipedia.org/wiki?curid=629064", "title": "Karipuna do Amap\u00e1", "text": " \nI Karipuna do Amap\u00e1 (o anche Crioulo, Karip\u00fana do Ua\u00e7\u00e1) sono un gruppo etnico del Brasile che ha una popolazione stimata in circa 1.708 individui. Parlano la lingua karipuna (codice ISO 639: KMV) e sono principalmente di fede animista.\nVivono nello Stato brasiliano dell'Amap\u00e1, ai confini con la Guyana francese."}
{"id": "629065", "revid": "1788047", "url": "https://it.wikipedia.org/wiki?curid=629065", "title": "Kariri-Xok\u00f3", "text": " \nI Kariri-Xok\u00f3 (o semplicemente Kariri) sono un gruppo etnico del Brasile che ha una popolazione stimata in circa 1.100 individui (1995). Parlano la lingua Portuguese (codice ISO 639: POR) e sono principalmente di fede animista.\nVivono negli stati brasiliani dell'Alagoas, Bahia e Cear\u00e1; sono prossimi all'estinzione. Denominazioni alternative: Karir\u00ed, Kariri Xuc\u00f3, Kipe\u00e1, Xok\u00f3-Karir\u00ed, Xukuru Kariri, Xukur\u00fa, Xoc\u00f3, Xok\u00f3."}
{"id": "629070", "revid": "228587", "url": "https://it.wikipedia.org/wiki?curid=629070", "title": "Landing ship dock", "text": "Le Landing ship dock o Dock Landing Ship (sigla: LSD) sono delle navi militari per operazioni anfibie. Queste navi da sbarco anfibio possono trasportare truppe anfibie con veicoli ed automezzi usando LCAC o altri mezzi da sbarco. Secondo la classificazione della US Navy, una LSD \u00e8 un Dock Landing Ship (\"nave da sbarco anfibio\").\nNella US Navy due classi di unit\u00e0 di questo tipo sono in servizio al 2018: la classe Whidbey Island e la classe Harpers Ferry, usate principalmente per il trasporto di mezzi tipo LCAC; mentre quattro unit\u00e0 di questo tipo, che costituiscono la classe Bay, sono tre nella Flotta di Riserva della Royal Navy e una nella Royal Australian Navy.\nDescrizione.\nUna \"Landing Ship Dock\" \u00e8, solitamente, una grande nave da sbarco senza il portellone a prua per spiaggiare direttamente i mezzi trasportati, ma con un bacino allagabile posteriore dal quale operare con mezzi da sbarco per sbarcare i mezzi trasportati; la nave possiede anche almeno uno \"spot\" per elicotteri ma non un hangar per ricoverarli.\nUna \"Landing Platform Dock\" \u00e8 simile, ma con almeno due \"spot\" per elicotteri e un hangar per ricoverarli; una nave d'assalto anfibio (LHA o LHD) ha inoltre il ponte di volo continuo; una \"Landing Ship Tank\" ha invece il portellone a prua per spiaggiare direttamente i mezzi trasportati, non ha il bacino allagabile posteriore e, i modelli del dopoguerra, anche uno \"spot\" per elicotteri.\nLe Landing Ship Dock sono il risultato delle esigenze della Royal Navy durante la seconda guerra mondiale. Prima ancora di produrre il relativamente semplice modello di nave da sbarco per mezzi corazzati, praticamente un traghetto RO-RO modificato per operare su spiagge basse, gli inglesi pensarono a come riuscire a depositare mezzi pesanti su spiagge, e il risultato fu il progetto di nave da sbarco con bacino interno, praticamente un bacino galleggiante, con una complessa struttura per ospitare mezzi da sbarco di vario genere. Tra il 1941 e fino al 1946 ne vennero prodotte appena 27, contro le oltre 1000 del tipo LST. In seguito esse sono diventate pi\u00f9 importanti, ma non nel caso di questa prima classe prodotta.\nIl progetto di queste navi \u00e8 stato sviluppato negli Stati Uniti, cos\u00ec come la loro costruzione per la US Navy e per la Royal Navy. Le LSD potevano trasportare 36 LCM ad una velocit\u00e0 di 16 nodi. \nPer allagare il bacino occorreva circa un'ora e mezzo, mentre ne occorrevano circa due e mezzo per pompare fuori l'acqua e svuotare il bacino, che quando era allagato poteva essere utilizzato anche per la riparazione di piccole imbarcazioni.\nDelle 27 unit\u00e0 costruite, 8 hanno costituito la classe Ashland operando nella US Navy e le rimanenti 19 la classe Casa Grande; di queste ultime, 4 sono entrate in servizio nella Royal Navy e le altre 15 nella US Navy.\nLe altre classi di navi LSD sono la classe Thomaston (8 unit\u00e0), la classe Anchorage (5 unit\u00e0), la classe Whidbey Island (8 unit\u00e0), la classe Harpers Ferry (4 unit\u00e0); molte delle navi appartenenti a queste 6 classi di produzione statunitense sono state poi vendute usate ad altre marine militari.\nAltre due classi sono la classe Bay britannica (4 unit\u00e0) e la classe Ivan Rogov sovietica (3 unit\u00e0).\nLa classe Ivan Rogov costituisce una specie di \"ibrido\" tra LSD e LST, poich\u00e9 ha sia il portellone anteriore sia il bacino allagabile posteriore, unitamente ad uno \"spot\" per elicotteri.\nLa classe Bay costituisce una specie di \"ibrido\" tra LSD e LPD, poich\u00e9 essa deriva dal design \"Enforcer\", che ha condotto alla realizzazione delle LPD delle classi e , tuttavia le versioni britanniche non hanno l'hangar per gli elicotteri, che invece \u00e8 presente nelle unit\u00e0 delle altre due classi."}
{"id": "629071", "revid": "339392", "url": "https://it.wikipedia.org/wiki?curid=629071", "title": "Kariri-Xuci", "text": ""}
{"id": "629075", "revid": "372624", "url": "https://it.wikipedia.org/wiki?curid=629075", "title": "Karo (popolo del Brasile)", "text": " \nI Karo (o anche Arara di Rondonia) sono un gruppo etnico del Brasile che ha una popolazione stimata in circa 200 individui. Parlano la lingua Karo (codice ISO 639: ARR) e sono principalmente di fede animista.\nVivono negli stati brasiliani di Rond\u00f4nia e Mato Grosso. Differenti dagli Arar\u00e1.\nDenominazioni alternative: Itogap\u00fak, Itogapuc, Ntogapig, Ntogapid, Ramarama, Itanga, Arara-Karo, Uruku, Ar\u00e1ra do Jiparan\u00e1, Ar\u00e1ra."}
{"id": "629079", "revid": "339392", "url": "https://it.wikipedia.org/wiki?curid=629079", "title": "Arara di Rondonia", "text": ""}
{"id": "629082", "revid": "287204", "url": "https://it.wikipedia.org/wiki?curid=629082", "title": "Fenoarivo Atsinanana", "text": "Fenoarivo Atsinanana, anche noto come Fenerive Est o Fenoarivo Est \u00e8 un comune urbano (\"firaisana\") del Madagascar e del \"fivondrona\" (dipartimento) circostante.\n\u00c8 il capoluogo della regione di Analanjirofo.\nIl \"fivondrona\" conta una popolazione di 240.000 persone (censimento del 2001), di cui 20.000 vivono nel capoluogo. L'area del fivondrona \u00e8 di 3.365\u00a0km\u00b2.\nQuesta regione costitu\u00ec il cuore del Regno Betsimisaraka fondato agli inizio del XVIII secolo dal re meticcio europeo-malgascio Ratsimilaho."}
{"id": "629084", "revid": "14691", "url": "https://it.wikipedia.org/wiki?curid=629084", "title": "Fenoarivo Est", "text": ""}
{"id": "629085", "revid": "287204", "url": "https://it.wikipedia.org/wiki?curid=629085", "title": "Pokemon Snap", "text": ""}
{"id": "629087", "revid": "1543377", "url": "https://it.wikipedia.org/wiki?curid=629087", "title": "Dipartimento di Cuvette-Ovest", "text": "Il dipartimento di Cuvette-Ovest (in francese: d\u00e9partement de la Cuvette-Ouest) \u00e8 uno dei 10 dipartimenti della Repubblica del Congo. Situato nella parte occidentale del paese, ha per capoluogo Ewo. \nConfina a nord col dipartimento di Sangha, a est e sud con quello di Cuvette e a ovest con il Gabon. \nSuddivisioni amministrative.\nIl dipartimento \u00e8 suddiviso in 6 distretti:"}
{"id": "629088", "revid": "14691", "url": "https://it.wikipedia.org/wiki?curid=629088", "title": "Fenoarivo-Atsinanana", "text": ""}
{"id": "629090", "revid": "1244408", "url": "https://it.wikipedia.org/wiki?curid=629090", "title": "Villaggio del Pescatore", "text": "Villaggio del Pescatore (\"Ribi\u0161ko Naselje\" in sloveno) \u00e8 un piccolo centro turistico e residenziale posto nel comune di Duino-Aurisina, nel suo perimetro si trova un importante geosito di interesse paleontologico. \u00c8 costituito da un nucleo di abitazioni recenti poste lungo un porto-canale creato nei pressi delle foci del fiume Timavo. Vi \u00e8 un'ampia zona sportiva (\"\"Centro Sportivo San Marco\") dedicata al calcio, al tennis, alla vela, ai catamarani e al canottaggio.\nStoria.\nL'insediamento \u00e8 relativamente recente. Infatti venne costruito tra il 1951 e il 1952, nei pressi del cosiddetto \"Val Catino\" (\"Valcain\"), ora Bocadin (\"Bokadin\"), delimitato a ovest dalla barra di foce (scano di sabbia) del fiume Timavo, per dare asilo a 40 famiglie di pescatori esuli giuliani e dalmati provenienti dai territori ceduti alla Jugoslavia. Costruito su un terreno di 12 ettari, furono edificati in origine 10 edifici posti ad anfiteatro. In principio vi si trasferirono 35 famiglie di pescatori, quattro di agricoltori e un cappellano. Inizialmente dedicato a uno dei santi patroni delle citt\u00e0 istriane come gli altri borghi costruiti per i profughi istriani (precisamente \"Villaggio San Marco\"\"), solo successivamente ottenne la denominazione attuale italiano / slovena.\nA partire dagli anni novanta alle famiglie d'esuli e di loro discendenti che inizialmente furono gli unici residenti del borgo si sono affiancati nuovi residenti. Al giorno d'oggi la popolazione del Villaggio del Pescatore ha raggiunto la cifra di 304 abitanti ( 5 di essi sono stranieri)\nArea paleontologica.\nNel 1994, nella parte vicina alla \"ex-cava Sertubi\", \u00e8 stato rinvenuto uno dei pi\u00f9 importanti giacimenti di resti di dinosauri d'Italia. In particolare \u00e8 stato recuperato lo scheletro di un adrosauride, \"Tethyshadros insularis\", soprannominato amichevolmente \"Antonio\" e altri resti isolati di fossili di dinosauri appartenenti alla stessa specie: una coppia di arti anteriori, un pube, una vertebra cervicale, un cranio completo deformato, una costola dorsale. Le rocce calcaree contenenti le ossa di dinosauri hanno un'et\u00e0 compresa tra il Campaniano superiore ed il Maastrichtiano inferiore e si trovano all'interno della Formazione Liburnica. I macrofossili sono stati conservati all'interno di una litofacies a \"laminiti\" ovvero da calcari strutturati a sottili lamine millimetriche di livelli pi\u00f9 scuri pregni di sostanze organiche e pi\u00f9 chiari di fanghi carbonatici alternati tra loro. Durante gli scavi del giacimento paleontologico \u00e8 stato rinvenuto all'interno di un blocco di roccia anche uno scheletro parziale articolato di un altro dinosauro che \u00e8 stato chiamato \"Bruno\". Oltre a questi reperti sono stati ritrovati 250 fossili, tra questi alcuni resti del coccodrillo primitivo \"Acynodon,\" un osso metacarpale di pterosauro, svariati gamberi, numerosi pesci interi e disarticolati, rari foraminiferi, ostracodi e e un rametto di conifera.\nDi recente \u00e8 stato firmato un accordo di programma per la valorizzazione e lo sviluppo di questo sito paleontologico."}
{"id": "629091", "revid": "1305772", "url": "https://it.wikipedia.org/wiki?curid=629091", "title": "Fenoarivo", "text": ""}
{"id": "629092", "revid": "110157", "url": "https://it.wikipedia.org/wiki?curid=629092", "title": "Karutana", "text": "I Karutana (o anche Arara do Amazonas, Car\u00fatana) sono un gruppo etnico del Brasile che ha una popolazione stimata in circa 300 individui (2000). Parlano la lingua Carutana (D:Urubu-CRU08) e sono principalmente di fede animista.\nVivono a nord-ovest dello stato brasiliano dell'Amazonas, vicino ai Curripaco. Denominazioni alternative: Adaru, Arara, Dzaui (Dzawi), Jauarete (Yawarete Tapuya), Jurupari (Yurupari Tapuya), Mapache, Uadzoli (Wadzoli), Urubu. Sono correlati ai Baniwa."}
{"id": "629093", "revid": "831312", "url": "https://it.wikipedia.org/wiki?curid=629093", "title": "Giro d'Italia 1929", "text": "Il Giro d'Italia 1929, diciassettesima edizione della \"Corsa Rosa\", si svolse in quattordici tappe dal 19 maggio al 9 giugno 1929, per un percorso totale di 2\u00a0914 km. Fu vinto dall'italiano Alfredo Binda alla quarta vittoria, terza consecutiva. Su 166 partenti, arrivarono al traguardo finale 99 corridori.\nIl Giro del 1929 fu caratterizzato da un percorso particolare, prevalentemente concentrato nel Sud Italia nonostante le grandi difficolt\u00e0 organizzative che ne conseguivano: oltre alla scarsit\u00e0 di strade asfaltate, vi erano anche problemi logistici, data la scarsit\u00e0 di alloggi e la difficolt\u00e0 nel reperire benzina e acqua. \nBinda domin\u00f2 questa edizione, con la vittoria di otto tappe consecutivamente, tre secondi posti ed un terzo. Proprio a causa della netta superiorit\u00e0 venne accolto da fischi all'ingresso dell'Arena Civica e si rifugi\u00f2 in lacrime nel furgone della sua squadra, la Legnano. Una tragedia segn\u00f2 la seconda tappa, da Napoli a Foggia, quando Gaetano Belloni, vincitore della prima frazione e leader della corsa, cadde perdendo 14 minuti, riusc\u00ec a recuperare e raggiungere il gruppo, ma un ragazzo attravers\u00f2 la strada e fin\u00ec sotto le sue ruote, morendo. Belloni si ritir\u00f2 per la disperazione."}
{"id": "629094", "revid": "14691", "url": "https://it.wikipedia.org/wiki?curid=629094", "title": "Fenerive Est", "text": ""}
{"id": "629095", "revid": "15011", "url": "https://it.wikipedia.org/wiki?curid=629095", "title": "Ferrovia transiberiana", "text": ""}
{"id": "629096", "revid": "98077", "url": "https://it.wikipedia.org/wiki?curid=629096", "title": "Antenne paraboliche", "text": ""}
{"id": "629097", "revid": "446353", "url": "https://it.wikipedia.org/wiki?curid=629097", "title": "Classi LCT(5/8)", "text": ""}
{"id": "629098", "revid": "599013", "url": "https://it.wikipedia.org/wiki?curid=629098", "title": "Kaxuyana", "text": "I Kaxuyana sono un gruppo etnico del Brasile che ha una popolazione stimata in 350 individui (2009).\nLingua.\nParlano la lingua Kaxuyana, lingua che appartiene alla famiglia linguistica Karib. Si auto-identificano con il termine \"Purehno\" ma, a partire dagli anni sessanta del XX secolo, sono stati conosciuti come \"Kaxuyana\" o \"Caxuiana\", \"Katxuyana\". Il termine sta a indicare, letteralmente, gli abitanti del fiume Cachorro: \"Yana\" (persone) che abitano il fiume \"kaxuru\" (Cachorro), un affluente del Trombetas. Negli anni sessanta, dopo il crollo demografico provocato da malattie trasmesse dalla popolazione non indigena, il numero di coloro che parlavano Kaxuyana \u00e8 sceso a meno di 100. Negli anni settanta i bambini e i membri pi\u00f9 giovani cominciarono ad imparare esclusivamente la lingua Tiriy\u00f3. Alcuni parlano anche il portoghese.\nInsediamenti.\nVivono negli stati brasiliani di Amap\u00e1, Amazonas e Par\u00e1. Sono stanziati in tre aree distinte: sulle rive del fiume Cachorro, affluente che sfocia nel fiume Trombetas a nord-ovest dello stato del Par\u00e1, nella zona dei fiumi Nhamund\u00e1 e Mapuera, dove vivono accanto ai Waiwai e agli Hixkariyana, nella zona occidentale del Par\u00e1, e nel Parco Nazionale di Tumucumaque, dove vivono insieme ai Tiriy\u00f3, all'estremo nord del Par\u00e1."}
{"id": "629100", "revid": "99064", "url": "https://it.wikipedia.org/wiki?curid=629100", "title": "Studielenco", "text": ""}
{"id": "629101", "revid": "123630748", "url": "https://it.wikipedia.org/wiki?curid=629101", "title": "Landing Craft Infantry", "text": "Le LCI o Landing Craft Infantry sono delle imbarcazioni per il trasporto truppe, costruite in 923 esemplari tra il 1942 e il 1945 per la US Navy e la Royal Navy.\nModelli.\nFurono due i modelli di mezzi navali, \"L\" (\"large\") e \"S\" (\"small\"), specializzati nel mettere a terra squadre di fanteria, con una capacit\u00e0 di 210 uomini per il primo modello, e la met\u00e0 per quello ridotto. \nIl modello (S) aveva lo scafo in legno e pannelli corazzati da 6,4 mm per la protezione del personale; essi vennero sviluppati come concetto dagli inglesi, ma per quello che riguarda il tipo \"L\" vennero prodotti dagli USA, a partire dal 1942.\nCostruzione e diffusione.\nDelle 923 LCI costruite in dieci cantieri americani, 211 vennero cedute (in base al Lend-Lease Act) al Regno Unito e 25, nel 1945, all'Unione Sovietica.\nLa maggior parte delle LCI(\"L\") sono state ritirate dal servizio sia dalle marina americana che da quella inglese nel 1946, e, messe in riserva, vendute, demolite o usate come bersaglio. \nAlcune LCI(\"L\") sono state trasferite alle marine di Argentina (15), Cile (6), Repubblica di Cina (13), Francia (14), Indonesia (7), Israele (2), Corea del Sud (1), Thailandia (2), Repubblica Dominicana (3) e Filippine (3), in base al Mutual Defense Assistance Program.\nLe LCI ricevute dalla Marine nationale fran\u00e7aise furono usate nella Guerra d'Indocina; la maggior parte di queste unit\u00e0 furono maggiormente armate e vennero adoperate come cannoniere nei fiumi della regione. "}
{"id": "629108", "revid": "3115", "url": "https://it.wikipedia.org/wiki?curid=629108", "title": "Landing Craft, Mechanized", "text": "I Landing Craft, Mechanized (LCM) sono stati i pi\u00f9 diffusi mezzi da sbarco dell'intera storia, non soltanto della seconda guerra mondiale. Erano goffi 'scatoloni' metallici, con motore diesel e rampa di carico anteriore. Potevano trasportare squadre di fanteria o un carro medio. L'acronimo LCM nasce per il primo modello britannico e venne usato anche come \"hull classification symbol\" (simbolo di classificazione di scafo) della US Navy.\nDopo i primi modelli, LCM (modello 1) costruito in Gran Bretagna e il suo omologo LCM (modello 2) costruito negli USA, il modello LCM(3) venne riprogettato per una capacit\u00e0 doppia rispetto ai primi, prodotto per i Marines USA in 8600 esemplari. Dopo di che arrivarono in produzione LCM(modello 4) e LCM(modello 6) in 2700 esemplari, mentre il modello LCM(5) risult\u00f2 invece un fallimento. Il modello LMC(7) era invece l'ultimo della serie, costruito dalla Gran Bretagna con dimensioni aumentate.\nInfine il modello LCM-8 fu realizzato a partire dal 1959.\nVersioni.\nLCM (1).\nIl Landing Craft Mechanical Mark I fu il primo modello britannico, testato nel 1920 e utilizzato a partire dal 1924 in esercitazioni.\nI Landing Craft Mechanical Mark I, costruiti in 600 esemplari, furono utilizzati durante la Campagna Norvegese e nel Raid su Dieppe.\nLCM (2).\nFurono circa 150 gli esemplari costruiti.\nLCM (3).\nSono stati due i tipi costruiti:\nCapacit\u00e0 di trasporto 54000 kg di cargo.\nIn apparenza molto simili agli LCVP con il vano di carico largo 3 metri e una leggera corazzatura poppiera sopra il locale motore, erano capaci di trasportare un singolo carro armato da 30 tonnellate come uno M4 Sherman), 60 uomini, 27000\u00a0kg di carico. Un LCM-3 \u00e8 preservato come museo a Fall River nel Massachusetts.\nLCM (4).\nmodello britannico di LCM\nLCM (5).\nmodello britannico di LCM\nLCM (6).\nGli LCM Mark VI erano degli LCM Mark III) allungati di 1,8 metri a met\u00e0 imbarcazione. \nLCM (7).\nmodello britannico di LCM\nLCM (8).\nGli LCM-8 (\"Mike Boat\") sono delle imbarcazioni utilizzate dalla US Navy nel corso della guerra del Vietnam. Attualmente vengono utilizzati per organizzazioni sia governative che private in tutto il mondo. Possono trasportare 200 uomini o un carico di 54,5 tonnellate o un carro armato medio M48 o M60 Patton.\nI primi esemplari sono entrati in servizio nel 1959. Esiste una versione modificata, per trasporto di Lanciafiamme, denominata Zippo. Oltre che nel Vietnam queste imbarcazioni sono stati utilizzate nell'invasione statunitense di Panama, nelle operazioni Desert Shield e Desert Storm, nella missione UNITAF in Somalia, nella missione UNMIH ad Haiti.\nL'Australia dispone di una versione modificata di queste imbarcazioni, che hanno preso parte alla invasione dell'Iraq e in missioni di Peacekeeping nella Regione autonoma di Bougainville e nelle Isole Salomone."}
{"id": "629109", "revid": "228587", "url": "https://it.wikipedia.org/wiki?curid=629109", "title": "Dunland", "text": "Dunland (\"Landumbria\" nella nuova traduzione italiana) \u00e8 una regione di Arda, l'universo immaginario fantasy creato dallo scrittore inglese J.R.R. Tolkien.\nQuesta regione \u00e8 un territorio caratterizzato da colline brulle che si trova a sud dell'Eregion, ed \u00e8 delimitata ad est dalle Montagne Nebbiose e dalla foresta di Fangorn e a sud-ovest confina con la regione dell'Enedwaith, dalla quale \u00e8 separata tramite l'Antica Via Sud. Il Dunland \u00e8 la regione in cui durante il regno di Tar-Aldarion (883-1075 S.E.) iniziarono a vivere gli Uomini chiamati Dunlandiani (in inglese \"Dunlandings\", \"Landumbriani\" nella nuova traduzione italiana), bassi e scuri di capelli, che sembra discendano dalla Casa di Haleth, rendendoli lontanamente imparentati con i Dunedain.\nStoria.\nOrigini.\nI diretti antenati dei Dunlandiani vivevano su entrambe le sponde dell'Inondagrigio, \"Il fiume d'Ombra\", agli inizi della Seconda Era: al loro primo contatto con i pi\u00f9 avanzati N\u00famen\u00f3reani, vennero descritti come un popolo numeroso e guerrafondaio, ma in realt\u00e0 erano abitanti delle foreste, organizzati in comunit\u00e0 sparpagliate, senza un potere centrale.\nI N\u00famen\u00f3reani trovarono il linguaggio di questi \"Gwaithuirim\", come presero a chiamarli, molto diverso dal loro Ad\u00fbnaic, e fu questo il motivo per il quale si rifiutarono di riconoscerli come lontani parenti, confondendoli con quelli che chiamavano \"Uomini dell'Ombra\", discendenti degli alleati di Morgoth durante la Prima Era. In effetti il linguaggio del popolo di Haleth non era assolutamente correlato con quello della gente di Hador e B\u00ebor.\nIl bisogno di legname (di cui la regione del Gwathl\u00f3 abbondava) e queste differenze culturali fecero s\u00ec che i N\u00famen\u00f3reani cominciassero a vedere gli abitanti delle foreste come nemici. Dopo molte guerre e spargimenti di sangue, durante i quali Sauron us\u00f2 questi nemici di N\u00famenor come spie, i superstiti abitanti delle foreste della regione a sud del Gwathl\u00f3 trovarono rifugio sulle montagne ad est, nel territorio che prese poi il nome di \"Dunland\", diventando pastori e mandriani.\nSeconda e Terza Era.\nAlla fine della Seconda Era, queste genti (e la loro terra) divenne nota tra i Dunedain e gli Eldar come \"Enedwaith\", che significa sia \"Popolo di Mezzo\" che \"Regione di Mezzo\", poich\u00e9 essi dimoravano tra i due nuovi stati fondati dai N\u00famen\u00f3reani, Gondor e Arnor.\nGli \"Enedwaith\" furono largamente ignorati dagli altri popoli, nonostante il fatto che un'importante citt\u00e0 n\u00famen\u00f3reana, Tharbad, sorgesse vicino al loro territorio, e anch'essi si tennero molto in disparte, anche a causa del profondo odio che provavano verso i N\u00famen\u00f3reani, e rimasero isolati per tutto il restante corso della loro storia, tant'\u00e8 che non impararono nemmeno l'Ovestron, che derivava dall'Ad\u00fbnaic, usato come lingua franca nella Terra di Mezzo della Terza Era.\nDurante questi anni, gli Enedwaith colonizzarono lentamente il Calenardhon e le circostanti province di Gondor, che erano scarsamente popolate, ora che il potere dei Dunedain andava scemando, ed essi avevano gi\u00e0 reclamato i territori dal fiume Adorn all'Isen quando Gondor decise di donare il Calenardhon al numeroso popolo degli \u00c9oth\u00e9od, nel 2510 T.E.\nFra Tharbad e l'Enedwaith sostarono molti Hobbit di razza Sturoi, provenienti dal Rhovanion, dopo aver valicato le Montagne Nebbiose nel 1150 T.E. Essi rimasero in quest'area per circa due secoli, quindi si divisero fra chi torn\u00f2 oltre le montagne e chi riprese la migrazione verso occidente.\nDunland.\nI nuovi arrivati rinominarono loro stessi Rohirrim e diedero nome Dunland (\u201cregione collinare\u201d in Rohirric) ai territori a ovest del Calenardhon, chiamando Dunlandiani i suoi abitanti. Questi vennero respinti a ovest del fiume Isen e maturarono un profondo risentimento per quelli che chiamavano \"forgoil\" (\u201cteste di paglia\u201d, in riferimento al colore biondo dei loro capelli). Sotto il regno di D\u00e9or tornarono a filtrare a oriente con la complicit\u00e0 di Isengard, compiendo numerose scorribande, e nel 2710 T.E. occuparono Isengard stessa.\nNel 2754 T.E. Freca, un nobile dunlandiano per met\u00e0 di sangue rohirrim, progett\u00f2 un matrimonio fra suo figlio Wulf e la figlia di Helm, Re di Rohan. La sua proposta venne tuttavia rifiutata ed egli reag\u00ec insultando il sovrano. Furente, Helm uccise Freca con un pugno e band\u00ec dal regno la sua famiglia, provocando la fuga di questa nel Dunland.\nQuattro anni dopo un esercito di Dunlandiani guidati da Wulf, in alleanza con gli Esterling, invase Rohan e mise il paese in ginocchio. Edoras venne espugnata, Haleth figlio di Helm fu ucciso e Wulf si autoproclam\u00f2 sovrano del paese. I Rohirrim trovarono rifugio nelle loro fortificazioni montane, quali il Trombatorrione e Dunclivo, e vennero qui assediati.\nQuell'anno il paese fu flagellato dal Lungo Inverno, che provoc\u00f2 numerose vittime su entrambi i fronti del conflitto. Infine Fr\u00e9alaf, nipote di Helm, comp\u00ec una sortita su Edoras riuscendo a uccidere Wulf; Gondor pot\u00e9 finalmente inviare dei rinforzi e i Dunlandiani furono cacciati fuori da Rohan e da Isengard.\nIsengard.\nNel Dunland, a guardia della Breccia di Rohan, c'era la fortezza di Isengard, dove vigilavano su Gondor alcuni guardiani, dalla carica ereditaria. Ma durante il regno del Sovrintendente Beren, questi guardiani erano di sangue Dunlandiano, e divennero ostili a Gondor. Per rimediare a questa situazione, Beren diede a Saruman le chiavi di Orthanc affinch\u00e9 vigilasse su Isengard per conto di Gondor.\nSaruman si serv\u00ec poi della storica ostilit\u00e0 dei Dunlandiani verso i Gondoriani per avere da loro supporto durante la Guerra dell'Anello; li condusse infatti assieme al suo esercito di Orchi ed Uruk-hai nuovamente al Fosso di Helm, nel 3019 T.E., dove si batterono ancora una volta contro i Rohirrim.\nDopo una strenua resistenza, Re Th\u00e9oden e i suoi vinsero la battaglia, e permisero ai Dunlandiani sopravvissuti di tornare alle loro case. In cambio della clemenza, i Rohirrim richiesero la cessazione di ogni ostilit\u00e0, e la ritirata dei Dunlandiani oltre il fiume Isen.\nIl dunlandiano.\nIl dunlandiano \u00e8 una lingua inventata da J.R.R Tolkien e parlata dai Dunlandiani. Di questa lingua si conosce solo la parola \"forgoil\" citata ne \"Il Signore degli Anelli\" come la traduzione di \"teste di paglia\". Non si sa quanto Tolkien abbia sviluppato questa lingua."}
{"id": "629111", "revid": "2018833", "url": "https://it.wikipedia.org/wiki?curid=629111", "title": "Landing Craft Assault", "text": "Il Landing Craft Assault, LCA, fu il primo e pi\u00f9 piccolo dei mezzi da sbarco per operazioni anfibie concepito dagli Alleati durante la Seconda guerra mondiale. Sviluppato dai britannici il tipo LCA era un natante a bassa autonomia e velocit\u00e0, che trasportava truppe su 3 file. L'equivalente statunitense era conosciuto come LCVP. Un modello particolare aveva 4 file di 6 mortai per aprire varchi nei campi minati costieri."}
{"id": "629134", "revid": "339392", "url": "https://it.wikipedia.org/wiki?curid=629134", "title": "Artie Ziff", "text": ""}
{"id": "629136", "revid": "77358", "url": "https://it.wikipedia.org/wiki?curid=629136", "title": "WESAK", "text": ""}
{"id": "629138", "revid": "367445", "url": "https://it.wikipedia.org/wiki?curid=629138", "title": "Slivia", "text": "Slivia (\"Slivno\" in sloveno) \u00e8 un centro agricolo del comune di Duino-Aurisina, abitato da una popolazione prevalentemente slovena che conta intorno ai 130 abitanti. Il suo piccolo centro storico \u00e8 costituito da costruzioni in tipico stile carsico. La frazione si \u00e8 poi sviluppata lungo la strada provinciale con costruzioni pi\u00f9 moderne. Il nome deriva dalla parola slovena \"sliva\" che significa \"susino\".\nStoria.\nNei pressi della localit\u00e0 si trova uno dei pi\u00f9 importanti giacimenti del quaternario sul Carso: la \"Breccia di Slivia\". In essa sono stati ritrovati fossili dei grandi animali che popolavano il Carso all'epoca quali rinoceronti, cervi e ippopotami.\nSempre nelle vicinanze della localit\u00e0 vi sono due importanti castellieri, villaggi fortificati costruiti nell'et\u00e0 del bronzo e del ferro che ospitarono i primi abitanti della zona. Il \"Castelliere Carlo De Marchesetti\" (sull'altura \"Gradec\") sito a 600 m sudest del villaggio, deve il nome allo studioso che per primo si interess\u00f2 a tali manufatti. Sulla vicina altura \"Podgre\u0161\u010d\" si trova il \"Castelliere II di Slivia\" di pi\u00f9 ridotte dimensioni.\nNelle vicinanze della localit\u00e0 sono state ritrovate anche iscrizioni romane e dei resti dello stesso periodo. Il paese \u00e8 nominato per la prima volta nel 1319 con il nome di \"Scligna\". Nel 1494 viene citato dall'urbario di Duino come comune a s\u00e9 stante; nel 1524 faceva gi\u00e0 parte del comune di San Pelagio. \nLa chiesa della localit\u00e0, dedicata a santa Maria Maddalena venne consacrata nel 1820. Sulla facciata sono visibili le statue di San Biagio e San Silvestro. \u00c8 rimasta l'unica chiesa del comune di Duino-Aurisina circondata da un piccolo cimitero. Un microtoponimo del luogo (dolina del Frate - Fratov Dol, ampia dolina posta sul sentiero che porta a Sistiana) fa presumere l'esistenza di un monastero nella zona.\nIl comune di Slivia venne sciolto nel 1928 e fuso con i comuni di Aurisina, Duino, Malchina e San Pelagio, formando il nuovo comune di Duino-Aurisina.\nNei pressi della strada provinciale verso Aurisina vi \u00e8 la grotta delle Torri di Slivia, visitabile con visite guidate."}
{"id": "629139", "revid": "1564499", "url": "https://it.wikipedia.org/wiki?curid=629139", "title": "Taburno Camposauro", "text": "Il Taburno Camposauro \u00e8 un massiccio calcareo isolato dall'Appennino campano che si trova interamente in provincia di Benevento, in Campania. Raggiunge l'altezza massima di 1394 m s.l.m. con la vetta del monte Taburno e sul suo territorio insistono diverse aree protette: il parco regionale del Taburno - Camposauro e i SIC \"Camposauro\" (IT8020007) e \"Massiccio del Taburno\" (IT8020008) della rete Natura 2000.\nDescrizione.\nOrigine del nome.\nSecondo alcune ipotesi il nome del monte Taburno deriva dal termine osco \"teba\", poi \"taba\" (\"montagna\"), dal quale derivano anche altri nomi di montagne della zona (monte Tavertone, presso Mugnano del Cardinale e monte Tabenna presso Castiglione del Genovesi), e la radice \"burnus\", che si ritrova nel toponimo \"Alburno\", montagna che d\u00e0 il nome ai monti Alburni, nel Cilento.\nConformazione.\nEsattamente ad est il massiccio digrada e si apre verso la piana di Benevento, citt\u00e0 da cui dista pochi chilometri. A nord \u00e8 separato dalle montagne del Matese per mezzo dalla valle Telesina solcata dal fiume Calore, ad ovest \u00e8 separato dai monti Trebulani dalla bassa piana del Volturno, dopo la confluenza del precedente fiume. A sud-ovest l'Isclero, con le sue gole, lo separa dalle alture che vanno dal monte Longano (Durazzano) al monte Tairano (Airola), e a sud la valle Caudina lo separa dai monti del Partenio.\nLe vette pi\u00f9 alte sono il \"monte Taburno\" (1.394\u00a0 ), il \"Camposauro\" (1.390\u00a0m s.l.m.), il \"monte Alto Rotondi\" (1.305\u00a0m s.l.m.), il \"monte Sant'Angelo\" (1.189\u00a0m s.l.m.), il \"monte Gaudello\" (1.226\u00a0m s.l.m.) ed il \"monte Pentime\" (1.168\u00a0m s.l.m.), disposti a semicerchio a formare nel mezzo la Valle Vitulanese.\nIl periodo di formazione del massiccio \u00e8 di era \"secondaria\" (mesozoico); esso \u00e8 costituito da due blocchi calcarei separati dalla depressione tettonica di Piana di Prata.\nTerritorio.\nDalla vetta del Taburno si gode di un vasto panorama su tutta la valle Caudina, densamente antropizzata e chiusa dalla parte opposta dal massiccio del Partenio.\nA sud-ovest, dove la valle diventa pi\u00f9 stretta, si nota una macchia bianca sul fianco di un monte: \u00e8 la cava del monte Tairano.\nOltre il Partenio nelle giornate pi\u00f9 limpide si possono vedere il Vesuvio e i monti Lattari.\nSulla vetta del Camposauro (posta nella parte pi\u00f9 settentrionale del massiccio) sono presenti numerosi ripetitori radiotelevisivi. La postazione, oltre a servire la citt\u00e0 di Benevento e la sua provincia, \u00e8 ricevibile anche da quelle limitrofe di Avellino e Caserta.\nDalla citt\u00e0 di Benevento e dall'Irpinia settentrionale il profilo del massiccio assume le sembianze di una donna supina, con i piedi verso la valle Caudina e la testa (monte Pentime) verso la valle Telesina, ed \u00e8 per questo chiamato \"la Dormiente del Sannio\".\nStoria.\nNel dibattito sulla localizzazione delle Forche Caudine, teatro dell'omonima battaglia nel 321 a.C., il massiccio \u00e8 di sfondo, nelle tre ipotesi che vedono la sede delle \"Forche\" nelle valli Caudina, di Arienzo e dell'Isclero, oppure ne \u00e8 sede, nell'ipotesi secondo cui possa essersi svolta nella piana di Prata.\nNei testi di et\u00e0 classica il monte Taburno \u00e8 citato pi\u00f9 volte. Da Virgilio, prima nel secondo libro delle Georgiche, che descrive la coltivazione delle piante e nel cui contesto l'autore consiglia di popolare il monte (o pi\u00f9 probabilmente le pendici attorno) di ulivi, secondo un approccio per cui ad ogni suolo si adattano certe piante, e poi nel dodicesimo libro dell'Eneide, nel descrivere il duello tra Enea e Turno paragonato allo scontrarsi di due tori sul Taburno o sulla Sila. Grattio, del quale \u00e8 pervenuto solo un poema didascalico (in spezzoni) sulla caccia, ne fa il nome descrivendo i cavalli della zona di Syene e della Partia, poco adatti a terreni scoscesi di posti come il massiccio in esame, il Gargano o le Alpi Liguri. Infine, il Taburno si trova nell'elenco geografico che costituisce l'opera scolastica in cui Vibio Sequestre raccoglie le localit\u00e0 menzionate dagli scrittori latini. \nIl monte Taburno \u00e8 protetto con l'istituzione del \"Parco Naturale Regionale Taburno-Camposauro\" (dal 14 settembre 1994) dalla comunit\u00e0 montana del Taburno.\nIl monte Taburno \u00e8 tutelato anche dal \"Piano Paesistico del Taburno\", entrato in vigore nel 1996."}
{"id": "629152", "revid": "10372", "url": "https://it.wikipedia.org/wiki?curid=629152", "title": "Passo del Maloia", "text": ""}
{"id": "629171", "revid": "287204", "url": "https://it.wikipedia.org/wiki?curid=629171", "title": "Matrice scalare", "text": ""}
{"id": "629181", "revid": "1699816", "url": "https://it.wikipedia.org/wiki?curid=629181", "title": "Shino Aburame", "text": " \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto. Shino \u00e8 uno speciale tipo di seme (anche se non trova alcun collegamento con il personaggio), il cognome Aburame \u00e8 composto da due parole Abura e Me. \"Abura\" \u00e8 lo stesso kanji (carattere orientale) che il maestro Jiraiya tiene sul coprifronte, mentre \"Me\" \u00e8 scritto con il kanji di donna.\nFa parte del Team Kurenai, capitanato da Kurenai Yuhi, e si trova in squadra con Hinata Hyuga e Kiba Inuzuka. Nonostante il suo grandissimo carisma, il giovane non appare quasi mai nella classifica generale di gradimento indetta dalla Shonen Jump.\nIl personaggio.\nShino \u00e8 un tipo molto riservato, freddo, abbastanza misterioso e molto permaloso. Ha un aspetto misterioso, infatti il suo viso \u00e8 il pi\u00f9 possibile coperto sia nella prima che nella seconda serie. In quest'ultima si presenta con un nuovo look: possiede un cappotto con il collo pi\u00f9 alto e nero e gli occhiali scuri hanno una forma diversa. Shino \u00e8 specializzato negli inseguimenti e nelle missioni di sopravvivenza e le sue tecniche si basano sul controllo degli insetti. Raramente sorride o mostra alcuna emozione. Shino \u00e8 estremamente intelligente e pone costantemente dei giudizi sagaci ed un ragionamento preciso che conferma le sue eccellenti abilit\u00e0 analitiche e d'osservazione seconde solo a quelle di Shikamaru Nara. Dietro il suo atteggiamento stoico, comunque Shino dimostra di tenere ai suoi compagni di squadra. Trascorre il suo tempo libero, catturando e studiando gli insetti. Proprio per queste sue passioni e per il suo aspetto misterioso, Shino viene apostrofato con il termine di \"terrificante\".\nRapporti con altri personaggi.\nIl gruppo cui fa parte Shino \u00e8 sicuramente quello che ha trovato prima di tutti gli altri una certa armonia: i componenti di questo team, difatti, non solo si allenano sempre tutti assieme, ma anche dopo gli esercizi amano trascorrere molto tempo insieme. Nel loro tempo libero, difatti, i tre giovani si dedicano ai loro hobby preferiti e quello di Shino \u00e8 sicuramente quello di allenare i propri insetti. In un certo senso troviamo una sorta di analogia tra Shino e il suo compagno di squadra Kiba Inuzuka: entrambi, in effetti, vivono in simbiosi con i loro rispettivi animali; Kiba con il cane e Shino con gli insetti. Divertenti sono le gaffe che lo vedono nel primo incontro con Naruto nella seconda parte del manga: Naruto non lo riconosce a causa del suo vestiario mentre riconosce subito Kiba, Akamaru e Hinata. Questo da molto fastidio a Shino, poich\u00e9 capita molto spesso, in alcuni scene divertenti dell'anime (le gaffe di fine puntata), che qualcuno si dimentichi di lui. Caratteristica che condivide con suo padre quando si trova assieme ai suoi vecchi compagni.\nIn una delle gaffe a fine puntata, Sakura, Kiba, Naruto e Hinata discutono su come potrebbe essere il viso di Shino. \"Parli del diavolo e spuntan le corna\", ed ecco che arriva Shino davanti ai quattro amici dove si scopre il volto e ne escono gli insetti.\nStoria.\nShino \u00e8 un membro del Clan Aburame. Viene allenato da suo padre Shibi e, come tutti i membri del suo clan, dopo la nascita gli vengono inseriti nel corpo degli insetti parassiti. In seguito alla sua promozione al rango di Genin, Shino entra nel Team 8 capitanato da Kurenai, insieme a Kiba e Hinata.\nDopo alcune missioni, Shino partecipa con il gruppo agli esami di selezione dei Chunin, dove riesce a qualificarsi per i preliminari della terza prova. Qui affronta Zaku Abumi il quale, sottovalutandolo, viene facilmente sconfitto dagli insetti di Shino.\nSuccessivamente viene sorteggiato per combattere contro Kankuro, ma in occasione dello scontro il ninja della Sabbia decide di ritirarsi. Durante l'invasione della Foglia da parte della Sabbia e del Suono, Shino decide di combattere contro Kankuro; cos\u00ec facendo facilita Sasuke nell'inseguimento di Gaara. Alla fine, lo scontro si conclude in parit\u00e0, visto che Kankuro riesce ad avvelenarlo e Shino ordiner\u00e0 ai suoi insetti di raggiungere il ninja della sabbia e di sconfiggerlo. In seguito, Shino viene soccorso da suo padre Shibi che, usando i suoi insetti, estrae il veleno dal suo corpo. Dopo l'attacco al Villaggio della Foglia da parte di Orochimaru e dei ninja della Sabbia, Shino parte in una missione con suo padre, e quindi non partecipa allo scontro con il Quartetto del Suono.\nShino parte alla ricerca di Sasuke e di suo fratello Itachi, ma la missione fallisce a causa dell'intervento di Tobi. In questa occasione, Shino prende parte direttamente allo scontro con il membro di Alba sfruttando il fatto che gli insetti, muovendosi in tutte e tre le dimensioni, possono essere una buona arma per attaccare un nemico che predilige il combattimento a distanza. All'inizio il piano sembra funzionare, in quanto Shino avverte un assorbimento di chakra da parte dei suoi insetti, ma Tobi riesce misteriosamente a sfuggire anche a questo attacco.\nShino, durante l'attacco di Pain, affronta Konan insieme a suo padre, Muta Aburame e un altro membro del clan. Tuttavia lo scontro non prosegue visto che Konan si ritira.\nDurante i preparativi per la quarta grande guerra ninja, Shino viene reclutato nella Quinta divisione, comandata da Mifune. Insieme ai suoi compagni affronta l'esercito degli Zetsu bianchi. In seguito raggiunger\u00e0 assieme a tutta l'alleanza ninja Kakashi, Naruto, Gai e Killer Bee impegnati contro Madara e Tobi che si riveler\u00e0 essere Obito Uchiha. Shino si trova a fronteggiare i due Uchiha assieme al resto dell'alleanza restando per\u00f2 nelle retrovie dello scontro tenendosi a distanza e non partecipando dunque direttamente alla lotta. Sar\u00e0 tra i tanti che rimarranno intrappolati nello Tsukuyomi Infinito nello svolgimento della battaglia finale.\nNell'epilogo, diventer\u00e0 il maestro dell'accademia ninja, frequentata dai figli di tutti i suoi vecchi compagni della Foglia.\nCapacit\u00e0 ninja.\nShino, come tutto il suo clan, riesce a collaborare con gli insetti, ed entrambi ne ricavano vantaggio. Infatti gli insetti si nutrono del chakra (energia vitale) di Shino e quest'ultimo trae vantaggi da questi insetti in battaglia inviandoli a combattere al suo posto o per ispezionare il territorio circostante. Gli insetti di Shino, inoltre, hanno la capacit\u00e0 di assorbire il chakra dell'avversario, causando a quest'ultimo delle difficolt\u00e0 nel combattimento o, addirittura, la morte. Shino e gli insetti sono persino in grado di comunicare tra di loro: ci\u00f2 permette a Shino di ottenere informazioni dagli insetti. Inoltre pu\u00f2 attaccando un insetto femmina all'avversario grazie agli insetti maschi pu\u00f2 rintracciare il nemico. Entrambi eseguono molte tecniche insieme, come la moltiplicazione del corpo (il corpo \u00e8 costituito da insetti), il muro di insetti, e l'assalto di insetti. Inoltre gli insetti di Shino hanno una capacit\u00e0 di adattamento straordinaria, riuscendo cos\u00ec ad opporsi ad avversari estremamente potenti. Una dimostrazione di tale capacit\u00e0 di adattamento \u00e8 stato lo scontro con Guren, dove gli insetti di Shino riuscivano ad opporsi ad una tecnica potente come quella dell'Arte del Cristallo."}
{"id": "629188", "revid": "124574887", "url": "https://it.wikipedia.org/wiki?curid=629188", "title": "Kiba Inuzuka", "text": " \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto. Il nome Kiba letteralmente significa \"zanna\" mentre Inuzuka significa \"clan dei cani\" ed appartiene ad uno dei clan pi\u00f9 potenti in Giappone durante il periodo Edo.\nNella serie, Kiba \u00e8 un ninja del Villaggio della Foglia e membro del Clan Inuzuka. Fa parte del Team Kurenai, capitanato da Kurenai, e si trova in squadra con Hinata Hyuga, Shino Aburame e il fido cane Akamaru, al quale \u00e8 molto affezionato. Nella prima serie, Kiba porta Akamaru nel suo cappuccio, mentre nella seconda serie \u00e8 Akamaru che lo porta in groppa. Nonostante questa rapida crescita, a Kiba non sembra che il suo cane sia cambiato molto. Kiba \u00e8 specializzato negli inseguimenti e nelle missioni di sopravvivenza e le sue tecniche sono spesso in coppia con quelle di Akamaru.\nKiba appare in alcuni film, cos\u00ec come in altri media, compresi tutti i videogiochi e OAV.\nPersonalit\u00e0.\nKiba \u00e8 caratterialmente il personaggio pi\u00f9 simile a Naruto, sebbene a differenza di quest'ultimo non abbia un passato tragico, si dimostra spesso impulsivo ed esagitato. Inoltre, nonostante faccia il duro, \u00e8 in realt\u00e0 una persona molto sensibile e molto vicino ai suoi compagni di squadra ovvero Hinata, di cui \u00e8 amico e che incoraggia durante le missioni, e Shino Aburame, verso cui ha una sorta di rivalit\u00e0, sentita per\u00f2 solo da lui, per il titolo di \"capo gruppo\" del team 8. Kiba ha un ottimo rapporto con il suo cane, Akamaru, che considera il suo migliore amico. Kiba rivela di voler proteggere Akamaru ad ogni costo, arrivando persino a sacrificare la propria vita.\nIl gruppo cui fa parte Kiba \u00e8 sicuramente quello che ha trovato prima di tutti gli altri una certa armonia: i componenti di questo team, difatti, non solo si allenano sempre tutti assieme, ma anche dopo gli esercizi amano trascorrere molto tempo insieme. Nel loro tempo libero, i tre giovani si dedicano ai loro hobby preferiti e quello di Kiba \u00e8 sicuramente quello di allenare il proprio cagnolino, Akamaru.\nIn un certo senso troviamo una sorta di analogia tra Kiba e il suo compagno di squadra Shino Aburame: poich\u00e9 entrambi vivono in simbiosi con i loro rispettivi animali; Kiba con il fedele Akamaru e Shino con gli insetti.\nStoria.\nKiba \u00e8 il figlio di Tsume e fratello minore di Hana. In tenera et\u00e0 gli viene regalato Akamaru, un cagnolino che diverr\u00e0 il suo compagno e il suo amico, col quale si instaura un rapporto quasi simbiotico, come succede per ogni membro del clan col proprio compagno canino.\nIn seguito alla sua promozione al rango di Genin, Kiba entra nel Team 8 capitanato da Kurenai, insieme a Shino Aburame e Hinata. Dopo alcune missioni, Kiba partecipa con il gruppo agli esami di selezione dei Chunin, ma viene sconfitto da Naruto Uzumaki durante la terza parte degli esami.\nDopo la fuga di Sasuke, da Konoha, per unirsi ad Orochimaru, Kiba si unisce ad un team, guidato da Shikamaru, del quale fanno parte anche Naruto, Neji e Choji, per cercare di riportare al villaggio Sasuke. Durante la missione lui ed Akamaru si scontrano con Sakon &amp; Ukon, ma vengono sconfitti dopo un durissimo scontro. Poco prima di morire, i due vengono salvati da Kankuro che elimina facilmente i due nemici.\nKiba parte alla ricerca di Sasuke e di suo fratello Itachi, ma la missione fallisce a causa dell'intervento di Tobi. In questa missione si scopre che il suo olfatto \u00e8 superiore a quello di qualunque cane ninja di Kakashi e, a detta di quest'ultimo, ha superato in abilit\u00e0 ogni membro vivente del clan Inuzuka.\nKiba, durante l'attacco di Pain, affronta uno dei corpi del membro di Alba, ma viene sconfitto. Poco prima di essere ucciso, viene salvato dall'intervento decisivo di sua madre. In questo momento c'\u00e8 l'unico riferimento al padre di Kiba quando quest'ultimo dice che \u00e8 scappato dalla famiglia perch\u00e9 spaventato dall'eccessiva forza della moglie.\nDopo l'invasione di Pain, Kiba parte insieme a Sakura, Rock Lee e Sai alla ricerca di Sasuke, ma durante il tragitto, la ragazza addormenta i compagni con un sonnifero impedendogli, quindi, di raggiungere l'Uchiha.\nIn seguito, Kiba viene reclutato nella Quinta divisione, comandata da Mifune. Insieme ai suoi compagni affronta l'esercito degli Zetsu bianchi. Successivamente si recher\u00e0 sul campo di battaglia in cui si sta svolgendo la lotta tra Kakashi, Gai, Naruto e Killer Bee contro Madara e Obito Uchiha. In seguito Obito diverr\u00e0 la forza portante del dieci code creando panico e terrore a tutti i presenti, Kiba interverr\u00e0 nello scontro mantenendo una posizione difensiva assieme al resto dell'alleanza. Sar\u00e0 tra i tanti che rimarranno intrappolati nello Tsukuyomi Infinito nello svolgimento della battaglia finale per poi essere liberato da Naruto e Sasuke alla fine del loro scontro personale.\nAnni dopo la fine della guerra, Kiba viene visto in compagnia di Tamaki, la nipote di Nonna Gatta, la titolare dell'emporio dove gli Uchiha erano soliti rifornirsi di armi, facendo intuire che i due siano una coppia.\nCapacit\u00e0 ninja.\nKiba ha una relazione quasi simbiotica con il suo cane Akamaru. I due sono persino in grado di comunicare tra di loro: ci\u00f2 permette a Kiba di ottenere informazioni grazie all'olfatto e all'udito molto sviluppati di Akamaru. I due eseguono molte tecniche insieme, come la moltiplicazione selvatica in cui Akamaru prende le sembianze di Kiba.\nConcentrando il chakra nel naso, Kiba pu\u00f2 aumentare il suo senso dell'olfatto di circa mille volte. Kiba ed i suoi compagni, Hinata Hyuga e Shino Aburame, sono specializzati nel seguire le tracce: i sopraffini sensi di Kiba e Akamaru uniti al Byakugan di Hinata e agli insetti di Shino rendono il loro team eccezionale in questi compiti.\nSolitamente, per aumentare la sua velocit\u00e0, Kiba corre a quattro zampe e aumenta la lunghezza delle sue unghie, diventando, quindi, pi\u00f9 simile ad un cane che ad un umano.\nDurante la quarta grande guerra ninja Kiba rivela di saper utilizzare la moltiplicazione superiore del corpo, riuscendo per\u00f2 a creare una sola copia con cui si fonde in una variante delle zanne del lupo che, invece del lupo a due teste che si creava solo fondendosi solo con Akamaru, crea un lupo a tre teste molto pi\u00f9 grande somigliante a Cerbero.\nAkamaru.\n \u00e8 il cane ninja di Kiba. Gli viene donato quando era ancora un cucciolo, come da tradizione del Clan Inuzuka. Essendo un cane ninja, Akamaru sa utilizzare il chakra e affianca in battaglia il suo padrone: i due insieme possono utilizzare tecniche combinate tipiche del Clan Inuzuka, che sfruttano le caratteristiche dei cani. Un'altra abilit\u00e0 di Akamaru \u00e8 quella di avere un olfatto molto sviluppato che \u00e8 capace non solo di seguire le tracce olfattive a distanze elevate, ma anche di percepire il chakra dei ninja avversari per stimarne la forza, come nel caso di Gaara nella foresta della morte, quando si mette addirittura a tremare.\nInoltre quando il cane ingerisce un tonico da guerra speciale datogli dal padrone non solo aumenta la propria forza, ma il suo pelo cambia colore da bianco a rosso. Da quest'ultima caratteristica deriva il suo nome: \u00e8 formato dalla parola , \"Rosso\", e da , tipico suffisso maschile.\nAkamaru ed il suo padrone sono molto legati e non esitano a rischiare la vita l'uno per l'altro, come avviene nello scontro con Sakon e Ukon.\nTra la prima e la seconda parte del manga Akamaru cresce fisicamente in maniera impressionante: se all'inizio della serie era abbastanza piccolo da sedersi sulla testa del suo padrone, in seguito \u00e8 cos\u00ec grande da portarlo addirittura in groppa.\nNell'epilogo, Akamaru viene mostrato notevolmente invecchiato, inoltre viene rivelato che ha avuto un cucciolo.\nAltri media.\nKiba \u00e8 uno dei personaggi pi\u00f9 presenti in Naruto, sia nel manga che nell'anime. Appare anche in alcuni film come nel terzo film di Naruto Shippuden in cui affronta il nemico di turno, Hiruko, e i suoi subordinati. Kiba appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.\nKiba appare anche in molti videogame tra i quali la serie di e la serie di .\nNel videogioco \"\", Lee fa la sua prima apparizione con l'aspetto della seconda serie.\nNel manga \"Raruto\" appare la sua parodia: \"Inurruta Simba\", il cui nome si ispira a quello di un altro personaggio: Simba del film Disney Il re leone."}
{"id": "629193", "revid": "1699816", "url": "https://it.wikipedia.org/wiki?curid=629193", "title": "Choji Akimichi", "text": " \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto. Il nome \"Choji\" significa \"farfalla\". Il suo nome \u00e8 un contrasto ironico con quello della sua compagna di squadra Ino, il cui nome significa \"cinghiale selvaggio\", dal momento che \u00e8 due volte pi\u00f9 magra di lui. Choji con i suoi compagni di squadra, Shikamaru Nara e Ino Yamanaka, forma il trio di seconda generazione del team Ino-Shika-Cho. Il nome della squadra richiama anche la combinazione di carte del gioco giapponese Hanafuda denominata appunto Ino-Shika-Cho (Cinghiale-Cervo-Farfalla) che vale 5 punti. Nell'edizione italiana dell'anime il nome, seppur scritto correttamente, viene pronunciato curiosamente \"Choshi\".\nFa parte del Team Asuma insieme a Shikamaru, suo migliore amico, e Ino che spesso gli consiglia di perdere un po' di peso. \u00c8 il figlio di Choza ed \u00e8 un membro del Clan Akimichi, oltre che il prossimo 16\u00ba erede del suo clan.\nIl personaggio.\nChoji viene facilmente motivato al pensiero del cibo e si agita molto quando qualcuno lo chiama \"ciccione\" poich\u00e9 lui stesso si definisce semplicemente un po' robusto di corporatura. Tuttavia lui non nasconde il proprio amore per il cibo, gli piace il barbecue Coreano e porta il Kanji giapponese di \"mangiare\" sulla sua giacca. La sua costante fame \u00e8 anche una costante seccatura per i suoi compagni di squadra poich\u00e9 saziarsi spesso viene prima di altre necessit\u00e0 come la salute ed i compagni di squadra. Choji per\u00f2 \u00e8 anche molto leale e di cuore puro, e nel manga si mostra come buon amico e persona genuina. Choji vuole molto bene a Shikamaru e, infatti, darebbe la vita pur di proteggere l'amico.\nI membri del clan Akimichi si considerano dei bruchi, non fanno altro che mangiare, ed \u00e8 probabilmente questo il motivo per cui Choji significa farfalla. Choji \u00e8 diventato ci\u00f2 che era il sogno di molti degli Akimichi; lui \u00e8 il bruco che si \u00e8 trasformato in farfalla, come mostrato nello scontro con Jirobo nel quale l'ultima trasformazione fa comparire sulle sue spalle ali di farfalla fatte di chakra. I cibi preferiti da Choji sono la carne ai ferri e le patatine fritte. Il suo hobby \u00e8 comprare cose da mangiare e mangiare; la sua parola preferita \u00e8 \"Carne\".\nStoria.\nDurante gli anni in accademia, Choji era considerato impopolare ed era preso sempre in giro per il suo peso. Divenne amico di Shikamaru Nara, il suo primo amico e l'unico ad accettarlo.\nDopo aver affrontato alcune missioni insieme ai suoi compagni, Choji partecipa agli esami di selezione dei Chunin. Successivamente, durante la seconda prova, arriva in aiuto di Sakura durante lo scontro con i ninja del suono. Nonostante le sue abilit\u00e0, viene facilmente sconfitto da Zaku Abumi. Nei preliminari della terza prova, Choji viene invece sconfitto facilmente da Dosu.\nDopo l'attacco al Villaggio della Foglia da parte di Orochimaru e dei ninja della Sabbia, Choji si unisce ad un team per riportare al villaggio Sasuke. Durante la missione Choji si scontra con Jirobo, permettendo cos\u00ec ai suoi compagni di raggiungere gli altri membri del Quartetto del Suono. Alla fine, dopo un durissimo combattimento, Choji riesce a sconfiggere il suo avversario grazie ad una potente arma segreta del clan Akimichi: una serie di tonici da battaglia in grado di donare un potere straordinario ma con terribili effetti collaterali che lo portano molto vicino alla morte.\nChoji si unisce ad una squadra composta da Ino, Raido Namiashi e Aoba Yamashiro per fermare Hidan e Kakuzu, due membri di Alba. Giunge troppo tardi per aiutare il team di Shikamaru e assiste impotente alla morte del suo maestro. Deciso a vendicarlo, Choji parte con Shikamaru, Ino e Kakashi a fermare i membri di Alba e nello scontro che segue affronta Kakuzu. Poco prima di essere eliminato, viene salvato dai rinforzi e assiste alla morte di Kakuzu per mano di Naruto.\nDurante l'attacco di Pain, Choji affronta uno dei corpi di Pain, insieme a Kakashi e suo padre. Nello scontro suo padre Choza viene quasi ucciso, e Choji si dirige da Tsunade per informarlo dei poteri dell'avversario. Kakashi si sacrifica utilizzando il suo sharingan ipnotico per salvare Choji da un attacco alle spalle mentre sta andando a fare rapporto all'Hokage. Quando Choji si dirige al palazzo di Tsunade, quest'ultima gli riferisce che suo padre \u00e8 ancora vivo. Rincuorato da tale notizia, Choji si dirige dal corpo del padre, il quale viene salvato successivamente da Katsuyu.\nIn seguito, Choji viene reclutato nella Quarta divisione, comandata da Gaara. Viene inviato come riserva alla Prima divisione di Darui e, insieme a Ino e Shikamaru, tiene a bada Kinkaku con un'azione combinata, in modo che Darui possa sigillare il nemico all'interno Vaso purificatore d'ambra. Successivamente affronta anche il suo maestro Asuma, riportato in vita tramite la Tecnica della Resurrezione. Dopo un attimo di esitazione, Choji affronta il suo maestro replicando i poteri della pillola rossa (senza l'utilizzo della suddetta pillola) e lo colpisce violentemente, permettendo cos\u00ec ad un'altra squadra di sigillarlo. Infine Choji si recher\u00e0 sul campo di battaglia principale assieme al resto dell'alleanza ninja in aiuto di Kakashi, Gai, Naruto e Killer Bee che si trovano a fronteggiare Madara e Obito. In seguito Obito diverr\u00e0 la forza portante del dieci code creando panico e terrore a tutti i presenti, Choji non interverr\u00e0 nello scontro mantenendo una posizione difensiva assieme al resto dell'alleanza. Sar\u00e0 tra i tanti che rimarranno intrappolati nello Tsukuyomi Infinito nello svolgimento della battaglia finale.\nNell'epilogo, sposer\u00e0 Karui, dalla quale avr\u00e0 una figlia, Ch\u014dch\u014d.\nCapacit\u00e0 ninja.\nChoji, essendo un membro del Clan Akimichi, conosce diverse tecniche segrete che gli permettono di espandere parti del proprio corpo di diverse volte rispetto alla grandezza normale, la pi\u00f9 comune di queste \u00e8 la Tecnica dell'Ingrandimento. Lui usa questa tecnica per eseguire l'attacco \"Proiettile umano\", dove si trasforma in un enorme palla e attacca l'avversario rotolandogli addosso. Lo stile di combattimento di Choji \u00e8 puramente fisico e dunque basato solo sul taijutsu potenziato dalle tecniche Akimichi per l'espansione del corpo analogamente agli altri membri del suo clan.\nDurante il combattimento con Jirobo, Choji sfodera una potente arma segreta del clan Akimichi: le , una serie di tonici da battaglia di colore verde, giallo e rosso, in grado di donare un potere straordinario, ma con terribili effetti collaterali che lo portano quasi alla morte. Durante la quarta guerra dei ninja, Choji dimostra di poter replicare i poteri della pillola rossa senza ingerirla.."}
{"id": "629194", "revid": "339392", "url": "https://it.wikipedia.org/wiki?curid=629194", "title": "Giovani comunisti", "text": ""}
{"id": "629196", "revid": "834", "url": "https://it.wikipedia.org/wiki?curid=629196", "title": "Defensive End", "text": ""}
{"id": "629197", "revid": "834", "url": "https://it.wikipedia.org/wiki?curid=629197", "title": "Tight End", "text": ""}
{"id": "629199", "revid": "275619", "url": "https://it.wikipedia.org/wiki?curid=629199", "title": "Temari", "text": ""}
{"id": "629203", "revid": "287204", "url": "https://it.wikipedia.org/wiki?curid=629203", "title": "Idruro di sodio", "text": "L'idruro di sodio \u00e8 un composto chimico cristallino con formula NaH. \u00c8 infiammabile ed instabile all'aria. Reagisce violentemente con l'acqua secondo la reazione\ngenerando idrogeno altamente infiammabile ed esplosivo in miscela con l'aria.\nL'uso principale dell'idruro di sodio sfrutta la qualit\u00e0 di base forte applicata alla sintesi organica. NaH \u00e8 un principale rappresentante degli idruri salini, caratterizzati da legame ionico, che hanno propriet\u00e0 chimico-fisiche e reattivit\u00e0 differenti rispetto agli idruri covalenti tipo borano, metano, ammoniaca ed acqua.\nNaH viene prodotto per reazione diretta, sfruttante l'elevata elettropositivit\u00e0 del sodio, tra idrogeno e sodio fuso. L'idruro di sodio cristallizza, come tutti gli idruri dei metalli alcalini, nel sistema cubico a facce centrate con ogni ione Na+ circondato da sei H-. Il composto puro \u00e8 incolore, tende ad assumere colorazione grigia.\nL'idruro di sodio viene comunemente commercializzato sotto forma di sospensione in olio minerale al 60% in peso, stato fisico che ne permette di preservare la stabilit\u00e0. Le reazioni implicanti l'utilizzo di NaH vengono condotte in atmosfera inerte, ad esempio in atmosfera d'azoto.\nUtilizzo in sintesi organica.\nNaH \u00e8 una base molto versatile ed utile in sintesi organica. \u00c8 capace di deprotonare un'ampia gamma di acidi di Br\u00f8nsted, anche deboli, dando i corrispondenti sodio derivati. Tipici substrati che reagiscono facilmente contengono legami -OH, -NH ed -SH, come ad esempio gli alcoli e fenoli, ammine, ammidi e pirazoli, i tioli.\nL'idruro di sodio viene impiegato per deprotonare composti 1,3-dicarbonilici come gli esteri malonici. Il relativo sodio-derivato pu\u00f2 essere successivamente alchilato tramite reazione con un alogenuro alchilico, ad esempio (il carbonio legato al Na porta infatti una carica negativa). NaH viene anche utilizzato per promuovere reazioni di condensazione tra composti carbonilici attraverso la condensazione di Dieckmann, la condensazione di Stobbe, la condensazione di Darzens e la condensazione di Claisen. \u00c8 utilizzato anche per produrre ligandi metallorganici.\nL'idruro di sodio riduce legami Si-Si dei disilani e legami S-S dei disolfuri."}
{"id": "629208", "revid": "110157", "url": "https://it.wikipedia.org/wiki?curid=629208", "title": "Vorlin", "text": "Il vorlin \u00e8 una lingua artificiale sviluppata negli anni novanta da Rick Harrison. Harrison era l'editore della rivista \"Journal of Planned Languages\" e prepar\u00f2 una bibliografia dettagliata delle lingue artificiali. \nIl principio alla base del Vorlin \u00e8 che dovrebbe essere \"un compromesso tra criteri tecnici ed estetici\" and \"avoidance of extremes\". Questo concetto \u00e8 la definizione della parola vorlin \"vor\", la prima sillaba contenuto nel nome della lingua, mentre \"lin\" vuol dire \"lingua\".\nStoria.\nIl vorlin fu pubblicato per la prima volta il 21 marzo 1991. L'obiettivo era quello di creare una lingua ausiliaria internazionale ottimale, seguendo i principi espressi da Rick Harrison nel suo articolo \"Proposed Guidelines for the Design of an Optimal International Auxiliary Language\" (Linee guida proposte per la progettazione di una lingua ausiliaria internazionale ottimale). Nel 1997 tuttavia, Harrison annunci\u00f2, nel suo articolo \"Farewell to Auxiliary Languages\", di aver interrotto il suo lavoro sulla creazione di una lingua ausiliaria internazionale (IAL). Nonostante ci\u00f2, il progetto Vorlin and\u00f2 avanti, basandosi sui principi iniziali.\nLa lingua fu sottoposta a drastici cambiamenti alla fine degli anni 90, in seguito ad alcuni esperimenti condotti dai sostenitori di Harrison e del Vorlin. Con la pubblicazione del documento \"The Language Vorlin\" il 21 giugno del 1999, Harrison dichiar\u00f2 permanente la struttura di base.\nNel 2002, Rick Harrison annunci\u00f2 di voler \"sospendere momentaneamente il progetto Vorlin,\" lasciando aperta la possibilit\u00e0 di rivederlo nel giro di qualche anno.\nCaratteristiche principali.\nQuella che segue \u00e8 una descrizione del vorlin come si presenta nella sua ultima revisione risalente al 1999.\nCultura.\nIn \"The Language Vorlin\", Rick Harrison descrive la \"nazione di \"Vor\"\", che pu\u00f2 essere intesa come un prototipo di cultura immaginaria, una caratteristica comune delle lingue artistiche.\nQuesti sono alcuni elementi interessanti della cultura:\nAlfabeto e suono.\nIl vorlin usa l'intero set dell'alfabeto latino con un'eccezione. La lettera \"q\" una volta rappresentava il suono \"ng\" , ma nel 1999 Harrison lo rimpiazz\u00f2 con un carattere unico nel Vorlin: \"una n con una coda crociata\". Il carattere eng \"\u014b\" (U+014B) fu un'alternativa accettabile."}
{"id": "629221", "revid": "223320", "url": "https://it.wikipedia.org/wiki?curid=629221", "title": "Matrice permutativa", "text": ""}
{"id": "629225", "revid": "14691", "url": "https://it.wikipedia.org/wiki?curid=629225", "title": "Antaimoro", "text": ""}
{"id": "629229", "revid": "1186766", "url": "https://it.wikipedia.org/wiki?curid=629229", "title": "Priest (manhwa)", "text": "Priest () \u00e8 un manhwa di Hyung Min Woo pubblicato in Corea del Sud da Daiwon C.I. e in Italia da J-Pop.\nTrama.\nLa storia si svolge in diversi periodi storici: il Selvaggio West, l'era delle Crociate e i tempi moderni. Come suggerisce il titolo, il protagonista \u00e8 un ex sacerdote a causa del quale il demone Temosare \u00e8 stato liberato dalla Domus Forata (\"Domas Porada\" nella versione statunitense edita da Tokyopop), dove il prete Vessiel Gavar lo aveva imprigionato insieme a s\u00e9 stesso. Ed \u00e8 proprio a Vessiel che Ivan ha venduto parte della sua anima; nei primi volumi (ambientati nel Far West) viene presentato come un essere carico di rabbia che vaga e si sfoga uccidendo. Man mano che la storia va avanti, l'autore sembra rivelare un'attenta analisi di sentimenti molto forti come la rabbia, la sete di vendetta, la frustrazione, la fede.\nStile.\n\"Priest\" si \u00e8 imposto all'attenzione di pubblico e critica anche per via del disegno molto particolare. L'autore, grazie ad un tratto spigoloso, forte e poco definito (ma che allo stesso tempo mantiene una grande cura per il dettaglio - se escludiamo i primi volumi in cui era usato un tratto pi\u00f9 pulito), \u00e8 riuscito a creare uno stile del tutto personale, unico nell'ambito del fumetto orientale. Per molti versi il singolare stile grafico di Hyung Min Woo trae ispirazione dal movimento di Secessione Viennese ed in particolar modo da Egon Schiele. Altra peculiarit\u00e0 di \"Priest\" \u00e8 l'uso nel nero come colore unico di sfondo (a differenza del canonico bianco usato nella stragrande maggioranza dei fumetti), espediente che contribuisce non poco a rendere questa opera ancor pi\u00f9 cupa e drammatica.\nEdizioni italiane.\nLa prima edizione italiana di \"Priest\" \u00e8 del 2003, ad opera di Star Comics che la inser\u00ec nella collana \"Zero\", nel tentativo di presentare il fumetto coreano al grande pubblico. La pubblicazione si alternava mensilmente con quella di \"Model\" di Lee So Young, ma entrambe furono interrotte al secondo volume. Nel 2006 l'editore Edizioni BD, sotto l'etichetta J-Pop, ha ripreso la pubblicazione di entrambe le opere in volumi pregiati.\nLa versione Star Comics presentava alcune differenze nella traduzione e nell'adattamento. Alcuni nomi erano stati semplicemente trascritti in modo diverso, cosa abbastanza normale (quello che nella versione J-Pop si chiama Vessiel, per esempio, si chiamava Bethiel, mentre si chiama Betheal nell'edizione Tokyopop). Ma la differenza sostanziale era nell'adattamento del \"culto di Temosare\", diventato \"culto della Santa Madre\" nel tentativo di fare una traduzione di quello che nelle altre versioni \u00e8 stato interpretato semplicemente come il nome del demone.\nFilm.\nUn film in live action \u00e8 uscito nel 2011, prodotto da Screen Gems e distribuito da Sony Pictures. Diretto da Scott Stewart, gi\u00e0 regista di \"Legion\". La parte del protagonista Ivan Isaacs \u00e8 stata affidata a Paul Bettany, il resto del cast comprende Stephen Moyer, Cam Gigandet, Maggie Q e Karl Urban."}
{"id": "629231", "revid": "394", "url": "https://it.wikipedia.org/wiki?curid=629231", "title": "Matrice non singolare", "text": ""}
{"id": "629234", "revid": "21079", "url": "https://it.wikipedia.org/wiki?curid=629234", "title": "Cambio di base", "text": ""}
{"id": "629236", "revid": "339392", "url": "https://it.wikipedia.org/wiki?curid=629236", "title": "Hixkary\u00e1na", "text": ""}
{"id": "629240", "revid": "125786566", "url": "https://it.wikipedia.org/wiki?curid=629240", "title": "Augustin-Jean Fresnel", "text": "Biografia.\nFiglio di un architetto, studi\u00f2 all'Ecole Polytecnique di Parigi per poi laurearsi in ingegneria. Dopo la laurea, trov\u00f2 lavoro presso il governo come ingegnere civile, costruendo strade e ponti nelle province francesi. In questo periodo, ancora lontano dal mondo scientifico, Fresnel inizi\u00f2 ad occuparsi della natura della luce.\nA lui si deve la formulazione dei cosiddetti integrali di Fresnel, strumenti matematici attraverso i quali riusc\u00ec ad elaborare una teoria che spiegasse tutti i fenomeni ottici: riflessione, rifrazione, interferenza e diffrazione.\nNonostante buone parte del suo lavoro fosse stata anticipata in modo indipendente dall'inglese Thomas Young, tra il 1815 e il 1819 decise comunque di pubblicare i suoi studi presso l'Accademia delle Scienze di Parigi, di cui successivamente divenne membro.\nNel 1818 Augustin-Jean Fresnel partecip\u00f2 ad un concorso promosso dall'Accademia delle Scienze francese per un saggio riguardante uno studio teorico e sperimentale sulla luce. In quel periodo l'argomento era rilevante soprattutto a motivo della disputa, che risaliva ai tempi di Newton ed era ancora aperta, sulla natura corpuscolare od ondulatoria della luce.\nAlla presentazione degli studi di Fresnel, che si basavano sulla teoria ondulatoria della luce, il fisico nonch\u00e9 giudice della gara Poisson, sostenitore della teoria corpuscolare spieg\u00f2 che, per assurdo, seguendo tali studi si sarebbe dovuta osservare una macchia luminosa (\"Macchia di Poisson\") nel centro dell'ombra di un disco circolare illuminato da una sorgente puntiforme. Tale fenomeno venne tuttavia sperimentalmente provato dallo stesso Poisson, confermando quindi il lavoro di Fresnel a cui venne attribuito il premio.\nInvent\u00f2 una nuova forma di lente, la lente di Fresnel nata per alleggerire i fari, da applicare dove serve una lente superficialmente ampia ma relativamente sottile.\nPer i suoi meriti, divenne membro della Royal Society di Londra che lo premi\u00f2 con la Medaglia Rumford nel 1824.\nMor\u00ec di tubercolosi e fu sepolto a Parigi nel cimitero di P\u00e8re-Lachaise.\nTributi.\nA Fresnel sono stati dedicati il Promontorio Fresnel, la Rimae Fresnel sulla Luna e la Rue Fresnel a Parigi.\nIl suo nome \u00e8 iscritto sulla Tour Eiffel."}
{"id": "629241", "revid": "439724", "url": "https://it.wikipedia.org/wiki?curid=629241", "title": "Plays Live", "text": "Plays Live \u00e8 il quinto album ufficiale ed il primo lavoro live della carriera da solista di Peter Gabriel, pubblicato nel 1983\nIl disco.\n\"Plays Live\" registrato nell'autunno 1982 nel tour statunitense e canadese.\nLa Band che lo supporta \u00e8 composta da: Jerry Marotta, Tony Levin, David Rhodes, Larry Fast.\nNelle note di copertina si fa riferimento a sovraincisioni effettuate da Gabriel in studio.\nTracce.\nCD 1\nCD 2"}
{"id": "629242", "revid": "1318658", "url": "https://it.wikipedia.org/wiki?curid=629242", "title": "Nemuro", "text": " \u00e8 una citt\u00e0 del Giappone settentrionale che si trova sulla penisola situata all'estremit\u00e0 orientale dell'isola di Hokkaid\u014d. Porto sull'Oceano Pacifico, \u00e8 capoluogo dell'omonima sottoprefettura.\nNemuro ha ricevuto ufficialmente lo \"status\" di citt\u00e0 il 1\u00ba agosto 1957. Nel febbraio del 2012, aveva una popolazione stimata in 29.087 abitanti distribuiti su un'area di 512,63\u00a0km\u00b2, per una densit\u00e0 di 56,74 ab./km\u00b2."}
{"id": "629253", "revid": "6923", "url": "https://it.wikipedia.org/wiki?curid=629253", "title": "Lee Child", "text": "Lavora come autore televisivo dal 1977 al 1996, anno in cui decide di dedicarsi alla letteratura gialla. Debutta come scrittore nel 1997 con \"Zona pericolosa\" (\"Killing Floor\"), raggiungendo un vasto e sempre crescente successo.\nI suoi romanzi hanno tutti come protagonista il personaggio di Jack Reacher, un ex ufficiale della polizia militare statunitense che, dopo aver lasciato l'esercito, decide di iniziare una vita di vagabondaggi attraverso gli Stati Uniti, libero dai vincoli e dai condizionamenti del \"sistema\". Duro come pochi e dotato di un innato senso di giustizia, Reacher si presenta come un cavaliere solitario di altri tempi, che pur non cercando guai \u00e8 sempre pronto ad aiutare i pi\u00f9 deboli e a correre in soccorso degli amici, per poi riprendere il suo cammino senza meta al termine di ogni avventura.\nBiografia.\nNato nel 1954 a Coventry, in Inghilterra, Regno Unito, Jim Grant si trasferisce all'et\u00e0 di appena quattro anni a Handsworth Wood, vicino a Birmingham, con la sua famiglia. Il padre \u00e8 un impiegato statale. Frequenta la Cherry Orchard Primary School di Handsworth Wood fino a 11 anni. In seguito si iscrive alla King Edward's School di Birmingham, che vanta tra i suoi allievi anche J. R. R. Tolkien ed Enoch Powell.\nNel 1974, all'et\u00e0 di 20 anni, Jim Grant intraprende la carriera universitaria presso la facolt\u00e0 di legge dell'Universit\u00e0 di Sheffield, pur non avendo nessuna intenzione di svolgere nel suo futuro una professione legale. Durante gli studi, lavora dietro le quinte in un teatro. Dopo la laurea, inizia a lavorare come autore in una televisione commerciale.\nNel 1996, dopo aver perso il lavoro di autore televisivo a causa di una ristrutturazione aziendale, Jim Grant decide di iniziare a scrivere romanzi, affermando che i libri sono \"la pi\u00f9 pura forma di intrattenimento\". Nel 1997 debutta con il suo primo romanzo, \"Zona pericolosa\" (\"Killing Floor\"), e l'anno successivo si trasferisce negli Stati Uniti.\nNei suoi romanzi, usa lo pseudonimo di Lee Child. \"Lee\" viene da una battuta di famiglia circa la storpiatura del nome con cui venne pubblicizzata negli Stati Uniti la Renault 5 (\"Le Car\"), mentre \"Child\" () deriva dall'assonanza con i nomi di grandi autori del \"crime fiction\" come Raymond Chandler e Agatha Christie.\nJim Grant ha dichiarato di aver scelto il nome \"Reacher\" per il protagonista dei suoi libri perch\u00e9 lui stesso \u00e8 alto, e in un supermercato la moglie Jane una volta gli disse: \u00abehi, se questa cosa dello scrittore non funziona, puoi sempre fare il \"reacher\" in un supermercato\u00bb. E lui rispose: \u00abReacher, bel nome\u00bb.\nAlcuni libri della serie di Jack Reacher sono scritti in prima persona, mentre altri in terza persona. Sono prevalentemente storie di vendetta, come ha affermato l'autore: \"Qualcuno fa una cosa molto brutta, e Reacher si vendica\", spinto da una rabbia irrefrenabile e da un forte senso di giustizia. Anche se britannico, Child ha deliberatamente scelto di scrivere thriller in stile americano.\nIl 30 giugno 2008, \u00e8 stato annunciato che Lee Child avrebbe ricevuto un \"Visiting Professorship\" presso l'Universit\u00e0 di Sheffield nel Regno Unito, a partire dal novembre 2008. Nel 2009, Child ha finanziato 52 borse di studio intitolate \"Jack Reacher\" per gli studenti della stessa universit\u00e0. Sempre nel 2009, Child \u00e8 stato eletto presidente del Mystery Writers of America.\nNel 2012, \u00e8 stato realizzato il primo adattamento cinematografico basato sulla serie di Jack Reacher, \"Jack Reacher - La prova decisiva\", trasposizione del romanzo \"La prova decisiva\" (\"One Shot\") e interpretato da Tom Cruise. Nel film Child appare in un cameo seduto al banco di una stazione di polizia come sergente. Nel 2016 \u00e8 uscito il secondo film della serie, sempre interpretato da Tom Cruise \"Jack Reacher - Punto di non ritorno\" tratto dall'omonimo libro (il 18\u00b0 della serie). Anche in questo film Child appare in un cameo, in questo caso come agente di controllo.\nLa serie di Jack Reacher non si sviluppa cronologicamente nella produzione dell'autore. Ad esempio l'ottavo romanzo, \"Il nemico\", \u00e8 ambientato nel 1990, quando ancora Reacher era un ufficiale dell'esercito, mentre il romanzo d'esordio, \"Zona pericolosa\", \u00e8 ambientato nel 1996, all'inizio della vita da \"civile\" del protagonista.\nVita privata.\nNel 1998 si trasferisce negli Stati Uniti, a New York, dove vive tuttora.\nOpere.\nRacconti brevi.\nTutti i racconti brevi su Jack Reacher sono confluiti nella raccolta \"No Middle Name\", uscita nel maggio 2017, che include una novella, \"Too Much Time\", e undici racconti brevi: \"Deep Down\", \"Everyone Talks\", \"Guy Walks into a Bar\", \"High Heat\", \"James Penney's New Identity\", \"Maybe They Have a Tradition\", \"No Room at the Motel\", \"Not a Drill\", \"Second Son\", \"Small Wars\" e \"The Picture of the Lonely Diner\"\nNell'edizione italiana:"}
{"id": "629257", "revid": "21079", "url": "https://it.wikipedia.org/wiki?curid=629257", "title": "Forma di Jordan", "text": ""}
{"id": "629258", "revid": "123470354", "url": "https://it.wikipedia.org/wiki?curid=629258", "title": "I figli di H\u00farin", "text": "I figli di H\u00farin (titolo originale: \"The Children of H\u00farin\") \u00e8 un romanzo incompiuto di J. R. R. Tolkien pubblicato postumo nel 2007. Ambientato nell'universo fantasy della Terra di Mezzo, il romanzo, curato da Christopher Tolkien, narra le vicende di T\u00farin Turambar e di Nienor, i due figli di H\u00farin, dalla giovinezza fino allo scontro di T\u00farin con il drago Glaurung.\nStoria editoriale.\nLa storia dei figli di H\u00farin \u00e8 gi\u00e0 stata pubblicata in varie forme a pezzi ne \"Il Silmarillion\", nei \"Racconti incompiuti\" e in \"The History of Middle-earth\", ma \u00e8 la prima volta che viene pubblicata integralmente, in un'opera a s\u00e9 stante e senza essere interrotta da un commento. Iniziato da Tolkien nel 1918, il romanzo \u00e8 rimasto incompiuto.\nL'edizione britannica e italiana sono composte rispettivamente di 320 e 336 pagine e sono state illustrate (20 illustrazioni in bianco e nero, 8 a colori pi\u00f9 la sovraccopertina) da Alan Lee. Contengono, inoltre, una nuova mappa del Beleriand disegnata da Christopher Tolkien.\nLa pubblicazione venne annunciata il 18 settembre 2006 con un comunicato stampa delle case editrici HarperCollins e Houghton Mifflin che riportavano anche un commento di Christopher Tolkien che descriveva la genesi dell'opera. Alla Fiera del Libro di Francoforte, HarperCollins vendette i diritti di pubblicazione nelle varie lingue.\nL'edizione originale in lingua inglese \u00e8 stata pubblicata il 17 aprile 2007, in Gran Bretagna e Stati Uniti, rispettivamente da HarperCollins e Houghton Mifflin. L'edizione italiana, per la traduzione di Caterina Ciuferri e illustrata da Alan Lee, \u00e8 stata pubblicata il 24 ottobre 2007 da Bompiani.\nTrama.\nT\u00farin nasce in una Terra di Mezzo distrutta dalla recente vittoria del Signore Oscuro, Morgoth, e delle sue terribili armate. I pi\u00f9 grandi combattenti tra Elfi e Uomini sono morti e il padre di T\u00farin, H\u00farin, \u00e8 stato catturato. Per le sue sfide, H\u00farin e la sua famiglia vengono maledetti da Morgoth per essere condotti nella rovina e nell'oscurit\u00e0. Ma, come suo padre, T\u00farin rifiuta di essere abbattuto da Morgoth e crescendo d\u00e0 inizio alla leggenda di un eroe mortale. Nella terra percorsa dagli Orchi, T\u00farin unisce a s\u00e9 una banda di fuorilegge e gradualmente inizia una guerra personale contro la supremazia di Morgoth sulla Terra di Mezzo. Allora il Signore Oscuro rivela la sua arma peggiore, Glaurung, il primo dei Draghi. Mentre il Drago fa bruciare la Terra di Mezzo, rimane soltanto un uomo che pu\u00f2 ucciderlo, ma per farlo dovr\u00e0 prima vedersela col proprio Destino."}
{"id": "629259", "revid": "287204", "url": "https://it.wikipedia.org/wiki?curid=629259", "title": "Derviscio", "text": "Col termine derviscio (in persiano e arabo darw\u012bsh, lett. \u00abpovero\u00bb, \u00abmonaco mendicante\u00bb) si indicano i discepoli di alcune confraternite islamiche (\"\u1e6duruq\"; al sing., \"\u1e6dar\u012bqa\") che, per il loro difficile cammino di ascesi e di salvazione, sono chiamati a distaccarsi nell'animo dalle passioni mondane e, per conseguenza, dai beni e dalle lusinghe del mondo. Si tratta di un termine afferente a molte generiche confraternite islamiche sufi, anche se tendenzialmente ci si riferisce alla \"\u1e6dar\u012bqa\" \"Mawlawiyya\"/\"Mevleviy\u00e8\". I dervisci sono asceti che vivono in mistica povert\u00e0, simili ai frati mendicanti cristiani.\nOrigine del termine.\n\"Darw\u012bsh\" () \u00e8 un'antica parola proto-iranica che appare nell'Avest\u0101 come \"drigu-\", \"bisognoso, mendicante\", poi accolta nel medio-persiano come \"driyosh\". In campo mistico il termine, pi\u00f9 ancora che \"mendicante\" ha acquistato il significato di \"colui che cerca il passaggio che porta da questo mondo materiale ad un paradisiaco mondo celestiale\". Il termine generalmente si riferisce a un asceta mendicante oppure a un temperamento ascetico di colui che \u00e8 indifferente alle cose materiali.\nIl fenomeno dell'ascetismo.\nIl fenomeno \u00e8 tipico di tutti i percorsi ascetici mistici, sia ebraici, che cristiani, buddisti e induisti. \nIn campo islamico alcune confraternite fanno della povert\u00e0 il loro abito fisico e spirituale, utile ad allontanare qualsiasi vana tentazione di affermazione del proprio Io, a fronte dell'Unico Esistente, Dio. Fra esse, in particolare, la Mawlawiyya (in Turco Mevleviy\u00e8), fondata dal grande sufi e poeta Jal\u0101l al-D\u012bn R\u016bm\u012b nel XIII secolo o le ormai scomparse Qalandariyya e Khalwatiyya.\nLa prima ebbe anche importanti funzioni liturgiche nelle cerimonie d'incoronazione dei Sultani ottomani ed \u00e8 particolarmente nota per la spettacolare cerimonia dei cosiddetti \"dervisci roteanti\" che, nella loro ricerca dell'estasi che li avvicina a Dio, ruotano a lungo su se stessi sotto la guida di un loro \"pir\" (lett. \"vecchio\") che, in turco, \u00e8 chiamato talora \"dede\" (nonno).\nIl sufismo e la \"danza roteante\".\nQuesti praticanti del Sufismo sono considerati dei saggi. Molti dervisci sono mendicanti che si sono votati alla povert\u00e0, mentre altri lavorano, per esempio i \"Qadiriyya\" egiziani sono dei pescatori.\nEsistono varie confraternite sufi, quasi tutte hanno avuto origine da un santo o un maestro musulmano come \u02bfAl\u012b e Ab\u016b Bakr, rispettivamente quarto e primo califfo musulmano. Vivono in comunit\u00e0 monastiche simili a quelle cristiane. \nL'Ordine dei Mevlevi, in Turchia, pratica la celebre \"danza turbinante\" come metodo per raggiungere l'estasi mistica (\"jadhb\", \"fan\u0101\u02be\"), all\u2019interno di un complesso rituale chiamato sam\u0101\u02bf. Le danze sacre sono la pi\u00f9 antica forma di trasmissione dei \"misteri\" che essi affermano pervenuti all'uomo dall'antichit\u00e0, e quanti sono ammessi a un tale esercizio passano attraverso un insegnamento speciale che prevede una lunga preparazione.\nLa danza roteante o turbinante non viene pubblicamente eseguita in forma completa ma in certe \"tekk\u00e8\" (luoghi di raduno delle confraternite) i pi\u00f9 anziani considerano l'uso di eseguirla equivalente alla lettura di libri che espongono i misteri del tempo antico. Un approccio simile \u00e8 rintracciabile nelle danze sacre indiane, come ad esempio Kathakali, in cui una diversa posizione della mano o del piede trasmette una diversa informazione e per questo il pubblico deve essere addestrato alla comprensione della danza, che in questo caso non pu\u00f2 essere lasciata all'impressione soggettiva.\nContemporaneamente alla rappresentazione, un Derviscio compie un particolare esercizio interiore che ha il fondamentale compito di accelerare complessivamente la frequenza del ritmo di lavoro del proprio organismo, e impedire allo stesso tempo di creare squilibri tra le varie parti del corpo, specialmente tra il centro di \"coordinazione motoria\", il centro \"intellettivo\" e quello \"emozionale\". Dopo anni di esperienza, orientando i propri sforzi in questa direzione, pare che un Derviscio acquisisca, in uno stato di \"super-coscienza\", una speciale propriet\u00e0 fondata sull'equilibrio dell'attivit\u00e0 del proprio organismo, raggiungibile per attimi via via sempre pi\u00f9 duraturi, col fine di renderlo uno stato permanente. Questa \u00e8 chiamata la \"Comunione con Allah\". La differenza tra le danze dei Dervisci e quelle rituali afro-americane consiste maggiormente nel fatto che l'obiettivo di queste ultime \u00e8 l'entrata in uno stato alterato di coscienza, scatenato dall'ossessivit\u00e0 dei movimenti sincopati dal suono, all'interno del quale il danzatore non ha alcun controllo su di s\u00e9, n\u00e9 cognizione delle circostanze, creando per\u00f2, secondo le credenze, un contatto speciale con le \"forze superiori\".\nOltre alla danza roteante esistono altri tipi di danze, tutte caratterizzate da una grande attenzione a particolari apparentemente insignificanti. Nel loro apprendistato, che dura diversi anni, i futuri Dervisci vengono addestrati da sapienti maestri con tecniche molto raffinate; una di queste prevede l'utilizzo di un marchingegno molto curioso, simile ad un albero: dalla sua base, generalmente in legno, si dipartono due o pi\u00f9 rami dai quali a loro volta se ne dipartono altri ancora, e cos\u00ec via per un numero preciso di volte; ogni segmento \u00e8 collegato all'altro tramite sfere, in genere d'avorio, risultando cos\u00ec un meccanismo affine a quello delle articolazioni scheletriche, capace di assumere numerose combinazioni di posizioni. Con l'ausilio di questo speciale strumento i monaci mostrano le posizioni che i discepoli dovranno imitare e sostenere per svariate ore, completamente immobili, con l'obiettivo di imparare a \"sentirle\" dentro se stessi.\nA questo generalmente si aggiungono delle operazioni mentali da svolgere durante l'esercizio in una determinata successione.\nOggi i dervisci roteanti sono spesso semplici danzatori che si esibiscono per i turisti, soprattutto in Turchia e in Egitto, cos\u00ec come i fachiri in India. A questo proposito \u00e8 utile sottolineare che mentre la religione del \"pensiero\" si sviluppava in Oriente e in Occidente il culto si fondava sulla Fede, ovvero sul \"sentimento\", nel Sud del mondo la religione, nelle sue varie forme, ha tendenzialmente assunto un carattere fisico, dove il \"Corpo\" era il punto di partenza. Spesso infatti si afferma che un vero fachiro e un vero Derviscio sono in sostanza la stessa cosa, ovvero - da questo punto di vista - due esempi di lavoro religioso incentrato sul corpo fisico. \nI \"Rif\u0101\u02bfi\", sono dervisci che, nei paesi islamici, sovente si esibiscono in pubblico, facendosi trapassare da coltelli, ferri infuocati o inghiottendo carboni ardenti. Spesso sono rinomati come guaritori di morsi di serpenti o di scorpioni, sostituendo di fatto l'opera dell'ormai scomparsa confraternita islamica della Qalandariyya. \nVi sono anche dervisci che cantano versi del Corano, suonando tamburi e il flauto nay (celebrato da Gialal al-Din Rumi) e danzando in gruppi; altri invece, soprattutto i sufi dell'Asia meridionale, prediligono la meditazione silenziosa."}
{"id": "629260", "revid": "1645873", "url": "https://it.wikipedia.org/wiki?curid=629260", "title": "Ambalavao", "text": " \nAmbalavao (o Anbalavao) \u00e8 un comune urbano (\"firaisana\") del Madagascar centrale, situato a sud di Fianarantsoa, in una zona semi-desertica nei pressi del massiccio di Andringitra.\nLa zona \u00e8 abitata da una popolazione principalmente di etnia Bara.\nLa citt\u00e0 \u00e8 piuttosto nota e rappresenta una tappa comune a molti itinerari turistici.\nLe case sono esempi tipici dell'architettura dei Betsileo.\nIn citt\u00e0 si trova una cartiera che produce la celebre carta antaimoro; introdotta in Madagascar dal popolo Antemoro e un tempo usata come pergamena per la scrittura dei testi sacri malgasci, oggi questa carta viene decorata con fiori e foglie essiccati e utilizzata soprattutto per la realizzazione di souvenir.\nDista 47\u00a0km dal parco nazionale di Andringitra.\nNei pressi di Ambalavao si trova anche la piccola riserva di Anja, dove \u00e8 facilissimo avvistare i lemuri catta.\nInfrastrutture e trasporti.\n\u00c8 sede di un aeroporto.\nLa strada statale RN 7 collega la citt\u00e0 a Fianarantsoa (a nord) e a Toliara (a sud)."}
{"id": "629263", "revid": "14691", "url": "https://it.wikipedia.org/wiki?curid=629263", "title": "Anbalavao", "text": ""}
{"id": "629264", "revid": "120840048", "url": "https://it.wikipedia.org/wiki?curid=629264", "title": "Testimonial", "text": "Testimonial \u00e8 un termine inglese ripreso in italiano e in numerose altre lingue nell'ambito della comunicazione e della pubblicit\u00e0. In italiano esso indica un procedimento che associa l'immagine e la testimonianza di una persona considerata rappresentativa (un esperto, una celebrit\u00e0, un opinionista, un consumatore-tipo) a una causa o a un prodotto per rafforzarne la credibilit\u00e0.\nIn inglese si suole distinguere tra \"testimonial\" ed \"endorsement\" (validazione, avvaloramento): \"testimonial\" si usa di solito in riferimento a messaggi attribuiti a gente comune, mentre \"endorsement\" viene di solito usato per i messaggi legati a celebrit\u00e0. Come spesso avviene nel caso dei prestiti, questa distinzione non \u00e8 stata recepita e oggigiorno in italiano \"testimonial\" viene impiegato di norma per alludere all'utilizzo di personaggi famosi nella pubblicit\u00e0. E addirittura, il termine \u00e8 passato dall'astratto (la tecnica pubblicitaria in questione) al concreto, per cui si suole dire che il tale attore o cantante famoso \u00e8 il \"testimonial\" di questa o quella ditta: accezione, questa, non presente in inglese.\nQuando \u00e8 una donna la \"testimonial\" associata alla valorizzazione di un'attivit\u00e0 o un'iniziativa, si usano anche i termini \"ambasciatrice\" (soprattutto di enti benefici), o \"madrina\" (di un'iniziativa).\nIn italiano esiste l'aggettivo \"testimoniale\", che significa: \"relativo ai testimoni\" e viene usato correntemente in ambito giuridico (per esempio nell'espressione \"prove testimoniali\", cio\u00e8 \"prove costituite da testimonianze\". I due termini hanno la stessa origine. Termini corrispondenti all'inglese \"testimonial\" nell'accezione italiana potrebbero essere \u00abtestimonianza rappresentativa\u00bb, \u00abreferenzialit\u00e0\u00bb o \u00abpatrocinio\u00bb.\nTestimonianze scritte nella storia della pubblicit\u00e0.\nTestimonianze in forma di brani di lettere inseriti negli annunci furono molto frequenti nelle pubblicit\u00e0 di prodotti dalle virt\u00f9 medicinali nel XIX e XX secolo. Le pagine di almanacchi ed altre pubblicazioni promozionali sono piene di molteplici testimonianze, in qualche caso con foto accluse, che descrivono le virt\u00f9 curative dei prodotti in questione. Il dott. R. V. Pierce, creatore del \"Pierce's Golden Medical Discovery\", pubblic\u00f2 nel 1875 \"The People's Common Sense Medical Adviser\" che continu\u00f2 le sue pubblicazioni per quarant'anni. Oltre ad un'onesta spiegazione delle conoscenze mediche del tempo, questo testo conteneva centinaia di testimonianze che elogiavano i prodotti del dottor Pierce o descrivevano le virt\u00f9 della clinica del dottor Pierce a Buffalo. Molte lettere sono accompagnate da austere foto di donne che devono la cura della loro \"debolezza femminile\" ai medicamenti di Pierce. La testimonianza di un uomo di Denver afferma che essi hanno posto fine al proprio \"abuso di s\u00e9\":\nNon furono solo degli ignoti ad offrire la propria testimonianza ai venditori di prodotti \"medicinali\", ma anche, in qualche caso, politici, gente di spettacolo e altre celebrit\u00e0. I produttori di \"Vino Mariani\", un intruglio contenente cocaina, si assicurarono uno dei pi\u00f9 autorevoli \"testimonial\" di ogni tempo venendo raccomandati dal Papa Leone XIII. Anche la Regina Vittoria diede la propria testimonianza a favore di diverse \"medicine\" di questo tipo e anche di altri prodotti. Ancor oggi non \u00e8 raro incontrare sulle confezioni dei pi\u00f9 svariati prodotti la scritta \"by appointment to\" seguito dal nome di un monarca o di qualche suo familiare, il che non fa altro che continuare, sia pure in maniera pi\u00f9 \"soft\" questa tradizione di \"testimonial\" regali.\nQuesti furono per\u00f2 i colpi di coda dell'era delle testimonianze scritte, che ormai volgeva al suo termine. Negli anni successivi, i pubblicitari si resero conto che non interessava pi\u00f9 a nessuno leggere i testi di queste testimonianze; la stessa quantit\u00e0 enorme di queste attestazioni le rendeva non pi\u00f9 convincenti o attraenti. Un pubblico pi\u00f9 smaliziato si interrogava sull'effettivo valore di prova di questi racconti, e spesso dubitava della loro spontaneit\u00e0.\nOggi permane il patrocinio delle celebrit\u00e0. Capita ancora che, di tanto in tanto, i fabbricanti di prodotti di consumo utilizzino la lettera di qualche consumatore nelle proprie campagne pubblicitarie. Ma per la maggior parte la presentazione massiccia di testimonianze scritte come tecnica pubblicitaria \u00e8 caduta nel dimenticatoio.\nI moderni testimonial.\nOggigiorno, testimonianze di gente comune appaiono soprattutto nelle pubblicit\u00e0 televisive. Pu\u00f2 cos\u00ec capitare di vedere, ad esempio, una sorridente madre di famiglia di classe medio-alta che esprime la propria eccitazione per un detersivo da lavatrice e descrive i vantaggi che trae dal suo uso. Gli esperti di mercato trovano che questo tipo di testimonianze aggiunga un tocco personale all'attrattiva del prodotto e contribuisca anche a diffonderne un'immagine \"popolare\".\nPer il massimo di efficacia, la testimonianza della non-celebrit\u00e0 dovrebbe venire da qualcuno che abbia un profilo demoscopico quanto pi\u00f9 possibile simile a quello della (pubblicit\u00e0) . Nel caso delle celebrit\u00e0 che fungono da \"testimonial\", invece, si punta al fattore di riconoscibilit\u00e0 per produrre l'effetto alone (pregiudizio che proietta in un giudizio globale le qualit\u00e0 positive o negative che qualcuno ha dimostrato in un dato contesto). In teoria, la credibilit\u00e0 alla fonte si trasferisce dalla celebrit\u00e0 al prodotto, marchio o ditta pubblicizzato.\nUn problema connesso con l'uso di testimonial celebri \u00e8 che questo tipo di pubblicit\u00e0 rischia di scontare anche ogni valutazione negativa che potrebbe colpire la celebrit\u00e0 per qualunque motivo: anche questa si proietterebbe di riflesso sul prodotto...\nValore di testimonianze e testimonial.\nI messaggi trasmessi via testimonianze e testimonial si richiamano soprattutto alle emozioni, pi\u00f9 che alla logica. I testimonial di solito costituiscono una motivazione molto debole per giustificare un acquisto o un'azione. Anche se chi scrive la propria testimonianza a favore di un prodotto o un servizio lo fa davvero spontaneamente, il suo giudizio pu\u00f2 essere comunque fuorviante. Uno studio americano ha rivelato che:\nIl caso specifico dell'uso di celebrit\u00e0 come testimonial pu\u00f2 far sorgere il dubbio sull'appropriatezza di questo procedimento: l'immagine del testimonial (\"endorser\") pu\u00f2 non avere alcun legame evidente con l'immagine del prodotto o servizio sponsorizzato. Un'attrice pu\u00f2 recitare splendidamente ma conoscere poco o nulla dei prodotti che sponsorizza. Un premio Nobel pu\u00f2 avere una reputazione in fatto di scienza e capacit\u00e0 intellettive, senza avere grandi conoscenze di oggetti che travalichino il suo ambito di studio. Si dice che la Regina Vittoria abbia fatto da testimonial per un prodotto che affermava di curare le malattie mentali, ma si suppone che ci\u00f2 non comporti automaticamente che Sua Maest\u00e0 abbia mai sofferto di disturbi mentali.\nAmbiti preferiti per le pubblicit\u00e0 con uso di testimonianze.\nI prodotti medicinali rimangono uno dei principali segmenti di marketing in cui la pubblicit\u00e0 fornita da testimonianze mantiene una certa efficacia. Grazie all'effetto placebo ed alla riluttanza della gente ad esporre le proprie debolezze a dottori visti come freddi e lontani, le cure per debolezze sia fisiche che mentali, sia vere che immaginarie, continuano a vendere. Nei paesi di lingua inglese \u00e8 stato coniato un termine che ben definisce questi rimedi \"alternativi\": \"snake oil\" (letteralmente: \"olio di serpente\").\nAnche le sofferenze, spesso correlate, di ambito spirituale o sessuale attraggono un marketing basato sulla diffusione di testimonianze. Un fattore importante \u00e8 qui la vergogna delle persone, e una pubblicit\u00e0 di bocca in bocca pu\u00f2 utilizzare brevi testimonianze scritte o orali per diffondere i memi di crescita personale e di superamento delle inibizioni."}
{"id": "629265", "revid": "938", "url": "https://it.wikipedia.org/wiki?curid=629265", "title": "Campionati europei di atletica leggera 1982", "text": "I XIII campionati europei di atletica leggera si sono tenuti ad Atene, in Grecia, dal 3 al 9 settembre 1982 allo stadio olimpico Spyros Lou\u012bs. \nNazioni partecipanti.\nTra parentesi, il numero di atleti partecipanti per nazione."}
{"id": "629267", "revid": "1745361", "url": "https://it.wikipedia.org/wiki?curid=629267", "title": "Sarasvati", "text": "Sarasvat\u012b, o Saraswat\u012b, (sanscrito \u0938\u0930\u0938\u094d\u0935\u0924\u0940, \"colei che scorre\"), \u00e8 la prima delle tre grandi dee dell'induismo, insieme a Lakshmi e Durg\u0101, e la consorte (o shakti) di Shri , il Creatore.\nOrigine e contesto nell'induismo.\nNei Veda.\nSarasvat\u012b \u00e8 venerata sin dall'epoca vedica come dea della conoscenza e delle arti, della letteratura, musica, pittura e poesia, ma anche della verit\u00e0, del perdono, delle guarigioni e delle nascite; \u00e8 spesso menzionata nel Rig Veda e nei Pur\u0101\u1e47a come divinit\u00e0 fluviale.\nGli inni del Rig Veda dedicati a Sarasvat\u012b la citano come un possente fiume dalle acque creatrici, purificanti e nutrienti; la teoria pi\u00f9 accreditata al riguardo \u00e8 che l'antico fiume Sarasvati fosse costituito dal vecchio percorso dell'attuale fiume Yamuna, che scorreva per un tratto parallelamente al fiume Indo sul letto dell'attuale fiume Ghaggar-Hakra, per andare poi a sfociare nel Rann di Kutch, che all'epoca era parte integrante del Mar Arabico.\nNel Ved\u0101nta viene invece citata come energia femminile e aspetto (shakti) di Brahm\u0101, in particolare come personificazione della sua conoscenza; come nei testi pi\u00f9 antichi, \u00e8 venerata anche come dea delle arti. I fedeli che seguono l'insegnamento del Ved\u0101nta credono che solo attraverso la conoscenza \u00e8 possibile la realizzazione del Se o moksha, liberazione dal , e quindi solo pregando Sarasvat\u012b di concedere la vera conoscenza \u00e8 possibile raggiungere l'illuminazione.\nEpoca Post-Vedica.\nCome divinit\u00e0 fluviale Sarasvat\u012b \u00e8 sempre stata associata alla fertilit\u00e0 e alla prosperit\u00e0, ma anche alla purezza e alla creativit\u00e0. Nell'epoca post-vedica, avendo perso il suo status di divinit\u00e0 fluviale, il suo nome \"colei che scorre\" fu applicato al pensiero e alla parola, associandola alle arti letterarie e figurative; divenne Madre Divina e consorte di Brahm\u0101 il Creatore, elevando ulteriormente la sua simbologia, come personificazione di creativit\u00e0 e conoscenza, venerata non solo per la conoscenza del mondo, ma anche e soprattutto per quella del divino, chiave di volta del moksha.\nIl \"Sarasvat\u012b Stuti\" dichiara che la dea \u00e8 l'unica ad essere venerata da tutti i tre elementi della trimurti, , , e , cos\u00ec come da tutti i deva, gli asura, i gandharva e i n\u0101ga.\nRaffigurazione.\nSarasvat\u012b \u00e8 spesso rappresentata come una bella donna vestita di bianco, spesso seduta su un fiore di loto bianco o sul suo veicolo (\"vaahan\"), un cigno; \u00e8 associata al bianco in quanto colore della purezza della vera conoscenza, ma occasionalmente anche al giallo, colore dei fiori di senape, che fioriscono nel periodo delle sue festivit\u00e0. Non \u00e8 generalmente adornata da gioielli e preziosi come Lakshmi, ed anzi \u00e8 spesso in abiti austeri.\nSpesso ha quattro braccia che rappresentano la mente, l'intelletto, la coscienza e l'ego, i quattro aspetti della persona coinvolti nell'apprendimento. Le mani in questi casi reggono:\nIl suo veicolo, un cigno bianco, simboleggia il discernimento tra bene e male e tra l'eterno e l'effimero: si dice che se gli si offre una mistura di acqua e latte egli riesca a bere solo il latte.\n\u00c8 spesso rappresentata accanto a un fiume, in relazione alle sue origini di divinit\u00e0 fluviale ed al suo stesso nome; anche il cigno potrebbe essere collegato alle sue origini.\nTalvolta \u00e8 seduta su un pavone, che rappresenta l'arroganza e la vanit\u00e0; sedendo su di esso dimostra di essere superiore a queste qualit\u00e0, e simboleggia il distacco dalle apparenze esteriori.\nFestivit\u00e0.\nLa festa principale in onore di Sarasvat\u012b cade durante il \"Navaratri\"; in particolare nel Sud dell'India, il Sarasvat\u012b P\u016bj\u0101 \u00e8 una cerimonia molto sentita; gli ultimi tre giorni del \"Navaratri\", a partire dal \"Mahalaya Amavasya\" (il giorno di luna nuova) sono dedicati alla dea; nel nono giorno di \"Navaratri\" (\"Mahanavami\"), tutti i libri e gli strumenti musicali sono raccolti vicino alle statue della dea all'alba e venerati con preghiere speciali, e non \u00e8 permesso studiare n\u00e9 praticare le arti, perch\u00e9 la dea lasci la sua benedizione sui libri e sugli strumenti. Il puja si conclude nel decimo giorno di \"Navaratri\" (\"Vijaya Dashami\") e la dea \u00e8 nuovamente venerata prima che si proceda a portar via libri e strumenti; \u00e8 tradizione che questo giorno sia speso studiando e praticando le arti, ed esso \u00e8 noto come \"Vidya-aarambham\" (inizio della conoscenza).\nDurante il Basant Panchmi, che cade alla fine di gennaio o all'inizio di febbraio, le si rivolgono preghiere e puja, specialmente da parte di artisti, scienziati, dottori e avvocati.\nA Pushkar, nel Rajasthan, c'\u00e8 un tempio a lei dedicato su una montagna pi\u00f9 alta di quella del tempio di Brahm\u0101.\nSarasvat\u012b al di fuori dell'induismo.\nCome gi\u00e0 per Tara, anche il culto di Sarasvat\u012b fu assorbito nel pantheon buddhista e in particolare nel Sutra della Luce Dorata, che ha una sezione a lei dedicata; attraverso le prime traduzioni in cinese si diffuse in Cina, dove oggi \u00e8 per lo pi\u00f9 scomparso, e da qui in Giappone dove la dea \u00e8 tuttora venerata col nome Benzaiten.\nTra gli altri nomi con cui \u00e8 nota citiamo:\nLa \u1e0d\u0101kin\u012b del buddhismo tibetano Yeshey Tsogyel \u00e8 talvolta considerata manifestazione di Sarasvat\u012b.\nSarasvat\u012b \u00e8 venerata in Myanmar come Thuyathati (), ed \u00e8 rappresentata come una vergine seduta su uno hintha (hamsa); \u00e8 molto venerata nel buddhismo burmese, soprattutto prima di prove ed esami."}
{"id": "629270", "revid": "107488", "url": "https://it.wikipedia.org/wiki?curid=629270", "title": "Shaking the Tree", "text": "Shaking the Tree: Sixteen Golden Greats \u00e8 la prima raccolta di successi di Peter Gabriel, pubblicata nel 1990. Include canzoni a partire dal suo primo album solista (\"Peter Gabriel\", 1977) sino al 1989. Come il resto del catalogo, questa raccolta \u00e8 stata rimasterizzata nel 2002.\nLe canzoni sono ordinate senza riguardo all'anno di pubblicazione. Alcuni pezzi sono diversi rispetto alle versioni dei rispettivi album. La maggior parte delle canzoni sono state accorciate per questioni di spazio. \"Shaking the Tree\", una canzone del 1989 di Youssou N'dour, \u00e8 ripresentata con un nuovo accompagnamento vocale di Peter Gabriel. \"I Have the Touch\" \u00e8 accreditata come remix del 1983, ma suona come il remix del 1985; la maggior parte dei critici pensa che i due remix siano identici.\n\"Here Comes the Flood\" \u00e8 invece una registrazione completamente nuova. Questa versione di solo pianoforte e voce \u00e8 pi\u00f9 semplice rispetto a quella che si pu\u00f2 ascoltare nel primo album dell'artista.\nTracce.\nTutte le canzoni sono state scritte da Peter Gabriel, eccetto dove indicato diversamente."}
{"id": "629279", "revid": "834", "url": "https://it.wikipedia.org/wiki?curid=629279", "title": "Spiddal", "text": ""}
