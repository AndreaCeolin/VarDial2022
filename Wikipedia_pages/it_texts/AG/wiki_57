{"id": "588966", "revid": "228587", "url": "https://it.wikipedia.org/wiki?curid=588966", "title": "Sibmas", "text": "I veicoli SIBMAS, di costruzione belga, sono mezzi realizzati per l'export, e venduti esclusivamente alla Malaysia. Essi sono stati realizzati dalla BNCFN, con il ricordo a componenti commerciali, quali il motore, per realizzare un veicolo economico e ragionevolmente efficace. Il prototipo, iniziato nel 1975, venne completato nel 1976.\nStoria.\nNel 1075 la societ\u00e0 belga \"Constructions Ferroviaires et M\u00e9talliques\" ha avviato la progettazione di questo mezzo a titolo privato, senza cio\u00e8 alcuna richiesta o commessa da parte dell'esercito. Il veicolo \u00e8 configurato per adempiere a ruoli diversificati fra cui ricordiamo quello di lanciamissili controcarro, trasporto corazzato truppe, porta mortaio, veicolo da ricognizione, veicolo per difesa antiaerea o veicolo recuperi. Verso la fine del 1981 la Malaysia ha ordinato 186 veicoli in 2 differenti varianti: 162 per il supporto al fuoco e 24 per recuperi.\nStruttura.\nSi tratta di trasporti truppa (APC) dalla taglia ed aspetto imponenti, anche se usati pi\u00f9 che altro come carri ruotati, con motori diesel da 320\u00a0hp e 6 ruote motrici (6x6), caratteristicamente spaziate tra il secondo e il terzo asse, per avere uno spazio per le portiere laterali. Il posto di pilotaggio \u00e8 dotato di finestrini antiproiettile per tutti i lati che possono essere coperti da pannelli corazzati muniti di blocchi visivi, con il pilota al centro del muso e dotato di un ampio campo visivo, come sul similare Ratel sudafricano. La massa \u00e8 minore, dunque anche la corazzatura lo \u00e8, e il comparto truppa, per 11 uomini, \u00e8 al centro del veicolo, dal momento che il motore \u00e8 posteriore. Le prestazioni sono buone come velocit\u00e0, autonomia e capacit\u00e0 di superare ostacoli.\nLo scafo del \"SIBMAS\" originale \u00e8 in piastre d'acciaio saldate che consentono un'ottima protezione per l'equipaggio contro il fuoco di armi leggere e i frammenti di proiettili d'artiglieria. La torretta si trova immediatamente dietro al conduttore, lo scomparto truppe \u00e8 situato dietro la torretta e pu\u00f2 ospitare 11 fanti in pieno assetto di combattimento; sei di questi siedono al centro, dorso contro dorso, e gli altri lungo il passaggio risultante fra il vano motore e la fiancata, che conduce verso il portello posteriore. Vi sono 4 botole ricavate sul tetto su cui, in posizione posteriore, \u00e8 possibile montare una mitragliatrice opportunamente comandata a distanza. Nello scomparto truppe vi sono obl\u00f2 che vengono utilizzati per il tiro e blocchi visivi, cos\u00ec gli occupanti possono sparare agevolmente con le armi individuali.\nAl motore sono state applicate frizioni a disinnesto rapido per gli accoppiamenti idraulici e meccanici e il motore pu\u00f2 essere rimosso da due uomini in 30 minuti,in modo da poter svolgere le opportune riparazioni in breve tempo. Il motore fa ruotare un albero che conduce alla trasmissione disposta sotto il fondo, dietro le ruote anteriori. Tutte le sei ruote sono motrici.\nIl veicolo \u00e8 completamente anfibio, propulso in acqua da due eliche gemelle installate nella parte posteriore dello scafo; le ruote possono funzionare di conserva in modo che il veicolo pu\u00f2 usare ambedue i sistemi per uscire dall'acqua. Non \u00e8 necessaria alcuna preparazione per il guado di qualsiasi tipo di corso d'acqua salvo il sollevamento del solito apposito pannello di galleggiamento incernierato sul muso.\nVarianti dell'armamento.\nAl veicolo originale possono essere applicati vari sistemi d'arma opzionali, come ad esempio i seguenti: torrette Cockerill e Hispano-Suiza con cannoni da 90 mm, torrette contraeree con cannoni binati da 20 mm, torrette Hispano-Suiza \"Serval\" dotate di cannoni/mortai da 81 a 60 mm e un cannone da 20 mm e un certo numero di torrette pi\u00f9 piccole con cannoni da 20 mm e mitragliatrici. Esistono progetti di varianti come ambulanza, trasporto materiale e veicoli porta mortai.\nEsportazione.\nCirca 186 mezzi consegnati tra il 1982 e il 1986, 162 dei quali in configurazione di supporto di fuoco, con cannone Cockerill da 90mm in torretta, mentre gli altri sono in configurazione mezzo recupero e officina.\nCuriosamente, nessun altro veicolo \u00e8 stato pi\u00f9 esportato, malgrado questo sostanzioso ordine e un buon servizio (i mezzi sono ancora in uso, aggiornati via via con piccoli miglioramenti, come una serie di lanciafumogeni in torretta). Essi hanno un'importante funzione di supporto di fuoco potente e efficace, abbinata al trasporto truppe di una squadra di fanteria, mentre i 24 ARV sono importanti come mezzi di supporto meccanico.\nDi recente un altro cliente almeno \u00e8 stato individuato. Il corpo dei Marines di Taiwan ha messo in servizio, almeno dal 1990, il \"SIBMAS\", che \u00e8 stato visto almeno nella versione con mitragliera da 20 mm."}
{"id": "588969", "revid": "628767", "url": "https://it.wikipedia.org/wiki?curid=588969", "title": "Distretto di \u0160umen", "text": " \nIl distretto di \u0160umen (in bulgaro: \u041e\u0431\u043b\u0430\u0441\u0442 \u0428\u0443\u043c\u0435\u043d) \u00e8 uno dei 28 distretti della Bulgaria. \nComuni.\nIl distretto \u00e8 diviso in 10 comuni:"}
{"id": "588970", "revid": "78273", "url": "https://it.wikipedia.org/wiki?curid=588970", "title": "Kore (mitologia)", "text": ""}
{"id": "588971", "revid": "827882", "url": "https://it.wikipedia.org/wiki?curid=588971", "title": "Trappista", "text": ""}
{"id": "588972", "revid": "320578", "url": "https://it.wikipedia.org/wiki?curid=588972", "title": "Classe Type 123 Brandemburg", "text": ""}
{"id": "588973", "revid": "21079", "url": "https://it.wikipedia.org/wiki?curid=588973", "title": "Colinearit\u00e0", "text": ""}
{"id": "588975", "revid": "628767", "url": "https://it.wikipedia.org/wiki?curid=588975", "title": "Distretto di Silistra", "text": "Il distretto di Silistra (in bulgaro: \u041e\u0431\u043b\u0430\u0441\u0442 \u0421\u0438\u043b\u0438\u0441\u0442\u0440\u0430) \u00e8 uno dei 28 distretti della Bulgaria. Insieme al distretto di Dobri\u010d \u00e8 una delle due suddivisioni amministrative della regione storica nota come Dobrugia Meridionale.\nComuni.\nIl distretto \u00e8 diviso in 7 comuni:"}
{"id": "588980", "revid": "123054126", "url": "https://it.wikipedia.org/wiki?curid=588980", "title": "MEKO", "text": "MEKO \u00e8 una famiglia di navi da guerra sviluppata dalla ditta tedesca Blohm und Voss, sulla base di una nuova tecnologia che questi cantieri di Amburgo hanno sviluppato, quella di una nave che possa soddisfare tutti i requisiti che i clienti possano porre per equipaggiare e ammodernare le navi ordinate..\nMEKO \u00e8 un marchio registrato. Questo acronimo sta per \"Mehrzweck-Kombination\" (Multi-purposE KOmbination\"), un concetto della moderna cantieristica navale basato sulla modularit\u00e0 degli equipaggiamenti, armamento e sistemi elettronici, con lo scopo principale di ridurre i costi di servizio e manutenzione.\nLe MEKO includono classi di fregate, corvette e pattugliatori oceanici. La storia di questo tipo di navi ebbe inizio nei tardi anni settanta con il progetto e la costruzione della classe MEKO 360.\nLe navi del tipo, \"MEKO\" sono costituite da un grande scafo con componenti interni modulari e sostituibili. L'architettura modulare facilita l'ammodernamento di tutti i sottosistemi (armamento, elettronica e altro) e aumenta la longevit\u00e0 del mezzo. La capacit\u00e0 di resistere e contenere i danni \u00e8 anche una parte del concetto MEKO, avendo i moduli funzionali una certa indipendenza nell'aerazione, nell'alimentazione elettrica e altro ancora.\nPer fare questo si \u00e8 sviluppato un tipo originale di costruzione, una nave che fosse non \u2018ammodernabile\u2019, ma \u2018modulare\u2019, predisposta fin dall'inizio per ospitare vari generi di ammodernamento. La soluzione di questi requisiti \u00e8 quella di una nave polivalente. Si tratta di uno scafo \u2018contenitore\u2019 da riempire a seconda della necessit\u00e0, con moduli particolari contenenti quello che serve per adempiere alle missioni intese. I moduli sono costituiti da strutture varie, armamento, elettronica. Possono essere moduli totalmente chiusi, oppure aperti ai lati, o anche pallets. In ogni caso essi sono posati sulla chiglia dello scafo, e fissati con resina ad indurimento rapido. Al loro interno vi sono anche generatori elettrici e condizionatori d'aria, che servono per dare autosufficienza rispetto alla nave. \nVantaggi e svantaggi del progetto.\nI vantaggi del sistema modulare MEKO comprendono:\nVi sono anche svantaggi, come il volume superiore di circa l'1% del dislocamento il 2% del volume a parit\u00e0 di una nave convenzionale parimenti equipaggiata. La nave ha inoltre aperture maggiori sul ponte pi\u00f9 grandi di quanto necessario altrimenti, e questo significa una minore robustezza strutturale, che deve essere rimediata da un rinforzo aggiuntivo del fasciame. D'altro canto, l'indipendenza delle varie componenti interne, come per la vitale funzione dell'elettrogenerazione, autonoma in molti di questi moduli.\nChe questa soluzione fosse cost-effective lo ha dimostrato per la prima volta l'Aradu, una fregata MEKO 360 (a livello di cacciatorpediniere-fregata pesante) venduta nel 1977 alla Nigeria. In seguito, le classi di unit\u00e0 MEKO si sono suddivise in varie tipologie: la MEKO 140 come corvette, MEKO 200 come fregata, MEKO 360 come fregata-cacciatorpediniere, le MEKO 100 a livello di corvetta-pattugliatore. La tipologia MEKO \u00e8 la base della nuova classe F-123 Brandeburg tedesca, che rappresenta, assieme alla derivata F-124 antiaerea, e alle modernissime F-125 la glorificazione del concetto ai massimi livelli. Le MEKO 100 sono alla base del progetto della classe ci corvette K-130 della Deutsche Marine. "}
{"id": "588984", "revid": "21079", "url": "https://it.wikipedia.org/wiki?curid=588984", "title": "Trasformazione rigida", "text": ""}
{"id": "588985", "revid": "729019", "url": "https://it.wikipedia.org/wiki?curid=588985", "title": "Rheinmetall Condor", "text": "Il Rheinmetall Condor, di costruzione tedesca, \u00e8 un blindato da trasporto truppe solitamente abbinato nella trattazione al Sibmas belga, in quanto essi sono stati entrambi ordinati dalla Malaysia, allorch\u00e9 essa piazz\u00f2 nel 1981 il pi\u00f9 consistente ordine per blindati della sua storia. Il prototipo venne approntato nel 1978 e subito l'Uruguay pose un ordine per alcuni mezzi.\nTecnica.\nIl Condor, progettato dalla Thyssen-Henschel per sostituire l'APC UR-416, ha una propulsione 4x4, una sagoma bassa, compatta e assai aggressiva, ed \u00e8 stato realizzato prevalentemente con componenti commerciali. Esso ha una corazzatura assai pesante per un mezzo 4x4, ma d'altra parte ha una massa notevole per un veicolo del genere, oltre 12 tonnellate, addirittura pi\u00f9 di un BTR-70 8x8 (3+ ton. per ruota e 6 per assale, contro, nel caso del mezzo sovietico, 1,4 e 2,8).\nIl vano di pilotaggio \u00e8 a sinistra, con il pilota che, similmente al Sibmas, ha un abitacolo esposto rispetto alla piastra frontale, per avere 3 finestrini blindati che assicurano una ottima visibilit\u00e0, a prezzo di una maggiore vulnerabilit\u00e0. \u00c8 possibile per\u00f2 alzare piastre blindate sopra i vetri in caso di necessit\u00e0 e guidare con gli iposcopi, ma per gran parte del tempo ci\u00f2 non \u00e8 necessario e cos\u00ec il guidatore pu\u00f2 vedere molto meglio tutto quello che \u00e8 intorno a lui rispetto ad un mezzo munito solo di iposcopi, con intuibili vantaggi nella facilit\u00e0 di guida.\nIl capocarro \u00e8 dietro al pilota, a destra vi \u00e8 il motore diesel.\nNella parte posteriore si trova il vano trasporto truppe che pu\u00f2 accogliere una squadra di fanti. Essi hanno 3 portelli, 2 ai lati e 1 dietro, e alcune feritoie di tiro.\nLa torretta \u00e8 in genere armata di un cannone da 20mm, ma sono presenti anche torri con 2 mtg da 7,62mm e sempre dei lanciagranate fumogeni. Il veicolo ha anche un'elica per raggiungere in acqua gli 8\u00a0km/h.\nVarianti.\nSi tratta chiaramente di un mezzo pi\u00f9 leggero ed economico rispetto al Sibmas, e forse anche per questo ha avuto un ordine pi\u00f9 sostanzioso dai malesi: ben 459 mezzi, consegnati negli anni '80. Esistono versioni come il carro comando e veicolo officina, e cos\u00ec essi costituiscono la maggiore massa corazzata del paese asiatico.\nAltri prototipi rimasti senza seguito comprendono un veicolo cacciacarri con 4 missili HOT pronti al lancio in torretta e altri di riserva nello scafo."}
{"id": "588989", "revid": "110157", "url": "https://it.wikipedia.org/wiki?curid=588989", "title": "The Name of the Game", "text": "The Name of the Game \u00e8 il primo singolo degli ABBA estratto dall'album \"The Album\", uscito nell'autunno 1977.\nLa canzone.\n\"The Name of the Game\", in cantiere con il nome provvisorio di \"A Bit of Myself\", fu il brano registrato per il loro album in uscita nel 1977. Forse una delle composizioni pi\u00f9 complesse in termini di costruzione della melodia, sicuramente influenzata dal \"sound\" in voga in California al tempo.\nUna versione preliminare della canzone era stata resa disponibile per il film \"ABBA spettacolo\". La versione non risult\u00f2 ultimata fino alla sua registrazione per lo studio album, da cui fu estratta come primo singolo, che, nell'intenzione di Benny e Bj\u00f6rn, doveva trascinare le vendite. Inizialmente si era pensato di preferire \"Hole in Your Soul\" a \"The Name of the Game\", ma questa opzione fu successivamente scartata. Sul lato B \u00e8 incisa \"I Wonder (Departure)\", canzone che avrebbe dovuto far parte di un mini-musical che gli autori intendevano realizzare per promuovere il loro lavoro, ma l'operazione fu poi annullata.\nClassifiche.\nPer essere il singolo che avrebbe dovuto promuovere \"The Album\", \"The Name of the Game\" riscosse effettivamente un buon successo, ma non quello cui gli ABBA erano stati abituati: il singolo si piazz\u00f2 in prima posizione della classifica di vendite solo in Gran Bretagna.\nNel resto dell'Europa arriv\u00f2 al secondo posto in Irlanda, Belgio, Paesi Bassi e Svezia, al terzo in Norvegia, al sesto in Svizzera, al settimo in Germania Ovest e al decimo in Francia. Fuori dal vecchio continente il singolo spunt\u00f2 un terzo posto in Sudafrica, un quarto nello Zimbabwe, un sesto in Australia e un decimo in Messico. Negli Stati Uniti, in controtendenza rispetto agli ultimi 45 giri targati ABBA, il singolo tocc\u00f2 la dodicesima posizione.\nNel 1996 i Fugees campionarono un pezzo del brano per il loro \"Rumble in the Jungle\": fu la prima volta che un musicista utilizz\u00f2 un pezzo degli ABBA e l'episodio non fu esente da controversie (sembra infatti che Benny e Bjorn non fossero d'accordo con la posizione assunta da Stig Anderson, manager del gruppo).\nCover.\nNel 2008 l'attrice Amanda Syefried, ne registra una versione per la colonna sonora del film Mamma Mia! Ci\u00f2nonostante, la scena in questione \u00e8 stata tagliata dal film.\nDieci anni dopo, nel 2018, la canzone viene reinterpretata da Lily James, per la colonna sonora del sequel, Mamma Mia! Ci risiamo."}
{"id": "588990", "revid": "628767", "url": "https://it.wikipedia.org/wiki?curid=588990", "title": "Distretto di Sliven", "text": "Il distretto di Sliven (in bulgaro: \u041e\u0431\u043b\u0430\u0441\u0442 \u0421\u043b\u0438\u0432\u0435\u043d) \u00e8 uno dei 28 distretti della Bulgaria. \nComuni.\nIl distretto \u00e8 diviso in 4 comuni:"}
{"id": "588992", "revid": "1921867", "url": "https://it.wikipedia.org/wiki?curid=588992", "title": "Audioslave (album)", "text": "Audioslave \u00e8 il primo album in studio del supergruppo statunitense omonimo, pubblicato il 19 novembre 2002 dalla Epic Records.\nTracce.\nTesti di Chris Cornell, musiche degli Audioslave."}
{"id": "589001", "revid": "57342", "url": "https://it.wikipedia.org/wiki?curid=589001", "title": "Fabrizio Gifuni", "text": "Biografia.\nNato e cresciuto a Roma, con origini met\u00e0 pugliesi e met\u00e0 siciliane, \u00e8 figlio di Gaetano Gifuni, Segretario generale della Presidenza della Repubblica sotto i settennati di Oscar Luigi Scalfaro e Carlo Azeglio Ciampi. Consegue il diploma presso l'Accademia nazionale d'arte drammatica e, nel 1993, esordisce in teatro con \"Elettra\" diretta da Massimo Castri.\nCollabora successivamente con la compagnia greca diretta da Teodoros Terzopoulos, e con i registi Sepe e Malosti. \u00c8 ideatore e interprete degli spettacoli \"I kiss your hands, catalogo semiserio delle lettere di Mozart\", \"Non fate troppi pettegolezzi- Omaggio a Cesare Pavese\", \"Le sante corde dei canti\", \"Attilio Bertolucci e Pier Paolo Pasolini, un'amicizia in versi\". Tra il 2004 e il 2010 realizza con Giuseppe Bertolucci il progetto \"Gadda e Pasolini, antibiografia di una nazione\" (edito anche da Minimum Fax) comprendente i due spettacoli \"Na specie de cadavere lunghissimo\" (Premio Istryo e Golde graal nel 2005) e \"L'ingegner Gadda va alla guerra o della tragica istoria di Amleto Pirobutirro\" (Premio Ubu 2010 miglio spettacolo dell'anno e miglior attore dell'anno, Premio della critica e Premio maschere d'oro del teatro).\nNel 2012 registra integralmente la lettura del capolavoro di Gadda \"Quer pasticciaccio brutto de Via Merulana\" (Emons Audiolibri). Nel 2014, sempre per Emons, registra la lettura integrale di \"Ragazzi di vita\" di Pasolini. Nel 2014 \u00e8 in scena con \"Lo Straniero, un'intervista impossibile\", tratto dal romanzo \"L'\u00c9tranger\" di Albert Camus e, l'anno seguente, con il reading-spettacolo \"Ragazzi di vita\". Ancora nel 2015 \u00e8 fra i protagonisti di \"Lehman Trilogy\" di Stefano Massini, ultima regia di Luca Ronconi per il Piccolo Teatro di Milano. Nel 2016 vince il premio Le Maschere del teatro italiano come miglior attore in un monologo (\"Lo Straniero\" di Camus). Nella stagione 2017/2018 \u00e8 il protagonista dello spettacolo \u201cFreud o dell\u2019interpretazione dei sogni\u201d prodotto dal Piccolo Teatro di Milano, su testo di Stefano Massini con la regia di Frderico Tiezzi. Fra i suoi ultimi lavori per il teatro, \"Con il vostro irridente silenzio\", studio sulle lettere dalla prigionia e sul Memoriale di Aldo Moro, di cui cura anche la regia e la drammaturgia.\nIn cinema esordisce nel 1996 con la commedia \"La bruttina stagionata\", regia di Anna Di Francisca. Fra gli altri suoi lavori per il cinema e la televisione: \"Vite in sospeso\", regia di Marco Turco, \"Cos\u00ec ridevano\", regia di Gianni Amelio (Leone d'oro al Festival di Venezia nel 1998), \"Un amore\" e \"Qui non \u00e8 il paradiso\", entrambi diretti da Gianluca Maria Tavarelli, \"L'amore probabilmente\", regia di Giuseppe Bertolucci, \"Il partigiano Johnny\" di Guido Chiesa, \"Hannibal\" di Ridley Scott, \"Sole negli occhi\" e \"Il dolce e l'amaro\", diretti da Andrea Porporati, \"La meglio giovent\u00f9\", regia di Marco Tullio Giordana (premiato al Festival di Cannes), \"L'inverno\" di Nina Di Majo, \"De Gasperi, l'uomo della speranza\" di Liliana Cavani, miniserie tv, \"La ragazza del lago\" di Andrea Molaioli, \"Signorina Effe\" di Wilma Labate, \"Galantuomini\" di Edoardo Winspeare, \"Paolo VI - Il Papa nella tempesta\", miniserie diretta da Fabrizio Costa, \"Beket\" di Davide Manuli.\nNel 2010 interpreta il ruolo dello psichiatra Franco Basaglia nella miniserie di Rai 1, \"C'era una volta la citt\u00e0 dei matti...\", regia di Marco Turco. Tra il 2011 e il 2012 prende parte ai film \"La kryptonite nella borsa\" di Ivan Cotroneo, \"La leggenda di Kaspar Hauser\" con Vincent Gallo, regia di Davide Manuli e \"Romanzo di una strage\" di Marco Tullio Giordana, dove interpreta il ruolo di Aldo Moro. Nel 2014 interpreta il ruolo del finanziere Giovanni Bernaschi nel film \"Il capitale umano\" di Paolo Virz\u00ec, per il quale ottiene tutti i principali riconoscimenti della stagione: David di Donatello, Nastro d'Argento, Premio Vittorio Gassman al Bari film festival. Nello stesso anno \u00e8 protagonista della seconda commedia di Francesco Bruni, \"Noi4\", per il quale \u00e8 premiato al Festival di Annecy per la migliore interpretazione maschile. Nel 2015 \u00e8 fra gli interpreti di \"Fai bei sogni\" di Marco Bellocchio. Nel 2018 interpreta il ruolo del giornalista Pippo Fava nel film per la televisione \"Prima che la notte\", per la regia di Daniele Vicari. Nel 2019 \u00e8 il protagonista del film \"La belva\" di Ludovico Di Martino, prodotto da Matteo Rovere e dalla Warner.\nVita privata.\n\u00c8 sposato con l'attrice milanese Sonia Bergamasco, con la quale ha recitato in diversi film, tra cui \"La meglio giovent\u00f9\" e la miniserie televisiva \"De Gasperi, l'uomo della speranza\", e con la quale ha avuto due figlie. \u00c8 tifoso della .\nDoppiaggio.\nFabrizio Gifuni si \u00e8 cimentato occasionalmente anche come doppiatore: ha infatti prestato la voce a Ivan Franek nel film del 2003 \"Brucio nel vento\" di Silvio Soldini e a Willem Dafoe nel ruolo di Pier Paolo Pasolini nel film omonimo del 2014 diretto da Abel Ferrara.\nPremi e riconoscimenti.\nRivelazione Europea al \"Festival di Berlino\" e \"Premio De Sica\" nel 2002 (per la stagione cinematografica), \"Premio Flaiano\", \"Ischia\" e \"Rodolfo Valentino\" nel 2005 (per l'interpretazione di Alcide De Gasperi), miglior interprete maschile al \"Roma Fiction Fest\", (assegnato dalla Giuria L.A.R.A), al Montecarlo Television festival 2010 e Grand Prix Corallo Citt\u00e0 di Alghero. per l'interpretazione di Franco Basaglia, nel 2010.\nPremio Ubu 2010, Premio della critica e Premio Le maschere d'oro del teatro italiano come miglior attore per \"L'ingegner Gadda va alla guerra o della tragica istoria di Amleto Pirobutirro\".\nNel 2011 ha ricevuto il \"Premio Federico Fellini 8 1/2\" per l'eccellenza artistica al Bif&amp;st di Bari.\nNel 2012 riceve il Premio Kineo-Diamanti del cinema per l'interpretazione di Aldo Moro nel film \"Romanzo di una strage\" e il Premio Gianmaria Volonte'."}
{"id": "589002", "revid": "21079", "url": "https://it.wikipedia.org/wiki?curid=589002", "title": "Terna di Frenet", "text": ""}
{"id": "589003", "revid": "1444886", "url": "https://it.wikipedia.org/wiki?curid=589003", "title": "Guadagno (elettronica)", "text": "Il guadagno, in elettronica, indica la capacit\u00e0 del circuito di incrementare l'ampiezza o la potenza di un segnale. In altri termini \u00e8 il rapporto tra la grandezza d'uscita (che sia, per esempio, una tensione o una corrente) e quella d'ingresso.\nDefinizione.\nIn una funzione di trasferimento cos\u00ec definita: \nformula_1\ndove formula_2 e si definiscono:\nNel caso in cui la funzione sia di tipo 0, il guadagno a frequenza 0, ovvero per \"s\" che tende a 0, prende il nome di \"guadagno statico\" in quanto \u00e8 il semplice rapporto tra il segnale d'uscita di un sistema e il segnale in ingresso.\nUn guadagno di cinque indica che la tensione (o la potenza) in uscita viene incrementata di un fattore cinque.\nScala logaritmica e decibel.\nUn modo particolarmente comodo per esprimere \"guadagno\" consiste nell'uso della scala logaritmica, che permette di rappresentare efficacemente valori molto elevati di guadagno ed \u00e8 di grande aiuto nei calcoli.Ricorrendo al bel, \u00e8 possibile scrivere:\ndove Po \u00e8 la potenza in uscita, Pi quella in ingresso.\nTuttavia, il bel \u00e8 un'unit\u00e0 di misura troppo grande per la maggior parte delle applicazioni pratiche, per cui in ambito tecnico si ricorre quasi esclusivamente al decibel, che corrisponde ad un decimo di bel:\nQuando il \"guadagno\" viene espresso riferendosi alla tensione invece della potenza, poich\u00e9 formula_10 si ha:\nche applicando le propriet\u00e0 dei logaritmi diventa:\nUn vantaggio derivante dall'esprimere guadagni in forma logaritmica \u00e8 legato al fatto che questi possono essere addizionati, anzich\u00e9 moltiplicati. Per esempio, il guadagno di tensione complessivo ottenuto collegando in cascata due amplificatori con guadagno di tensione pari a 100 ciascuno, corrisponde a 100 \u00d7 100 = 10000. In decibel, il calcolo diventa semplicemente 40\u00a0dB + 40\u00a0dB = 80\u00a0dB.\nOgni volta che il guadagno \u00e8 maggiore di 1 (cio\u00e8 maggiore di 0\u00a0dB), la grandezza d'uscita ha ampiezza maggiore di quella d'ingresso. Questa condizione \u00e8 nota come \"amplificazione.\"\nQuando il guadagno vale 1 (ovvero 0\u00a0dB), la grandezza d'uscita ha la stessa ampiezza della grandezza d'ingresso. Si parla quindi di \"guadagno unitario.\"\nSe il guadagno \u00e8 maggiore di 0 ma minore di 1 (cio\u00e8 minore di 0\u00a0dB), allora la grandezza d'uscita ha ampiezza minore di quella d'ingresso. Questa condizione \u00e8 definita \"attenuazione\".\nEsempio.\nUn generatore produce una tensione di 1 V su un carico resistivo di 1 \u03a9. Quindi nel carico fluisce una corrente di 1 A, e vi viene dissipata la potenza di 1 W. A questo generatore viene connesso un amplificatore, che ora fornisce al carico una tensione 10 V. La corrente sul carico aumenta quindi a 10 A, e la potenza (10 V x 10 A) diviene 100 W. Si ottiene quindi che l'amplificatore fornisce:"}
{"id": "589004", "revid": "1921867", "url": "https://it.wikipedia.org/wiki?curid=589004", "title": "Out of Exile", "text": "Out of Exile \u00e8 il secondo album in studio del supergruppo statunitense Audioslave, pubblicato il 23 maggio 2005 dalla Interscope Records.\nTracce.\nTesti di Chris Cornell, musiche degli Audioslave."}
{"id": "589008", "revid": "17351", "url": "https://it.wikipedia.org/wiki?curid=589008", "title": "BAC Strikemaster", "text": ""}
{"id": "589012", "revid": "124942663", "url": "https://it.wikipedia.org/wiki?curid=589012", "title": "Libro bianco", "text": "Con il termine libro bianco (dall'inglese \"white paper\") si indica generalmente un rapporto ufficiale pubblicato da un governo nazionale o da un'organizzazione internazionale su un determinato argomento o settore di attivit\u00e0. \nNel marketing la parola pu\u00f2 indicare anche un documento redatto da un professionista esperto di una materia che offre informazioni di qualit\u00e0 e di interesse ad un pubblico selezionato di utenti.\nI libri bianchi vengono per lo pi\u00f9 utilizzati come strumento per promuovere un prodotto o una tecnologia mostrandone le caratteristiche chiave, i possibili utilizzi e i punti di forza. Rappresentano altres\u00ec uno strumento informativo che pu\u00f2 favorire l'evoluzione del mercato di riferimento nel caso di rilascio di nuovi prodotti o nuove qualit\u00e0. Questa tecnica rientra nelle attivit\u00e0 di \"link baiting\".\nNella politica.\nIl termine \"white paper ha\" avuto origine dal governo britannico e molti indicano il Churchill White Paper del 1922 come il primo esempio noto con questo nome. Gertrude Bell, l'esploratrice e diplomatica britannica, \u00e8 stata la prima donna a scrivere un Libro bianco. Il suo rapporto di 149 pagine era intitolato \"Review of the Civil Administration of Mesopotamia\" ed \u00e8 stato presentato al Parlamento nel 1920. Nel governo britannico \u00e8 di solito la versione meno estesa del cosiddetto \"libro blu\", entrambi i termini derivano dal colore della copertina del documento.\nI libri bianchi sono uno \"strumento di democrazia partecipativa ... non [un] impegno politico inalterabile\". \u00a0\"I libri bianchi hanno cercato di svolgere il duplice ruolo di presentare politiche di governo ferme e allo stesso tempo invitare opinioni su di esse\".\nIn Canada un white paper \u00e8 \"un documento politico, approvato dal Gabinetto, presentato alla Camera dei Comuni e messo a disposizione del grande pubblico\". La \"fornitura di informazioni politiche attraverso l'uso di libri bianchi e verdi pu\u00f2 aiutare a creare una consapevolezza delle questioni politiche tra i parlamentari e il pubblico e incoraggiare uno scambio di informazioni e analisi. Possono anche servire come tecniche educative\".\nI libri bianchi sono un modo in cui il governo pu\u00f2 presentare le preferenze politiche prima di introdurre la legislazione. La pubblicazione di un white paper mette alla prova l'opinione pubblica su questioni politiche controverse e aiuta il governo a valutare il suo probabile impatto.\nAl contrario, i libri verdi, che vengono emessi molto pi\u00f9 frequentemente, sono pi\u00f9 aperti. Conosciuti anche come \"documenti di consultazione\", i libri verdi possono semplicemente proporre una strategia da attuare nei dettagli di altre normative, oppure possono formulare proposte su cui il governo desidera ottenere opinioni e opinioni pubbliche.\nEsempi di libri bianchi governativi includono, in Australia, il Libro bianco sulla piena occupazione e, nel Regno Unito, il Libro bianco del 1939 e il Libro bianco della difesa del 1966 .\nNella storia israeliana il Libro bianco del 1939 - che segna una brusca svolta contro il sionismo nella politica britannica e all'epoca accolto con grande rabbia dalla comunit\u00e0 ebraica Yishuv nella Palestina mandataria - \u00e8 ricordato come \" \"Il\" Libro bianco\" (in ebraico Ha'Sefer Ha'Lavan \u05d4\u05e1\u05e4\u05e8 \u05d4\u05dc\u05d1\u05df \u00a0- letteralmente \"Il Libro Bianco\").\nNel marketing business-to-business.\nDall'inizio degli anni '90, i termini \"white paper\" o \"whitepaper\" sono stati applicati ai documenti utilizzati come strumenti di marketing o di vendita negli affari. Questi white paper sono contenuti di lunga durata progettati per promuovere i prodotti o servizi di un'azienda specifica. Come strumento di marketing, questi documenti utilizzano fatti selezionati e argomenti logici per costruire un caso favorevole all'azienda che sponsorizza il documento.\nI white paper B2B (business-to-business) vengono spesso utilizzati per generare un vantaggio nelle vendite, stabilire una leadership di pensiero, creare un business case, far crescere gli iscritti alla newsletter aziendale, aumentare l\u2019interesse del pubblico, aumentare le vendite\u00a0o informare e persuadere i lettori. Il pubblico per un white paper B2B pu\u00f2 includere potenziali clienti, partner di canale, giornalisti, analisti, investitori o qualsiasi altra parte interessata.\nI white paper sono considerati una forma di content marketing o inbound marketing; in altre parole, contenuti sponsorizzati disponibili sul web con o senza registrazione, destinati ad aumentare la visibilit\u00e0 dello sponsor nei risultati dei motori di ricerca e creare traffico web. Molti white paper B2B affermano che una particolare tecnologia , prodotto o metodologia \u00e8 superiore a tutte le altre per risolvere un problema aziendale specifico. Possono anche presentare i risultati della ricerca, elencare una serie di domande o suggerimenti su un determinato problema aziendale o evidenziare un particolare prodotto o servizio di un fornitore.\nEsistono, essenzialmente, tre tipi principali di white paper commerciali:\nSebbene un elenco numerato possa essere combinato con entrambi gli altri tipi, non \u00e8 possibile combinare uno sfondo con un white paper di problemi/soluzioni. Mentre un backgrounder guarda dentro i dettagli di un particolare prodotto o servizio, un problema / soluzione guarda all'esterno un problema a livello di settore. \u00c8 come guardare attraverso un microscopio e guardare attraverso un telescopio.\nVarianti.\nEsistono diverse variazioni sul tema del colore:\nAltri due sono molto meno consolidati:"}
{"id": "589013", "revid": "767487", "url": "https://it.wikipedia.org/wiki?curid=589013", "title": "House of Pain", "text": "Gli House of Pain sono un gruppo musicale di genere hip hop statunitense di origini irlandesi (escluso DJ Lethal che \u00e8 nato in Lettonia), che ha pubblicato tre album nella prima met\u00e0 degli anni novanta, prima che il leader Everlast decidesse di percorrere la strada solista. Il gruppo \u00e8 ancora famoso per la hit del 1992 \"Jump Around\". Si sono riuniti nel 2010 con un nuovo DJ.\nStoria.\nErik Schrody era un adolescente amante dell'hip hop che inizi\u00f2 la sua carriera come pupillo di Ice-T, che lo accolse nella sua associazione \"Rhyme Syndicate\". Erik, con lo pseudonimo di Everlast, firm\u00f2 un contratto alla \"Sire/Warner Bros.\" e pubblic\u00f2 il suo debutto solista \"Forever Everlasting\" nel 1990, senza per\u00f2 ottenere un grande successo commerciale. Due anni dopo Schrody fond\u00f2, con gli amici Dan O'Connor (\"a.k.a.\" Danny Boy) e Leor Dimant (DJ Lethal), il gruppo degli House of Pain. Il trio firm\u00f2 con la Tommy Boy Records e nello stesso anno incise e pubblic\u00f2 l'album omonimo, con risultati straordinari e pi\u00f9 dischi di platino, grazie soprattutto alla hit \"Jump Around\".\nIl loro successivo lavoro ottenne il disco d'oro malgrado nessuna hit in particolare. Gli House of Pain si sciolsero durante le registrazioni del loro terzo album, \"Truth Crushed to Earth Shall Rise Again\", che comunque usc\u00ec nello stesso anno, il 1996. Dopo lo scioglimento, Everlast pubblic\u00f2 altri album solisti. Il primo di questi, \"Whitey Ford Sings the Blues\" del 1998, ebbe un successo da multi-platino. Nel 1996 DJ Lethal si un\u00ec ai Limp Bizkit. Successivamente la Rhyno Records ha pubblicato una raccolta, dal titolo \"Shamrocks &amp; Shenanigans\" , con le migliori hits del gruppo e della carriera solista di Everlast, prima e dopo gli House of Pain."}
{"id": "589015", "revid": "212348", "url": "https://it.wikipedia.org/wiki?curid=589015", "title": "Maestro FIDE", "text": ""}
{"id": "589024", "revid": "278830", "url": "https://it.wikipedia.org/wiki?curid=589024", "title": "Visual kei", "text": "Il , \u00e8 un genere musicale peculiarmente giapponese sviluppatosi a partire dalla seconda met\u00e0 degli anni ottanta del XX secolo.\nIl nome \u00e8 composto dalla parola inglese \"visual\" (\"visivo\") e giapponese \"kei\" (\u7cfb, \"stile\"); la grafia \"visual key\" \u00e8 comunemente diffusa su Internet, ma si tratta di un errore poich\u00e9 la seconda parola \u00e8 appunto la giapponese \"kei\" e non l'inglese \"key\". L'espressione \u00e8 stata coniata dalla frase \u00abPsychedelic Violence Crime of Visual Shock\u00bb, slogan degli X JAPAN (leggibile anche sulla copertina dell'album \"BLUE BLOOD\"), band considerata tra i maggiori esponenti del movimento nonch\u00e9 tra i pionieri e fondatori dello stesso.\nCorrente eterogenea e variegata, originariamente si ispira in parte allo stile musicale e d'abbigliamento dei gruppi hair metal come M\u00f6tley Cr\u00fce, Poison, Europe, Guns N' Roses, e in parte alle correnti new wave e post-punk di matrice europea. Ha raggiunto la sua maturit\u00e0 a partire dagli anni novanta e dagli anni 2000 ha conosciuto un crescente interesse da parte del pubblico internazionale.\nNonostante alle origini il visual kei si presentasse come un vero genere musicale omogeneo e riconoscibile, con il tempo si \u00e8 esteso e ramificato fino ad assumere la dimensione di una scena musicale a s\u00e9 stante, molto ampia e caratterizzata fondamentalmente non per il sound, ma per il look. L'aspetto visivo, l'istrionismo delle esibizioni e la celebrazione dell'artista come persona hanno un ruolo centrale e non dispensabile, di pari livello a quello musicale: l'immagine e la musica hanno cio\u00e8 la stessa importanza al fine di creare un'esperienza di tipo teatrale e congruente con un \"concept\" artistico che viene spesso definito dalle singole band.\nIl fandom del visual kei \u00e8 composto principalmente da pubblico femminile, complementare al fandom delle idol principalmente maschile: entrambi hanno un rapporto molto personale con gli artisti che solitamente va al di l\u00e0 della proposta musicale. Le fan donne del visual si definiscono , mentre gli uomini .\nStoria.\n1980-2000: origini e successo.\nIl Visual kei emerse nei primi anni del 1980 introdotto da band come X Japan, D'Erlanger, Buck-Tick e COLOR. Il termine Visual kei si pensa derivi da uno degli slogan degli X Japan, ossia \"Psychedelic violence crime of visual shock\". Ci furono due etichette discografiche, fondate nel 1986, che sono state decisive per aiutare la diffusione del Visual kei: Extasy records a Tokyo e Free-Will a Osaka.\nExtasy records venne creato dal batterista e leader degli X Japan Yoshiki e altre band, non limitate solo al Visual kei, che avrebbero continuato ad avere successo sulla scena musicale giapponese, fra cui , Tokyo Yankees e Ladies Room. I Luna Sea e i Glay, che continuarono a vendere milioni di dischi, Glay in particolare divenne uno dei gruppi musicali di pi\u00f9 successo in Giappone, ebbero i loro primi album pubblicati da Extasy. Free-Will, che venne fondata dal cantante e leader dei COLOR Dynamite Tommy, ai tempi non era cos\u00ec popolare come Extasy, ma aveva molte band moderatamente di successo, come i By-Sexual e i Kamaitachi. Attualmente Free-Will \u00e8 ancora forte ed \u00e8 un importante distributore nella diffusione del Visual kei ad di fuori del Giappone, mentre Extasy ha seguito il suo proprietario e ha una sede negli Stati Uniti firmando e producendo artisti americani.\nNel 1992 gli X Japan cercarono di avviare un tentativo di entrare nel mercato americano anche firmando con Atlantis Record per un album negli Stati Uniti ma questo alla fine non \u00e8 successo. Alla fine del 1980 e fino alla met\u00e0 degli anni 1990, il Visual kei ha ottenuto una crescente popolarit\u00e0 in tutto il Giappone, quando le vendite di album di band Visual kei cominciarono a raggiungere numeri da record. Le band pi\u00f9 importanti che raggiunsero successo in questo periodo furono: gli X Japan, i Luna Sea e i Buck-Tick tuttavia anche un drastico cambiamento nel loro aspetto accompagn\u00f2 il loro successo. Durante lo stesso periodo altre band come i Kuroyume, i Malice Mizer e Penicillin ottennero un successo mainstream anche se non avevano un successo commerciale. Verso la fine degli anni 1990 la popolarit\u00e0 mainstream del Visual kei era in declino; gli X Japan si sciolsero nel 1997 e un anno dopo il loro chitarrista Hide mor\u00ec e nel 2000 pure i Luna Sea decisero di sciogliersi. Nel 1998, Steve McClure della Billboard comment\u00f2 che \"la morte di Hide in un certo senso segna la fine di un'era, gli X sono stati la prima generazione di band Visual kei ma le novit\u00e0 li hanno portati fuori. Per la prossima generazione di band \u00e8 come: Questo \u00e8 tutto. La torcia \u00e8 passata a noi\".\n2000-presente.\nNotevoli band visual kei pi\u00f9 recenti includono: Dir en Grey, Alice Nine, The Gazette e D'espairsRay che hanno tutte suonato all'estero. Alcuni veterani delle band si sono stabiliti in nuovi gruppi, come Mana dei Malice Mizer con il suo gruppo Moi dix Mois e tre membri dei Pierrot che formano gli Angelo. Nel 2007, il visual kei \u00e8 stato rivitalizzato dai Luna Sea con una performance e gli X Japan ufficialmente si riunirono in un nuovo singolo e tour mondiale. Con questi sviluppi, le band visual kei godono di una spinta in sensibilizzazione del pubblico, con le band che formatasi nel 2004 vengono descritte da alcuni media come \"neo-visual kei\".\nStile.\nMusica.\nA livello musicale il visual kei non ha nessuna caratterizzazione specifica, bens\u00ec possiede una eterogeneit\u00e0 di stili imparagonabile a qualunque altro genere, pur restando sempre nell'ambito del rock; \u00e8 per questo verso associabile allo shibuya kei, un altro stile giapponese (legato per\u00f2 all'ambito del pop) noto per gli esiti molto variegati che raggiungono i suoi esponenti. I gruppi visual kei spaziano enormemente dall'heavy metal al pop rock senza trascurare molti influssi come il grunge, il dark, l'hard rock, il glam, il punk e l'elettronica, e non sono inusuali i riferimenti alla musica classica; viene inoltre spesso ricercata la fusione di pi\u00f9 tipologie (anche opposte) per creare un effetto spiazzante e teatrale.\nLook.\nI gruppi musicali visual kei si distinguono per la grande teatralit\u00e0 ed attenzione all'aspetto visivo e scenografico: costumi, scenografie, pose, trucco e comportamento sono curati con enorme attenzione, mostrati sulle riviste di settore tramite servizi fotografici e continuamente rinnovati cercando di seguire, per ogni artista, un filo logico conduttore che \u00e8 solitamente una frase-chiave o un concept artistico, ben dichiarato dalla band ed influente sia sul lato visivo sia su quello musicale. Il grande impegno profuso nella cura dell'immagine non deve per\u00f2 far pensare che il visual kei si concentri solo su questo: lo scopo degli artisti visual non \u00e8 solo funzionare a livello di immagine, ma saper creare un'alchimia equamente bilanciata fra immagine e musica, cercando di proporre all'ascoltatore un prodotto artisticamente completo.\nLe correnti.\nEsattamente come per la musica, anche l'aspetto dei musicisti visual kei possiede una enorme variet\u00e0 d'espressioni ed influenze. I \"look\" vanno dall'uso di pelle e latex, usati in maniera provocante ed abbinati a trucco forte e capelli decolorati e tinti in maniera innaturale, fino al pi\u00f9 innocuo degli abbigliamenti, con semplici t-shirt colorate e scarso o nessun uso di cosmetici, passando per tutti i gradi intermedi: l'unica discriminante sta nella coerenza con la musica proposta, cio\u00e8 sempre nel rispetto del concept artistico. All'interno del visual kei esistono varie sottocorrenti divise per stile e relativa proposta musicale, le pi\u00f9 importanti delle quali sono:\nOltre a queste categorie ne esistono molte altre, n\u00e9 \u00e8 detto che una band visual rientri necessariamente in una categoria: la variet\u00e0 di possibilit\u00e0 \u00e8 molto ampia e la contaminazione \u00e8 ricercata.\nI ruoli.\nTrasversale a tutti gli stili \u00e8 presente la tendenza a dare dei ruoli ai componenti dei gruppi: viene sempre definito un leader (solitamente il membro fondatore e non necessariamente il frontman) e ogni musicista tende ad assumere caratteristiche peculiari dal punto di vista visivo o caratteriale. Pi\u00f9 raramente i musicisti si attribuiscono dei personaggi di tipo teatrale, per cui ci sar\u00e0 il protagonista/eroe, la fanciulla/principessa, l'antagonista, l'aiutante, eccetera. Questo modo di vedere le band non crea gerarchie interne, ma, anzi, unisce ancora di pi\u00f9 i musicisti agli occhi dei fan, che vedono nel gruppo musicale il cast di una storia che viene messa in scena nei dischi e nelle esibizioni dal vivo.I ruoli sono particolarmente evidenti in alcune band che lavorano molto sulla costruzione dei personaggi: ad esempio i si basavano sul concept e nei concerti dal vivo il cantante/protagonista Pietro \"apriva\" il suo baule dei giocattoli da cui uscivano le sue bambole (gli altri musicisti Misa, Eruze, Rietto e Kyon) con cui poi giocava (suonava le canzoni i cui testi sono storie fiabesche), arrivando addirittura alla creazione di Kuro Pie, una nemesi malvagia del cantante (sempre lui, ma in altri panni) e trasformando quindi i live in vere e proprie performance recitate, cantate e ballate che coinvolgevano anche il pubblico. Alla stessa maniera, gli Idenshi kumikae kodomokai mettevano in scena dei semi-musical recitati in cui le canzoni erano parte della storia e la narrazione avveniva attraverso i canoni e gli stereotipi dei mass media popolari giapponesi come manga, anime e videogiochi fino all'uso di colonne sonore esistenti (come ad esempio quella de \"Le situazioni di Lui &amp; Lei\").Altri esempi noti sono i LAREINE, che interpretavano i personaggi delle loro canzoni accompagnando spesso le loro uscite con libretti esplicativi e racconti in prosa, o i successivi Versailles (il cui cantante \u00e8 KAMIJO, lo stesso dei LAREINE attualmente in pausa) che portano avanti questa tradizione e, tenendo fede al loro nome, vestono sempre abiti di gusto rococ\u00f2 ispirati alla moda del XVIII secolo (esemplare il chitarrista HIZAKI). Anche altri gruppi non cos\u00ec inseriti nel gioco delle parti hanno comunque almeno un componente pi\u00f9 \"virile\" ed uno pi\u00f9 \"femmineo\": ad esempio nei Vidoll questi erano rispettivamente Jui e Rame, negli AN CAFE sono Miku e Bou (non pi\u00f9 nella band), eccetera. Anche questa regola non \u00e8 fissa: non \u00e8 detto che ci sia il ruolo femminile (detto \"principessa\" (\u59eb, \"hime\"), come veniva indicato Kaya degli Schwarz Stein), le variazioni sono molteplici e tutte valide.\nUno degli elementi pi\u00f9 caratterizzanti del visual kei \u00e8 la presenza esclusiva di musicisti uomini (rarissimi i casi di musiciste donne e meno ancora di band tutte al femminile, come le exist\u2020trace) seguiti da un pubblico quasi esclusivamente femminile. In questo contesto di tipo fortemente teatrale, \u00e8 evidente come il physique du r\u00f4le rivesta una certa importanza. L'androginia tipica di alcuni musicisti visual kei trae le sue radici nella cultura giapponese: nello storico e raffinato teatro N\u014d gli uomini recitano anche i ruoli femminili, costruendo dei canoni di bellezza virili che esaltavano la figura della donna come riferimento unico di bellezza anche per il sesso maschile, diversamente dai canoni estetici occidentali figli della cultura greco-romana.\nMedia.\nEssendo un genere musicale grandemente basato sull'impatto visivo e teatrale, i media legati al visual kei sono molto elevati per quantit\u00e0 e qualit\u00e0. Spesso si ritrova in queste pubblicazioni un'esaltazione della figura fisica del musicista pi\u00f9 ancora che della sua musica.\nDischi.\nOgni prodotto discografico messo in commercio dagli artisti \u00e8 sempre estremamente curato nella sua veste editoriale, e spesso \u00e8 pubblicato in pi\u00f9 edizioni differenziate per grafica, contenuto (tracklist, bonus track, b-side, eccetera), materiali bonus (DVD extra, poster, gadget, eccetera) ed altri aspetti ancora, tutte distribuite nei negozi in contemporanea (e non successivamente l'una all'altra come accade in Occidente). Soprattutto a partire dal XXI secolo, quasi ogni disco (singolo, EP o album che sia) viene stampato in molteplici edizioni, solitamente una normale ed altre speciali ognuna con un loro distinto : bonus track, brani esclusivi composti dai singoli componenti, DVD con videoclip, making-of o esibizioni live, poster, libri fotografici, cartoline promozionali, persino profumi ed altro ancora. Questa enorme moltiplicazione delle uscite (ad ogni titolo possono corrispondere dalle due alle sette edizioni diverse) genera un doppio effetto: da un lato consente al fan di poter scegliere la versione che preferisce e fidelizza nei confronti dell'artista, e dall'altro ha un enorme rientro economico dato dal fatto che i fan pi\u00f9 affezionati tendono ad acquistare tutte le versioni disponibili di ogni titolo. Il marketing strategico e virale ha raggiunto in alcuni casi risultati del tutto inediti: per esempio, nel 1997 e nel 2002 i MALICE MIZER hanno realizzato due film muti recitati dai membri della band per promuovere due singoli, rispettivamente \"Verte aile\" (una storia romantica ad ambientazione francese) per \"Bel Air ~K\u016bhaku no shunkan no naka de~\" e \"Bara no konrei\" (rielaborazione del \"Dracula\" di Bram Stoker) per \"Mayonaka ni kawashita yakusoku\". Analogamente hanno fatto nel 2009 i Versailles per la promozione del singolo \"ASCENDEAD MASTER\" realizzando un omonimo cortometraggio che vede impegnati come attori i componenti della band; sperimentando una innovativa strategia di marketing, il cortometraggio \u00e8 stato spezzato in tre parti, ognuna delle quali \u00e8 stata inserita come bonus in una diversa edizione del singolo: questo vuol dire che per poter vedere interamente il film \u00e8 necessario comprare tutte e tre le edizioni del singolo, ed inoltre la colonna sonora del film, composta da quattro brani, \u00e8 inoltre anch'essa stessa spezzata nelle quattro edizioni del singolo (le tre speciali pi\u00f9 la normale).\nVideo.\nAnche i DVD sono una parte importante del mercato discografico visual kei: non vengono pubblicati solo i grandi concerti svoltisi in arene o stadi, ma anche le esibizioni pi\u00f9 modeste, e per i gruppi pi\u00f9 importanti da ogni tour viene tratto almeno un DVD (come nel caso dei Vidoll). Frequenti sono anche le raccolte di video musicali e commemorativi in occasione di anniversari o dello scioglimento dei gruppi, o documentari sui tour degli artisti in cui, pi\u00f9 che le riprese effettive dei concerti, sono presenti interviste e materiale di backstage.\nPoich\u00e9 il visual kei \u00e8 un genere che insiste molto sul lato visivo e drammatico, il videoclip riveste un ruolo primario nella diffusione di questa musica. La stragrande maggioranza dei video musicali rappresenta la band o l'artista mentre si esibisce nell'esecuzione della canzone, e la creativit\u00e0 del regista sta nel saper creare dei contesti che esaltino tanto il lato musicale quanto quello visivo. I migliori e pi\u00f9 importanti esiti sono stati raggiunti dalla casa di produzione VISUAL TRAP, che a partire dagli anni novanta ha prodotto e realizzato moltissimi videoclip, in Giappone chiamati PV (sigla di \"Promotional Video\", ovvero videoclip), per i pi\u00f9 importanti esponenti del genere. Particolarmente rappresentativi sono i clip dei Dir en grey, che hanno realizzato numerosissimi video (non solo per i singoli, ma anche per intere tracklist di album, e tutti diretti da Hiroyuki Kond\u014d) che sono una testimonianza dell'evoluzione del gusto visual kei dal 1997 ad oggi.\nRiviste.\nEsistono, inoltre, numerose riviste specializzate sul visual kei come \"ARENA 37\u00a0\u00b0C\", \"Cure\", \"FOOL'S MATE\", \"SHOXX\", \"Zy.\", \"Neo Genesis\" ed altre ancora: patinate e di grande formato, presentano numerosi servizi fotografici accompagnate da conversazioni con gli artisti, ma nessuna recensione musicale. Queste riviste tendono soprattutto e prevalentemente ad esaltare la figura dei musicisti pi\u00f9 ancora della loro musica, con curatissime sessioni fotografiche e lunghe interviste durante le quali si indaga pi\u00f9 l'aspetto personale degli artisti che non la loro musica: sono frequenti domande sui gusti culinari, sui prodotti cosmetici usati, sulla cura dei propri animali domestici ed altro ancora; questi articoli fatti di grandi foto a tutta pagina e curiosit\u00e0 servono allo stesso tempo ad esaltare l'immagine dei musicisti allo status di \"cult\" e contemporaneamente a renderli pi\u00f9 umani e vicini al pubblico.\nSono altres\u00ec molto diffusi i libri fotografici (consuetudine presente in generale in tutta la musica giapponese, per esempio nel mondo delle idol, e non solo nel visual kei) e molte altre pubblicazioni dov'\u00e8 possibile apprezzare al meglio il trucco, le acconciature ed il vestiario dei musicisti: il \"look\" \u00e8 un aspetto centrale per questo genere musicale.\nImpatto culturale.\nPer le sue connotazioni spiccatamente extra-musicali, il visual kei \u00e8 presente in diversi aspetti della cultura giapponese.\nModa.\nLa complessit\u00e0 visiva dei gruppi visual kei trae le proprie radici da molteplici influenze ed a sua volta ne crea altre. Particolarmente legata alla musica visual \u00e8 la moda Lolita, soprattutto nella sua componente gothic lolita: la stessa espressione \"gothic lolita\" \u00e8 stata coniata dal chitarrista Mana, il quale \u00e8 anche stilista e creatore dell'etichetta Moi-m\u00eame-Moiti\u00e9. La moda gothic lolita propone una ripresa della moda rococ\u00f2 aggiornata al gusto attuale, e quindi liberata degli orpelli costrittivi (corsetto, crinolina, tournure ed altri elementi non confortevoli), ma ancora ricca di dettagli decorativi e frivolezze. Per il suo alto valore scenografico, la moda Lolita viene spesso usata o citata nei \"look\" delle band visual, soprattutto dal componente che interpreta il ruolo della \"principessa\": famose principesse sono Mana dei MALICE MIZER, EMIRU dei LAREINE, Rame dei Vidoll, HIZAKI, Kaya, Karin dei Shink\u014d sh\u016bky\u014d gakudan NoGoD, MAST degli Aliene Ma'riage, Kei degli Eliphas Levi, Ry\u014dhei dei Megamasso ed altri, che nel loro continuo lavoro sul personaggio forniscono nuovi elementi stilistici ai fan. La moda Lolita non \u00e8 riservata al solo pubblico femminile: anche band che non hanno una principessa hanno comunque un ruolo in questo stile d'abbigliamento grazie alla figura dell', controparte maschile delle gothic lolita, i cui principali esponenti sono il cantante Ry\u016btar\u014d Arimura dei Plastic Tree, il bassista YUKKE dei MUCC, il cantante Keiy\u016b dei Kra e il cantante Sasakichi dei kowareya.\nTelevisione.\nAnche il media televisivo \u00e8 in varie maniere toccato dal visual kei. Uno dei musicisti pi\u00f9 importanti del visual anni novanta, il cantante Gackt, \u00e8 fra i personaggi pi\u00f9 noti al grande pubblico: artista di grande successo commerciale, ha partecipato a numerosi film, telefilm, spot pubblicitari nonch\u00e9 alla celebre sfida canora \"K\u014dhaku uta gassen\", programma tv simile a \"Canzonissima\" (trasmesso ogni anno come puntata-evento di lunga durata fra il pomeriggio e la notte dell'ultimo dell'anno) a cui partecipano i cantanti pi\u00f9 famosi della nazione. In televisione diversi programmi tv si occupano dei musicisti visual, il pi\u00f9 famoso dei quali \u00e8 stato quello condotto da , nota come \"rocking mama\" per la sua decennale attivit\u00e0 di diffusione di questo genere musicale. Dagli anni 2000 il visual ha avuto risonanza anche nella letteratura e nel cinema, come ad esempio nel romanzo di Novala Takemoto \"Kamikaze Girls\". Infine, anche nell'intrattenimento il visual \u00e8 stato ed \u00e8 presente in molti cartoni animati che hanno avuto sigle realizzate da musicisti visual, come i BUCK-TICK per \"xxxHOLiC\" e \"Shi ki\", gli Angelo per \"Letter Bee\", gli LM.C per \"Tutor Hitman Reborn!\", e molti altri.\nNotoriet\u00e0 internazionale.\nLa popolarit\u00e0 di questo genere al di fuori del Giappone \u00e8 sempre stata bassa, anche se \u00e8 in forte aumento dalla fine degli anni novanta. Fino a quel momento l'unico tentativo di lancio (fallito) sul mercato internazionale fu quello degli X JAPAN nel 1992. \nDagli anni 2000 in poi, il visual ha cominciato a conquistare sempre pi\u00f9 pubblico estero, consentendo ai gruppi di partire per tour intercontinentali e risultando d'ispirazione per alcuni gruppi europei come Tokio Hotel, Cinema Bizarre, dARI, FreakOut!, Blind Fool Love, DNR, REVOLUTION, DNA Contradiction, Akado e Seremedy, ed americani come Shocker Stalin, Black Veil Brides e Cositus. Questo fenomeno suscita opinioni discordanti nel fandom del visual kei giapponese con critiche dal punto di vista sia culturale sia musicale.\nMusicisti visual kei.\nIl visual kei ha fra i suoi rappresentanti quasi esclusivamente gruppi musicali, ma esistono anche cantanti solisti (solitamente provenienti da gruppi). Le pi\u00f9 importanti band \"storiche\" visual kei sono i Kuroyume, i Luna Sea, i Malice Mizer e soprattutto gli X Japan (considerati progenitori del genere): apportando ognuna delle specifiche peculiarit\u00e0, hanno influenzato enormemente gli artisti loro contemporanei ed a seguire, fino ad oggi. I Dir en grey rappresentano un caso a parte: partiti come importanti artisti visual kei, se ne sono allontanati sempre pi\u00f9 giungendo ad un hard rock di respiro internazionale. Al contrario, gruppi meno addentro e solo tangenti alla scena come i Buck-Tick sono stati di grande influenza per lo sviluppo del movimento. Degno di nota \u00e8 anche il polistrumentista Takuya Tsutsui, noto come Chaos9, che ispirandosi al mondo dell'horror, degli incubi e della depressione cre\u00f2 il progetto black metal \"Endless Dismal Moan\". Il mercato musicale giapponese \u00e8 nel mondo il secondo, per ampiezza, dopo quello statunitense."}
{"id": "589025", "revid": "436907", "url": "https://it.wikipedia.org/wiki?curid=589025", "title": "Revelations (album Audioslave)", "text": "Revelations \u00e8 il terzo album in studio del supergruppo statunitense Audioslave, pubblicato il 5 settembre 2006 dalla Epic Records."}
{"id": "589026", "revid": "73146", "url": "https://it.wikipedia.org/wiki?curid=589026", "title": "Nucleid Acid Test", "text": ""}
{"id": "589028", "revid": "628767", "url": "https://it.wikipedia.org/wiki?curid=589028", "title": "Distretto di Smoljan", "text": "Il distretto di Smoljan (in bulgaro: \u041e\u0431\u043b\u0430\u0441\u0442 \u0421\u043c\u043e\u043b\u044f\u043d) \u00e8 uno dei 28 distretti della Bulgaria. \nComuni.\nIl distretto \u00e8 diviso in 10 comuni:"}
{"id": "589029", "revid": "47767", "url": "https://it.wikipedia.org/wiki?curid=589029", "title": "Torre d'avorio (disambigua)", "text": ""}
{"id": "589030", "revid": "453768", "url": "https://it.wikipedia.org/wiki?curid=589030", "title": "Pretola", "text": "Pretola (\"Pr\u00e8tla\" in dialetto perugino) \u00e8 una frazione di 1.036 abitanti del comune di Perugia (PG).\nSi trova a pochi chilometri ad est di Perugia, sulla riva destra del fiume Tevere e prospiciente all'abitato di Ponte Valleceppi.\nStoria.\nIl tratto del Fiume Tevere dove sorge Pretola \u00e8 il pi\u00f9 vicino al nucleo antico della citt\u00e0 di Perugia e probabilmente la via che scende lungo il Fosso del Camposanto, parte dell'attuale sentiero della Lavandaie, rappresentava la strada che collegava l'insediamento prima umbro e poi etrusco di Perugia oltre il Tevere a Oriente. Almeno fino all'epoca romana il guado del fiume verso est, verso Arna e Gubbio avveniva ove oggi sorge l'abitato di Pretola.\nLa chiesa di Pretola, dedicata a San Nicola, viene nominata in un documento imperiale del 1163, ci\u00f2 pu\u00f2 essere un'indicazione sul periodo in cui nasce l'insediamento di Pretola, legato alla messa a coltura della zona. Nella documentazione pi\u00f9 antica troviamo il toponimo di \"Fracta Iamperetole\". \"Fracta\" indica il disboscamento volto a creare fratti ossia parti di terreno distrutte o spezzate. \"Iamperetole\" secondo alcuni storici potrebbe indicare il pietrame o i ciottoli del Tevere. Una seconda teoria lo vede legato alla presenza di alberi di pera.\nIn seguito venne edificato un mulino posto in una posizione protetta da attacchi nemici in quanto lontano dai ponti sul Tevere e riparato dalla ripida collina verso Perugia. Il mulino venne con molta probabilit\u00e0 fatto costruire da un ordine religioso. Successivamente l'area venne a trovarsi sotto il dominio della Famiglia Boccoli che - tra il 1367 e il 1370 - edific\u00f2 una torre a difesa del mulino e della villa di loro propriet\u00e0 corrispondente oggi al nucleo di case di fronte alla stessa torre. I Boccoli persero Pretola nel corso della disputa tra Beccherini e Raspanti, ma con la sconfitta di questi ultimi ne tornarono in possesso. Tra gli strascichi di questa disputa va inserito il saccheggio e la distruzione dei molini lungo il Tevere da parte di Braccio Fortebraccio. Il capitano di ventura nell'aprile 1410 devast\u00f2 case e ville di Pretola e incendi\u00f2 il mulino. Tre anni dopo Matteo Boccoli vendette la villa e la torre all'Ospedale Santa Maria della Misericordia che intendeva dotarsi di un granaio produttivo. \u00c8 ancor oggi visibile sulla facciata della torre lo stemma dell'Opera Ospedaliera. La torre venne ristrutturata intorno al 1440. \nCento anni dopo il territorio di Pretola fu teatro di un nuovo conflitto: il 28 maggio 1540 a si tenne uno degli scontri pi\u00f9 cruenti della Guerra del Sale con oltre duecento morti tra Perugini e truppe pontificie. La vittoria papalina della guerra segn\u00f2 l'assoggettamento di Perugia e del suo contado allo Stato Pontificio.\nEconomia e manifestazioni.\nIn passato l'economia del borgo di Pretola si basava sui mestieri legati al fiume Tevere: i raccoglitori di legna o uncinatori che arpionavano i tronchi d'albero portati via dalle piene e raccolti con \"l'uncinaja\" (un uncino normalmente realizzato in acero campestre); i cavatori di rena, le lavandaie e i carrettieri. Pretola a partire dall'Ottocento e fino agli anni Cinquanta ha rappresentato una vera e propria lavanderia a cielo aperto al servizio della citt\u00e0 di Perugia. \nLa vicinanza della superstrada E45 ne ha favorito lo sviluppo in tempi recenti. Grazie alla presenza di un ponte gi\u00e0 in tempi antichi, gli abitati di Pretola e Ponte Valleceppi possono quasi essere considerati come un tutt'uno. L'agricoltura, in piccola parte, e aziende artigianali ed attivit\u00e0 industriali sono alla base del reddito locale.\nSport.\nGode di una discreta notoriet\u00e0 il Gran Premio Pretola, gara ciclistica che si svolge ininterrottamente ogni anno dal 1952, che fino al 2012 \u00e8 stata riservata alla categoria \u00e9lite under 23 e che dal 1997 al 2012 \u00e8 stata inserita nel calendario nazionale della Federazione Ciclistica Italiana. Nel 2013 la gara \u00e8 stata riservata alla categoria juniores."}
{"id": "589033", "revid": "104265", "url": "https://it.wikipedia.org/wiki?curid=589033", "title": "Foresta mediterranea decidua", "text": "La foresta mediterranea decidua, chiamata anche Quercetum mediterraneum montanum, \u00e8 un'associazione vegetale degli ambienti mediterranei composta da piante a portamento arboreo che si estende nelle zone submontane in condizioni climatiche condizionate dai consistenti abbassamenti termici nel periodo invernale. La vegetazione \u00e8 composta prevalentemente da specie termomesofile o mesofile a foglie caduche, con presenza sporadica di piante termofile normalmente diffuse nella foresta mediterranea sempreverde.\nTratti distintivi.\nL'elemento caratterizzante \u00e8 la transizione da un clima mediterraneo vero e proprio a quello continentale. Le temperature sono pi\u00f9 rigide nel periodo invernale e la piovosit\u00e0 \u00e8 generalmente superiore ai 750 mm annui, con minimi in corrispondenza del periodo estivo. I rigori invernali hanno una durata limitata e cos\u00ec pure il periodo di siccit\u00e0 estiva.\nQueste condizioni sono favorevoli all'insediamento di specie mesofile o termomesofile rappresentative del \"Castanetum\", che prevalgono su quelle termofile. Nelle stazioni pi\u00f9 calde \u00e8 ancora presente il leccio, specie rappresentativa delle sclerofille termofile, tuttavia la percentuale di copertura \u00e8 nettamente inferiore a quello delle querce semidecidue.\nNella fascia latitudinale compresa fra il 35\u00ba e il 40\u00ba parallelo la foresta mediterranea decidua si estende generalmente dai 1000 metri fino ai 1400-1500 metri di altitudine, in funzione dell'orografia del territorio e della posizione rispetto alle correnti fredde. Ne consegue che ad altitudini comprese fra i 900 e i 1200 metri possono trovarsi alternativamente la Foresta mediterranea sempreverde oppure quella decidua. Talvolta ci pu\u00f2 essere la presenza dei due ecosistemi forestali a breve distanza l'uno dall'altro alla stessa altitudine e alla stessa latitudine.\nCaratteristiche della vegetazione.\nLa vegetazione \u00e8 prevalentemente composta da alberi a foglia larga e caduca, latifoglie caducifoglie, eliofile e mesofile o termomesofile. Rispetto alla foresta sempreverde, si tratta di una formazione a volta pi\u00f9 luminosa che lascia lo spazio allo sviluppo di un sottobosco ricco di specie sia per la perdita delle foglie nella stagione fredda, sia per la chioma pi\u00f9 lassa nella stagione primaverile-estiva.\nLe associazioni vegetali si riconducono a diversi tipi secondo le regioni, tuttavia l'elemento comune \u00e8 rappresentato dalla netta predominanza della roverella, la pi\u00f9 termofila fra le querce decidue. Alla roverella si accompagnano come vicarianti diverse specie mesofile che possono essere rappresentative di determinate regioni. Un caso particolare \u00e8 rappresentato dalla presenza del tasso, dell'agrifoglio, e dell'acero trilobo come si verifica frequentemente nei boschi submontani della Sardegna centrale: in questo caso si tratta di relitti significativi di una flora montana che risale al Terziario e che sopravvivono come elementi integranti di una foresta mediterranea.\nUn altro caso particolare, abbastanza diffuso, \u00e8 la presenza del castagno e del nocciolo: le formazioni forestali a castagno e nocciolo costituiscono una forma di \"paraclimax\", ossia un ecosistema evoluto di origine antropica. Si tratta di elementi forestali originari del \"Castanetum\" continentale che sono stati introdotti nella foresta mediterranea decidua dall'uomo.\nSpecie rappresentative.\nSpecie arboree e arbustive\nSpecie arboree e arbustive di introduzione antropica"}
{"id": "589039", "revid": "1149807", "url": "https://it.wikipedia.org/wiki?curid=589039", "title": "Premiata Teleditta", "text": "Premiata Teleditta \u00e8 stato un programma comico Mediaset ideato e condotto dalla Premiata Ditta nel 2000 e nel 2001 e successivamente riproposto nel 2005 e nel 2006. Nelle prime due edizioni \u00e8 andato in onda su Canale 5 mentre le ultime due sono state trasmesse da Italia 1.\nIl programma.\nDescrizione.\nIl programma era basato sulle parodie e le reinterpretazioni di alcuni dei programmi di maggior successo del periodo, e successivamente anche di celebri pellicole e fiction. \u00c8 stato uno dei programmi pi\u00f9 famosi e seguiti del quartetto comico romano, reduce dal successo, sia in diretta che in replica, della sitcom \"Finch\u00e9 c'\u00e8 ditta c'\u00e8 speranza\" sempre sulle reti Mediaset.\n\"Premiata Teleditta\" inizia il 21 aprile 2000 su Canale 5 e va in onda per quattro puntate (fino al 12 maggio), riscuotendo un grande successo di pubblico, tanto da essere riproposto con una seconda stagione dal 16 marzo 2001 per sei puntate (fino al 20 aprile), sempre su Canale 5 nella prima serata del venerd\u00ec con riconfermato successo.\nIl programma viene poi riproposto con numerose repliche, praticamente ogni estate dal 2002 su Canale 5 nel primo pomeriggio della domenica, che ottengono buoni ascolti. Nella primavera del 2005 su Italia 1 debutta la terza serie del programma, in onda nella prima serata del marted\u00ec, con il titolo \"Premiata Teleditta 3 - Non sono repliche\", che sottolinea il fatto che dopo tante repliche il programma va in onda in un inedito ciclo.\nIl 5 dicembre 2006 sulla stessa rete debutta l'ultima edizione del programma, intitolato \"Premiata Teleditta 4\" e composto da 5 episodi cos\u00ec intitolati: \"Lo strano caso del Dottor Jeckill e Mr. Hyde\", \"007\", \"Supereroi\", \"Pulp Fiction\" ed \"Excalibur\".\nNel 2007 sempre su Italia 1 va in onda il programma \"Tutto Ditta\", un mix delle varie edizioni del programma.\nA dicembre 2013 il programma torna con le repliche della prima edizione su Mediaset Extra, che nell'estate 2016 ripropone la terza edizione in seconda serata, sempre in replica.\nSketch.\nIl punto centrale del programma era la reinterpretazione estremamente irriverente dei programmi Mediaset (pi\u00f9 raramente di altre reti) pi\u00f9 seguiti del momento come:\nNella prima edizione gli sketch erano inframezzati da ulteriori sketch degli stessi comici che, nei panni della famiglia Simpson, interpretava una classica famiglia in cui il telecomando \u00e8 padrone; ogni sketch \u00e8 infatti introdotto da un \"cambio di canale\" fatto da uno dei membri della famiglia dopo un breve siparietto. Ci sono stati vari ospiti tra cui i Ricchi e Poveri, Roberto Da Crema insieme a Natalia Estrada, Gianni Togni, Marco Ferradini e Massimo Ranieri.Anche la seconda edizione seguiva la stessa formula, ma il cambiamento pi\u00f9 evidente fu la sostituzione dei Simpson con vari tipi di famiglie celebri, diverse in ogni puntata, tra cui i Flintstones, i Forrester, la famiglia reale britannica, la famiglia Addams, i personaggi di Tarzan e Zorro. Negli sketch di mezzo tra le varie parodie a partire dalla terza edizione la Ditta interpretava alcuni personaggi della fortunata saga di Shrek, dove tra l'altro Pino Insegno ha fatto parte del cast di doppiaggio dei film nel ruolo dello Specchio.\nGli studi.\nLe prime due edizioni del programma (2000-2001) furono registrate negli studi di Via Mecenate a Milano. Le parodie venivano inscenate sul palco, in cui venivano inserite le scenografie mobili (lo scenografo era Claudio Brigatti), e in platea era posizionata la famiglia protagonista della puntata (in questo caso sono controfigure)."}
{"id": "589040", "revid": "297031", "url": "https://it.wikipedia.org/wiki?curid=589040", "title": "Kobayashi Issa", "text": "Con Matsuo Bash\u014d, Yosa Buson e Masaoka Shiki, rappresenta uno degli \"haijin\" pi\u00f9 apprezzati e conosciuti al mondo.\nBiografia.\nKobayashi Issa nasce nel villaggio di Kashiwabara (nella provincia di Shinano, oggi nella Prefettura di Nagano) da una famiglia di agricoltori.\nResta orfano di madre a tre anni, e viene cresciuto dalla nonna (che lo lascer\u00e0 quando lui ne avr\u00e0 quattordici). Cinque anni dopo il padre si risposa, e due anni pi\u00f9 tardi nasce il suo fratellastro.\nSpedito dopo la morte della nonna a guadagnarsi da vivere a Edo (l'odierna Tokyo), torna ventinovenne al suo villaggio natale. La sua attivit\u00e0 in quegli anni risulta poco chiara: il suo nome fu collegato a Kobayashi Chikua, della scuola di \"haiku\" Nirokuan, ma non \u00e8 chiara la correlazione.\nNegli anni successivi viaggi\u00f2 per tutto il Giappone, scrivendo moltissimo. Nel 1801 entra in disputa con la matrigna per l'eredit\u00e0 del padre.\nSi sposa tre volte (e gli muoiono vari figli in tenera et\u00e0), per la terza volta piuttosto anziano, nel 1826, con Yao. \nIl 5 gennaio del 1828 (secondo il calendario occidentale) un incendio distrugge la sua casa; Issa muore pochi mesi dopo, senza neppure avere il tempo di vedere la bambina che sua moglie porta in grembo.\nOpere.\nScrisse pi\u00f9 di 20.000 poesie, introspettive e descrittive, ancora oggi molto celebri. Nonostante questo successo, ebbe sempre molti problemi economici.\nIl suo stile, non risentendo dei suoi numerosi problemi personali, mantiene una semplicit\u00e0 quasi fanciullesca, con un uso piuttosto libero anche di frasi colloquiali e termini dialettali. Tra le sue numerose raccolte, si ricordano \"Oraga Haru\" (\"La mia primavera\") e \"Shichiban Nikki\" (\"Diario numero sette\").\nPoesie.\n\"Tada oreba\"\n\"Oru tote yuki no\"\n\"Furi ni keri\"\nC'ero soltanto.\nC'ero. Intorno\nmi cadeva la neve.\n\"Tooyama ga\"\n\"Medama utsuru\"\n\"Tombo kana\"\nMontagne remote -\nspecchiate negli occhi\ndelle libellule.\nCuriosit\u00e0.\nOh lumaca,\nscala il Fuji-san,\nma piano, piano!\nQuesto \"haiku\" di Issa compare nell'opera di J. D. Salinger \"Franny e Zooey\" (1961)."}
{"id": "589043", "revid": "628767", "url": "https://it.wikipedia.org/wiki?curid=589043", "title": "Distretto di Stara Zagora", "text": " \nIl distretto di Stara Zagora (in bulgaro: \u041e\u0431\u043b\u0430\u0441\u0442 \u0421\u0442\u0430\u0440\u0430 \u0417\u0430\u0433\u043e\u0440\u0430) \u00e8 uno dei 28 distretti della Bulgaria.\nComuni.\nIl distretto \u00e8 diviso in 11 comuni:"}
{"id": "589044", "revid": "729019", "url": "https://it.wikipedia.org/wiki?curid=589044", "title": "Pop ra\u00ef", "text": "Il pop ra\u00ef \u00e8 un genere musicale sviluppatosi a partire dagli anni successivi alla seconda guerra mondiale in Algeria, in particolare modo nella citt\u00e0 di Orano.\nFino dall'origine \u00e8 stato caratterizzato da continue mutazioni dovute ad influenze esterne, deve infatti la sua stessa origine all'incrocio tra cultura spagnola, beduina, francese, marocchina e algerina; tutto ci\u00f2 si incontrava nella citt\u00e0 citata, assai pi\u00f9 libertina, con i suoi locali, forse proprio perch\u00e9 multiculturale.\nCome si pu\u00f2 intuire dal nome, si tratta di uno stile nato dalla commistione tra la musica algerina tradizionale, appunto il ra\u00ef, prima con la musica francese, quindi in misura sempre maggiore con il rock anglosassone.\nIl progressivo avvicinamento ai canoni stranieri, contestuale all'allontanamento dalla tradizione, si \u00e8 realizzato in gran parte grazie all'introduzione di strumenti fino ad allora praticamente mai utilizzati come chitarre elettriche o bassi.\nA partire dagli anni settanta, ed in particolare dagli anni ottanta, il pop-ra\u00ef ha iniziato pure ad avere successo commerciale al di fuori dei confini algerini, sull'onda della world music.\nQuesto fatto fu probabilmente dovuto agli algerini stabilitisi in Francia ed ai beur, i loro figli: si pu\u00f2 quindi dire che il cuore del ra\u00ef si sia spostato a Parigi, oltre che a Los Angeles, dove la gran parte delle registrazioni ha luogo."}
{"id": "589050", "revid": "628767", "url": "https://it.wikipedia.org/wiki?curid=589050", "title": "Distretto di T\u0103rgovi\u0161te", "text": " \nIl distretto di T\u0103rgovi\u0161te (in bulgaro: \u041e\u0431\u043b\u0430\u0441\u0442 \u0422\u044a\u0440\u0433\u043e\u0432\u0438\u0449\u0435) \u00e8 uno dei 28 distretti della Bulgaria. \nComuni.\nIl distretto \u00e8 diviso in 5 comuni:"}
{"id": "589056", "revid": "287204", "url": "https://it.wikipedia.org/wiki?curid=589056", "title": "Hockey Club Milano", "text": "L'Hockey Club Milano \u00e8 stata una squadra di hockey su ghiaccio italiana. Nel corso della sua storia ha cambiato due volte denominazione, e si \u00e8 chiamata Associazione Disco Ghiaccio Milano e Hockey Club Milano Inter.\nLa seconda squadra, l'HC Milano II, che vanta 7 partecipazioni al campionato di serie A e 4 terzi posti come massimo risultato raggiunto in campionato, nel 1947 si staccher\u00e0 assumendo la nuova denominazione di . Una partecipazione al massimo campionato la ebbe anche la terza squadra, l'HC Milano III.\nStoria.\nGli inizi.\nLa squadra fu fondata nel 1924 da un gruppo di atleti milanesi, perlopi\u00f9 pattinatori a rotelle provenienti dal Milan Skating Hockey Club, colpiti dallo sport - praticamente sconosciuto in Italia - ma che era stato portato alla ribalta dalle recenti Olimpiadi di Chamonix. Si tratta della prima squadra del paese: prima di allora, soltanto al circolo pattinatori del Valentino di Torino era stato organizzato qualche evento.\nPartecipa alla prima Coppa Cinzano (che due anni dopo sar\u00e0 riconosciuto come primo campionato italiano) nell'anno della fondazione, vincendola, cos\u00ec come le due edizioni successive.\nPer quasi un decennio rimane di fatto l'unica squadra di hockey italiana ben organizzata, tanto da fornire in blocco i giocatori della nazionale. Le prime squadre in grado di contrapporsi allo strapotere dell'HC Milano saranno il Gruppo Sportivo Dolomiti Cortina (che nel 1932 sar\u00e0 la prima squadra a sottrargli lo scudetto) e i Diavoli Rossoneri Milano, che nel corso degli anni '30 raccoglievano successi anche all'estero.\nNel 1935 - in tempi di autarchia anche linguistica - alla squadra fu imposto il cambio del nome: fino al 1937 si chiamer\u00e0 infatti Associazione Disco Ghiaccio Milano, nome con cui - dopo due vittorie dei Diavoli Rossoneri - riporter\u00e0 a casa il titolo italiano nel Campionato italiano di hockey su ghiaccio 1937.\nIl dominio in quegli anni \u00e8 assoluto: 8 titoli sugli 11 in palio tra il 1924 e il 1937.\nLa prima fusione coi Diavoli Rossoneri.\nNel campionato italiano 1937-38 la federazione impose la fusione fra ADG Milano e Diavoli Rossoneri: nasce l'Associazione Milanese Disco Ghiaccio Milano, alle dirette dipendenze della federazione, con l'obiettivo di promuovere lo sport in Italia, in vista dei Giochi olimpici invernali del 1940.\nLa squadra, formata con i migliori elementi delle due societ\u00e0, ha gioco facile e vince i due campionati disputati prima dell'interruzione bellica (1937-38 e 1940-41)\nIl secondo dopoguerra.\nDopo la seconda guerra mondiale, la squadra riprende il suo nome tradizionale e ricomincia a dominare. Oltre alla prima squadra, anche la seconda (che dal 1947 prender\u00e0 la denominazione di ) raggiunge buoni piazzamenti.\nL'HC Milano vince nel 1946-47 e nel 1947-48. L'anno successivo lo scudetto \u00e8 vinto dai Diavoli, ma l'HC Milano giunge secondo e l'Amatori terzo. Lo scettro \u00e8 ceduto solo per un anno: nella stagione 1949-50 i rossoblu tornano sul gradino pi\u00f9 alto con alle spalle gli Amatori.\nL'era Inter.\nNel 1950 la societ\u00e0 stringe un accordo con l': diverr\u00e0 una sezione indipendente della squadra di calcio, con la denominazione ufficiale di Hockey Club Milano Inter. Entrano nella dirigenza i futuri presidenti dell'Inter Angelo Moratti e Ivanoe Fraizzoli.\nIl risultato non cambia: ancora vittorie, quattro in cinque stagioni, fra il 1950-51 e il 1954-55.\nE si cominciano a raccogliere successi anche all'estero: nel 1953 e nel 1954, la squadra vince due prestigiose Coppe Spengler, cosa riuscita in passato ad una sola altra compagine italiana, i Diavoli.\nLa seconda fusione e la fine di un'era.\nNel 1956 il campionato non viene disputato per la concomitanza con le Olimpiadi di Cortina d'Ampezzo. Le due principali squadre milanesi si trovano in difficolt\u00e0 economiche e sono costrette a fondersi per sopravvivere, dopo una trattativa condotta dalla federazione per evitare la sparizione di entrambe: nasce il Milan Inter Hockey Club che disputer\u00e0 due campionati (vincendone uno, nel 1957-58) prima di cambiare nuovamente nome in Diavoli Milano Hockey Club, il cui unico successo risale al campionato 1959-60.\nDopo, Milano scompare dall'albo d'oro per 31 anni, fino alla vittoria dell'Hockey Club Milano Saima nel 1990-91.\nPalmar\u00e8s.\nNei 32 anni (dal 1924 al 1956) di attivit\u00e0 della societ\u00e0, l'HC Milano ha vinto 15 scudetti \"in prima persona\" (cui vanno aggiunti i 4 delle squadre formate dalla fusione con i Diavoli Rossoneri Milano) sui 22 in palio."}
{"id": "589060", "revid": "729019", "url": "https://it.wikipedia.org/wiki?curid=589060", "title": "Cleone", "text": "Biografia.\nInizi.\nCleone, figlio del ricco imprenditore e corego Cleento, apparteneva per nascita alla classe media dal momento che deteneva l'attivit\u00e0 di conciatore di pelli finch\u00e9, poco dopo la morte di Pericle, non sal\u00ec alla ribalta come leader del partito popolare radicale che pi\u00f9 di tutti era fautore di una politica bellicosa e anti-spartana.\nCleone \u00e8 menzionato dagli storici per la prima volta nel 430 a.C. quando fu tra i principali accusatori di Pericle per la condotta da questi tenuta durante il conflitto e la pestilenza. Il processo fu un completo successo e si concluse, per Pericle, con la condanna al pagamento di una multa valutabile tra i 15 ed i 50 talenti.\nIl suo ruolo, nella travagliata fase che coincise con il declino e la morte di Pericle, \u00e8 ben rappresentato dalle opinioni, molto negative che ebbero di lui diversi comici tra i quali Aristofane che lo raffigur\u00f2 tra i preferiti del popolo dopo Eucrate e Lisicle ed Ermippo che, in un frammento di una commedia, raffigura Pericle torturato dalla puntura di un feroce Cleone (\u03b4\u03b7\u03c7\u03b8\u03b5\u1f76\u03c2 \u03b1\u1f34\u03b8\u03c9\u03bd\u03b9 \u039a\u03bb\u03ad\u03c9\u03bd\u03b9).\nGuerra del Peloponneso.\nRivolta di Mitilene.\nRicompare nel 427 a.C. quando, a seguito del tentativo (appoggiato dagli Spartani) da parte degli abitanti di Mitilene di defezionare da Atene, in un violento e concitato discorso propose di sterminare i cittadini maschi e schiavizzare donne e bambini della citt\u00e0 ribelle, giustificando la propria risolutezza con la ragion di stato:\nTuttavia, nonostante le forti perorazione di Cleone, prevalse di misura l'opinione di Diodoto che, invece, proponeva di abbattere le mura di Mitilene e di imporre sull'isola una cleruchia; quanto ai prigionieri gi\u00e0 catturati dagli Atenesi, Cleone ottenne la condanna alla pena capitale.\nBattaglia di Sfacteria.\nNel 425 a.C., Demostene sconfisse nella Battaglia di Pilo una forza militare spartana e riusc\u00ec a garantire ad Atene il possesso della strategica baia di Pilo, utile per attuare scorrerie nel territorio del Peloponneso.\nNello scontro, tuttavia, un distaccamento Spartano rimase isolato sulla piccola isola disabitata di Sfacteria, posta a dirimpetto della base ateniese di Pilo. Sparta, prostrata dallo scontro e desiderosa di recuperare pacificamente il contingente (in cui militavano diversi membri delle pi\u00f9 importanti famiglie della citt\u00e0), decise di inviare un'ambasciata ad Atene per chiedere una pace o almeno per prorogare la tregua, concessa da Demostene, allo scopo di riportare a casa il contingente.\nCleone, tuttavia, si oppose duramente ad ogni proposta di accordo o, meglio, prima impose condizioni talmente onerose che Sparta in nessun caso avrebbe potuto accettare (restituzione di Niesea, Pege, Trezene e dell'Acaia) poi pretese che gli ambasciatori spartani riferissero pubblicamente in assemblea, facendo fallire ogni sorta di negoziato.\nFalliti i negoziati, Cleone propose di conquistare l'isola con la forza e, dopo aver indotto Nicia a dimettersi, assunse il comando: vinse fortunosamente e ricondusse in patria il contingente spartano, come prigioniero.\nSpedizione in Tracia.\nMor\u00ec nel 422 a.C., durante il tentativo di riconquista della citt\u00e0 di Anfipoli, caduta in mano spartana nel 424 a.C. e difesa dal generale Brasida, anche lui ucciso nella stessa battaglia.\nGiudizio.\nConsiderato un demagogo corrotto e privo di scrupoli da illustri contemporanei come lo storico Tucidide e il commediografo Aristofane, la sua politica interventista fu aspramente criticata dal partito conservatore rappresentato da Nicia, fautore invece di un accordo con Sparta che prender\u00e0 il nome di pace di Nicia.\nCleone fu un interventista coerente: non a caso guid\u00f2 egli stesso la spedizione di Anfipoli, che lo condusse alla morte; non \u00e8 comunque da dimenticare che, nello stratega ateniese, la politica bellicista era legata all'interesse economico: Cleone era un ricco conciatore di pelli, materiale indispensabile per gli eserciti greci.\nVa tuttavia sottolineato che cos\u00ec ce lo rappresentano Aristofane e Tucidide, ostile il secondo alla democrazia radicale, il primo alla democrazia tout court. Cleone rappresenta le istanze della nuova borghesia commerciale, radicale, progressista e decisamente tesa a espandere, con la propria forma di governo, i mercati; l'odio che fu riservato a Cleone trae origine soprattutto dalla sua spietata determinazione nel perseguire il fine con ogni mezzo e con totale assenza di scrupoli. Vedasi, al riguardo, l'introduzione ai Cavalieri di Benedetto Marzullo.\nCleone nella cultura di massa.\nCleone appare nel videogioco \"\" come antagonista."}
{"id": "589066", "revid": "15756", "url": "https://it.wikipedia.org/wiki?curid=589066", "title": "Live in Cuba", "text": "Live in Cuba \u00e8 un DVD della band statunitense degli Audioslave, che documenta il concerto tenuto dalla band a L'Avana nell'isola di Cuba il 6 maggio 2005. Il DVD \u00e8 stato pubblicato nell'ottobre dello stesso anno. L'evento si \u00e8 tenuto davanti a 70.000 persone, ma il dato pi\u00f9 importante \u00e8 che gli Audioslave sono stati la prima band statunitense ad esibirsi nell'isola dal 1959. Oltre al video del concerto, troviamo anche un documentario di circa 30 minuti sulla preparazione della band all'evento e altro tempo passato sull'isola. Il DVD \u00e8 stato distribuito in due versioni, la prima contenente il solo DVD, mentre la seconda (Deluxe Edition) \u00e8 accompagnata da un CD con registrazioni dal vivo della band nel programma USA \"Sessions@AOL\". Gli Audioslave oltre che a pezzi propri hanno fatto pezzi dei Soundgarden e Rage Against the Machine."}
{"id": "589067", "revid": "15756", "url": "https://it.wikipedia.org/wiki?curid=589067", "title": "Episodi di Prison Break (prima stagione)", "text": "La prima stagione della serie televisiva Prison Break \u00e8 stata trasmessa negli Stati Uniti dal 29 agosto 2005 al 15 maggio 2006 su Fox.\nGli antagonisti principali della stagione sono: Bellick, T-Bag, Kellerman e la vice-presidente Reynolds.\nIn Italia la stagione \u00e8 andata in onda dal 18 maggio al 30 novembre 2006 su Italia 1.\nDa che parte stai?\nTrama.\n&lt;br&gt;\nIl compagno di cella.\nTrama.\n&lt;br&gt;\nProgetto Giustizia.\nTrama.\n&lt;br&gt;\nRichiesta negata.\nTrama.\n&lt;br&gt;\nRivolta nel Braccio A.\nTrama.\n&lt;br&gt;\nL'inizio della fine.\nTrama.\n&lt;br&gt;\nPiano di fuga.\nTrama.\n&lt;br&gt;\nNuovi arrivi.\nTrama.\n&lt;br&gt;\nGioco di destrezza.\nTrama.\n&lt;br&gt;\nUno di troppo.\nTrama.\n&lt;br&gt;\nMai i bambini.\nTrama.\n&lt;br&gt;\nLa fine del tunnel.\nTrama.\n&lt;br&gt;\n&lt;br&gt;\nAvere fede.\nTrama.\n&lt;br&gt;\n&lt;br&gt;\nL'ustione.\nTrama.\n&lt;br&gt;\n&lt;br&gt;\"Nota: Da questo episodio in poi, il piano seguito non \u00e8 quello originale.\"\nAmore fraterno.\nTrama.\nUna serie di flashback ci riporta indietro di tre anni, rivelando le origini del piano di Michael ed i motivi per cui vengono incarcerati i detenuti che faranno parte al suo piano di evasione. Si scopre che i rapporti tra Michael e Lincoln non sono pi\u00f9 rosei dopo la scomparsa della madre. Per ripagare un debito di 90.000 dollari Lincoln \u00e8 costretto a uccidere Terence Stedman; Dubbioso ed in cerca di aiuto, l'uomo chiama il fratello che ignora la chiamata, essendo inoltre in presenza di Veronica con la quale \u00e8 vicino ad andare a letto, salvo poi sentirsi in colpa e rinunciarvi. Lincoln entra quindi nel garage per uccidere Stedman, accorgendosi per\u00f2 che l'uomo era gi\u00e0 stato assassinato e scappando via, il tutto ripreso dai Servizi Segreti con in testa Kellerman e Hale. Fernando Sucre, fuori da un locale assieme ad Hector ed al cugino, fa la conoscenza di Maricruz; L'uomo tenter\u00e0 una rapina a mano armata per comprare un anello alla fidanzata ma verr\u00e0 arrestato a causa di una telefonata anonima di Hector, geloso di Sucre. Sara Tancredi era dipendente da morfina e decider\u00e0 di cambiare vita dopo non essere riuscita ad aiutare un ragazzino investito da un'auto; Si iscriver\u00e0 ad un gruppo di sostegno dove far\u00e0 la conoscenza di Bellick. Nel frattempo Lincoln viene giudicato colpevole mentre vengono alla luce i retroscena sulle false prove create da Kellerman. Michael, dopo aver scoperto che il debito di Lincoln \u00e8 servito a finanziare i suoi studi e la sua vita, decide di indagare sull'accusa del fratello e, quando scopre che Lincoln verr\u00e0 rinchiuso nel carcere di Fox River, ruba i progetti della prigione, appaltati alla societ\u00e0 in cui lavora, ed inizia a studiare un piano. C-Note viene congedato con disonore dall'esercito in quanto intendeva denunciare le torture subite dai prigionieri iracheni. Non riuscendo a trovare un lavoro normale viene arrestato mentre guidava un camion contenente merce illegale. T-Bag conosce Susan e se ne innamora; La donna lo denuncer\u00e0 alla polizia dopo aver visto una sua foto in televisione tra le persone pi\u00f9 ricercate d'America. T-Bag, dopo aver confessato a Susan di essere cambiato grazie alla sua conoscenza, giura vendetta alla donna, andatolo a trovare in carcere. La signora Reynolds si accorda con Kellerman sul piano da attuare ed acquista una enorme propriet\u00e0 in cui si rifugia con il fratello Terence, ancora vivo. Il piano di Michael procede molto rapidamente ma il ragazzo ha difficolt\u00e0 a memorizzare gli infiniti passaggi sotterranei della prigione; L'inaspettato corpo tatuato di una donna che gli consegna la cena rivela a Michael l'idea di racchiudere tutte le informazioni necessarie in un enorme tatuaggio. Infine Michael, davanti allo specchio, si sistema la cravatta prima di recarsi in banca per mettere in scena la rapina per farsi incarcerare nel penitenziario di Fox River.\nCrollo psicologico.\nTrama.\nSara rivela a Pope che nella bruciatura di Michael c'era un pezzetto di stoffa proveniente da una divisa delle guardie. Bellick decide di far realizzare il pavimento della stanza delle guardie da una ditta esterna; Il gruppo ha cos\u00ec poche ore per chiudere il passaggio appena realizzato venendo per\u00f2 bloccato da un'altra guardia che li sposta in un'altra ala della prigione. Pope chiede a Michael il nome della guardia coinvolta con le sue ferite ma non ricevendo da lui alcuna risposta lo manda nella cella di isolamento. A Sucre, l'unico con un passaggio secondario nella cella, spetta il compito di ricoprire il buco all'interno della sala delle guardie prima dell'arrivo dei tappezzieri. Veronica, Nick e LJ vanno a recuperare il cellulare dal cadavere di Quinn al pozzo ma il ragazzo scopre che l'uomo, prima di morire, aveva inciso sulla pietra il vero nome dell'agente dei Servizi Segreti Paul Kellerman: Owen Kravecki; Trovato il suo indirizzo, si reca, all'insaputa di Veronica e Nick, presso la sua abitazione con l'intenzione di vendicarsi venendo per\u00f2 arrestato dalla polizia dopo uno scambio di battute con Kellerman. Michael sembra non reggere all'isolamento e comincia a mostrare segni di instabilit\u00e0 mentale dopo non essere riuscito a ricordare le posizioni delle gallerie sotterranee necessarie per la fuga. Sucre sgattaiola di notte attraverso il passaggio della sua cella e riesce a chiudere il buco e rasare il nuovo pavimento ma viene intercettato dalle guardie mentre cerca di rientrare in cella; Con la scusa di aspettare dall'esterno delle mutandine della compagna, che in realt\u00e0 erano delle mutandine recuperate da T-Bag da un altro carcerato, Sucre riesce semplicemente a ricevere un isolamento. Tweener comunica a Bellick che il gruppo di Scofield stava tramando qualcosa riguardante il pavimento della stanza delle guardie; Dopo un sopralluogo infruttuoso, Bellick rompe il suo legame con il giovane ragazzo abbandonandolo ai membri anziani del carcere. Dopo essersi auto procurato danni fisici, Michael viene mandato al reparto psichiatrico dove reincontra Haywire a cui rivela che il suo tatuaggio era realmente un percorso come l'uomo pensava. L'idea di Michael \u00e8 farsi ridisegnare la porzione di tatuaggio persa, ma Haywire non ricorda nemmeno chi sia Michael.\nGioco d'azzardo.\nTrama.\nLa cella di Michael e Sucre rischia di essere assegnata a qualcun altro: la guardia Geary ha gi\u00e0 imbastito un'asta tra i detenuti per guadagnare dei soldi. Per evitare che questo accada, C-Note, con la complicit\u00e0 di T-Bag, partecipa a una partita a poker in modo da guadagnare la somma necessaria. T-Bag scopre inoltre che Westmoreland \u00e8 il famigerato D.B. Cooper. Geary, dopo aver ricevuto non solo i soldi ma anche un orologio da tasca d'oro appartenente a Westmoreland, dichiara l'asta gi\u00e0 chiusa. I ragazzi allora decidono di vendicarsi e, con l'aiuto di Manche, riescono a far ricadere sulla guardia l'accusa di aver assalito Michael e avergli provocato la bruciatura, comportandone il licenziamento. Kellerman, dopo essere stato riconosciuto da LJ, viene scaricato dai servizi segreti che non lo ritengono ormai pi\u00f9 utile al progetto; L'uomo rimane comunque fedele alla vicepresidente Reynolds con la quale continua a collaborare. Michael intanto \u00e8 riuscito a guadagnare la fiducia di Haywire e a farsi disegnare le mappe: l'uomo per\u00f2 pretende di partecipare all'evasione; Inoltre, dimostrando di non avere pi\u00f9 problemi mentali, viene riportato nella sua cella. Nick viene avvicinato da un uomo che gli riferisce di tenere sotto controllo Veronica in ogni momento. Lincoln ottiene il permesso di far visita a suo figlio LJ, ormai rinchiuso in carcere, ma mentre viene trasportato, un camion a tutta velocit\u00e0 si schianta contro il veicolo che porta Lincoln.\nLa chiave.\nTrama.\nLincoln riesce a sopravvivere all'incidente ma sopraggiunge immediatamente Kellerman che tenta di soffocarlo. All'improvviso compare per\u00f2 un uomo misterioso che attacca l'agente dei Servizi Segreti e porta Lincoln con s\u00e9. Al Fox River ritorna a sorpresa John Abruzzi, ripresosi dopo la grave ferita procuratagli da T-Bag e diventato profondamente religioso. Michael nel frattempo deve procurarsi necessariamente la chiave dell'infermeria ma non vuole tradire la fiducia della dottoressa Tancredi. L'uomo misterioso che ha portato al sicuro Lincoln non \u00e8 altro che il padre; L'uomo racconta a quest'ultimo l'esistenza di un'azienda denominata \"La Compagnia\", la quale decide qualsiasi cosa riguardi la nazione e di cui anche lui faceva parte, e rivela a Lincoln che il caso Steadman \u00e8 stato montato soltanto per farlo uscire allo scoperto. Tweener \u00e8 costretto a subire le violenze di Avocado e, disperato, si rivolge a Michael perch\u00e9 lo aiuti. Nika riesce a rubare la chiave dell'infermeria ma Sarah intuisce il piano di Michael e fa cambiare la serratura della porta proprio sotto gli occhi di quest'ultimo. Kellerman riesce a localizzare Lincoln, il quale per non farsi uccidere si consegna alle guardie della prigione capitanate da Bellick, lasciando scappare il padre. Nick si scopre essere un agente di Abruzzi. Tweener, dopo aver ferito Avocado ai genitali, riceve il supporto di Michael; Tuttavia il ragazzo riferisce il tutto a Bellick in cambio di protezione da Avocado. Veronica e Nick scoprono che qualcuno di importante risiede nella abitazione al lago a Blackfoot acquistata dalla Reynolds e si preparano per raggiungerla. Bellick si reca nella stanza delle guardie e scopre il passaggio segreto sotto il pavimento.\nConto alla rovescia.\nTrama.\nBellick viene colpito da Westmoreland, legato e nascosto nel buco. L'uomo, rimasto ferito nella colluttazione, avverte Michael che bisogna immediatamente evadere. Michael \u00e8 costretto a coinvolgere Sara nella fuga, raccontandole tutto e chiedendole di lasciare semplicemente la porta dell'infermeria aperta; La donna, inizialmente turbata, scopre che il padre \u00e8 legato alla vicepresidente Reynolds e che la stessa gli ha assicurato la sua attuale carica nel caso venga eletta presidente alle prossime elezioni facendola riflettere sul da farsi. Abruzzi ordina a Nick di portare Veronica, quale ostaggio, alla pista di atterraggio da cui si concluder\u00e0 la fuga. Il gruppo scopre di avere Tweener come nuovo membro ma non tutti ne sono contenti. Intanto, nel carcere si diffonde la notizia che Bellick \u00e8 irrintracciabile. Nick minaccia Veronica con una pistola, nell'incredulit\u00e0 della donna. Gli evasori si preparano per la fuga ma Michael viene richiamato in ufficio da Pope in quanto il Taj Mahal sta crollando; Il ragazzo aveva previsto tutto, in quanto aveva rimosso un pilastro dalla struttura, e, dopo aver confessato dispiaciutamente al direttore le sue intenzioni di evadere, lo minaccia con un coltello di far liberare Lincoln.\nCi siamo!\nTrama.\nPer Michael, Lincoln, Sucre, C-Note, Abruzzi, T-Bag, Westmoreland, Tweener e Manche \u00e8 finalmente arrivato il momento di fuggire da Fox River. Michael lega Pope e gli fa dare l'ordine di trasferire Lincoln nell'infermeria e di interrompere le ricerche di Bellick. La Vicepresidente Reynolds vede perdere la propria autorit\u00e0 nella \"Compagnia\", la quale preferisce inoltre eliminare la donna. Il gruppo percorre il percorso realizzato con tanta fatica, riuscendo anche a bloccare Bellick proprio nel momento in cui, liberatosi, stava per chiedere aiuto. Sara decide di aiutare Michael lasciando aperta la porta dell'infermeria ed \u00e8 proprio qui che gli evasori vengono raggiunti da Haywire che si unisce a loro nella fuga, minacciandoli di chiamare le guardie. Nick rivela a Veronica di comportarsi in quel modo solo per salvare il padre, ma all'ultimo momento decide di lasciar andare la donna a Blackfoot, nel Montana, per trovare finalmente la verit\u00e0 sul caso Steadman; Di ritorno nella sua abitazione per scappare, l'uomo ed il padre vengono per\u00f2 eliminati dal sicario di Abruzzi. La segretaria di Pope si accorge della sua prolungata assenza e chiede aiuto alle guardie, rinvenendo il direttore nell'armadio; Viene immediatamente dato l'allarme proprio nel momento in cui Michael raggiunge il muro esterno. Gli unici a non riuscire a scappare sono Westmoreland, la cui ferita si \u00e8 aggravata pericolosamente impedendogli di muoversi, e Manche, che per colpa del suo peso fa sganciare il cavo dell'elettricit\u00e0 utilizzato per la fuga venendo immobilizzato dagli agenti del carcere.\nL'ultimo miglio.\nTrama.\nMentre le guardie fermano Manche, gli altri otto dopo aver scavalcato il muro di cinta si nascondono nei pressi del Fox River in attesa di muoversi. Westmoreland invece non ce l'ha fatta ed \u00e8 deceduto nell'infermeria della prigione prima di poter ricevere qualsiasi aiuto. Con una scusa, gli evasi si liberano di Haywire e salgono su un furgone lasciato da un uomo di Abruzzi per raggiungere il piccolo aeroporto. La fuga non si rivela per\u00f2 affatto facile: i fuggiaschi sono infatti circondati dalle guardie in tutte le direzioni e ben presto sono costretti a lasciare il furgone. T-Bag, per evitare di venire ucciso da Abruzzi, si ammanetta a Michael, rallentando per\u00f2 la corsa del gruppo; Abruzzi decide di utilizzare il metodo pi\u00f9 veloce risolvere la situazione, amputandogli la mano sinistra. Al Fox River, intanto, si comincia a indagare sulla fuga e Pope capisce che Sarah li ha aiutati lasciando la porta dell'infermeria aperta. Una pattuglia si reca nell'appartamento della dottoressa ma la trova in overdose di morfina ed alcool, apparentemente morta. Delle figure oscurate discutono su come eliminare una importante persona politica facendolo sembrare una morte naturale; Inizialmente la predestinata sembrerebbe la vicepresidente Reynolds ma in realt\u00e0 \u00e8 il presidente in persona a morire di \"cause naturali\" lasciando cos\u00ec lo scettro proprio alla Reynolds. Michael comunica a Tweener, come gi\u00e0 fatto in precedenza, di dover abbandonare il gruppo, a causa della sua rivelazione a Bellick della fuga, ed il ragazzo riesce a nascondersi dentro una camionetta per il trasporto cavalli, riuscendo ad attraversare il posto di blocco della polizia. Haywire scappa con una bicicletta rubata in un garage ad una bambina e con un caschetto rosso sulla testa mentre T-Bag, recuperata la sua mano amputata, scappa nei boschi molto affaticato e perdendo tanto sangue. Veronica giunge a Blackfoot e si presenta di fronte a Terrence Steadman; I due sembrano conoscersi. A causa di una soffiata, la polizia si reca nell'aeroporto e l'aereo di Abruzzi decolla poco prima l'arrivo dei ragazzi che cercano, inutilmente, in ogni modo di farsi notare gettandosi in mezzo alla pista. Ormai a Michael, Lincoln, Sucre, Abruzzi e C-Note non rimane che continuare a correre.\n&lt;br&gt;"}
{"id": "589070", "revid": "1889860", "url": "https://it.wikipedia.org/wiki?curid=589070", "title": "Risoluzione (metrologia)", "text": "La risoluzione \u00e8 la capacit\u00e0, nell'esecuzione di una misura, di rilevare piccole variazioni della grandezza fisica in esame (misurando). Il termine definisce anche il valore numerico che esprime quantitativamente questa capacit\u00e0.\nEsempio:\nse si definisce che una misura di tensione ha una risoluzione di 0,1 V, significa che nella lettura si pu\u00f2 leggere una tensione elettrica, apprezzando variazioni del suo valore maggiori o uguali a 0,1 V.\nLa risoluzione costituisce di fatto il limite inferiore di suddivisione della scala di misura entro il quale ha ancora senso definire un valore di lettura.\nEsempio:\nUnit\u00e0 di formato e risoluzione.\nNell'uso comune, si fa coincidere la risoluzione con il valore dell'unit\u00e0 di formato dello strumento di misura (la minima gradazione di una scala graduata). Esempio:\nun righello da 20 cm dotato di tacche con passo di gradazione da 1 mm, viene comunemente definito un righello con risoluzione di 1 mm.\nQuesta \"facile\" approssimazione non \u00e8 per\u00f2 accettabile in ambito metrologico, dove la distinzione non \u00e8 solo concettuale, ma anche pratica. Voler applicare forzosamente quest'approssimazione pu\u00f2 comportare errori significativi.\nUn errore ancora molto comune (e molto pi\u00f9 grave) in ambiti quotidiani \u00e8 quello di ritenere la precisione della misura pari al valore della risoluzione dello strumento, dove per \"risoluzione\" ancora si intende l'unit\u00e0 di formato dello strumento. La precisione di una misura dipende da una molteplicit\u00e0 di fattori, di cui la risoluzione \u00e8 solo un elemento.\nLimitazioni alla risoluzione.\nSebbene una misura ideale dovrebbe avere una risoluzione infinita (vale a dire rivelare anche infinitesime variazioni del misurando), nelle misure reali si presentano molte limitazioni. Queste si possono dividere in tre grandi categorie:\nLimitazioni strumentali.\nLe limitazioni strumentali sono quelle che derivano dalla struttura interna dello strumento di misura e che ne limita la capacit\u00e0 a reagire a piccole variazioni del misurando. Le fonti di queste limitazioni sono il principio di funzionamento, la struttura fisica o la perfezione nella realizzazione; esempio:\nLimitazioni di lettura.\nLe limitazioni di lettura sono quelle che derivano dalla capacit\u00e0 di leggere le piccole variazioni sul visualizzatore dello strumento di misura. Le fonti di queste limitazioni dipendono sia dalla struttura della scala, che derivanti dalla capacit\u00e0 di lettura dell'operatore; esempio:\nLimitazioni del misurando.\nLe limitazioni del misurando sono quelle che derivano da limiti fisici della misura o da condizioni di contorno. Le fonti di queste limitazioni sono normalmente fuori del campo di intervento dell'operatore e costituiscono un limite irrisolvibile alla misura; esempio:\nErrore di risoluzione.\nIl mancato rilievo di una variazione del misurando, dovuto ai limiti sopra accennati, costituisce un errore di misura noto come errore di risoluzione ed \u00e8 un elemento nella valutazione dell'incertezza di misura.\nQuantificare correttamente l'errore di risoluzione di una misura richiede un'analisi in due fasi:\nL\u2019errore di risoluzione di uno strumento \u00e8 la risoluzione che avrebbe lo strumento nelle condizioni ottimali d'utilizzo. Nella valutazione di quest'ultimo si ritiene ininfluenti fattori esterni dovuti al misurando, all'ambiente o all'operatore; in questo senso la risoluzione di uno strumento rappresenta l'incertezza della lettura dello stesso, da non confondere con l'incertezza di misura strumentale (che deve tenere conto anche degli altri parametri metrologici).\nUna corretta valutazione della risoluzione strumentale richiederebbe una specifica analisi da parte di un laboratorio specializzato, che assicuri:\nValutazione quantitativa.\nCome gi\u00e0 accennato, una quantificazione rigorosa dell'errore di risoluzione richiederebbe un'analisi lunga (e costosa). Fortunatamente, nella pratica, vengono a favore le seguenti considerazioni:\nDi seguito vengono esposte alcune regole utili per la valutazione dell'errore di risoluzione.\nLettura strumenti digitali.\nGli strumenti digitali operano una discretizzazione delle misure, cio\u00e8, partendo da un segnale d'ingresso analogico, lo trasformano in un formato numerale. Risulta evidente che la discretizzazione di una misura costituisce un limite alla sua risoluzione. L'esempio classico di questi dispositivi sono gli indicatori digitali con visualizzazione numerica.\nL'errore di risoluzione nella lettura di uno strumento digitale \u00e8 normalmente pari al valore del digit meno significativo della sua visualizzazione.\nEsempio: un voltmetro a 4 digit, con fondo scala di 10 V, presenta un errore di risoluzione sulla lettura di 0,001 V.\nFanno eccezione i casi:\nLettura strumenti analogici.\nL'errore di risoluzione nella lettura di uno strumento analogico dipende da:\nIn linea di massima si pu\u00f2 definire che il limite teorico \u00e8:\nEsempio: per un manometro con unit\u00e0 di formato di 1 bar, distanza tra due gradazioni di 5 mm e indice di spessore 1 mm, il limite teorico della risoluzione \u00e8 di 0,2 bar.\nIn pratica, malgrado l'uso di ausili ottici (lenti, microscopi), la risoluzione di lettura di uno strumento analogico \u00e8 fortemente limitata dalla capacit\u00e0 dell'operatore a discernere le frazioni della gradazione, nonch\u00e9 dall'errore di parallasse che si pu\u00f2 generare (indice e scala graduata non si trovano sull'identico piano). Sebbene del personale addestrato possa discernere 1-2 micron leggendo un micrometro dotato di un nonio centesimale (unit\u00e0 di formato 10 micron), difficilmente un operatore generico ha la capacit\u00e0 di distinguere con sicurezza spostamenti di 1 mm quando l'indice \u00e8 distante dalle tacche della scala.\nA regolare la soggettivit\u00e0 di queste considerazioni, alcune norme di attivit\u00e0 o per strumenti (es. manometri o dinamometri) definiscono specificamente come calcolare la risoluzione di lettura. In tutti gli altri casi vale il buon senso e il principio di prudenza: nel dubbio, un operatore dovrebbe essere almeno capace di discernere a quale tacca l'indice \u00e8 pi\u00f9 vicino, in tal caso la risoluzione di lettura diventa pari all'unit\u00e0 di formato.\nFanno eccezione i casi:\nRumore di fondo e disturbi.\nQuando si effettuano misure, la visualizzazione pu\u00f2 presentare instabilit\u00e0 non reputabili a reali variazioni del misurando. Questo problema \u00e8 tipico della strumentazione elettronica, specie quando si lavora in campi di tensione molto bassi (&lt;1 mV) o quando si richieda ad uno strumento risoluzioni molto elevate (&lt; 0,1 del fondo scala). In queste condizioni gli indicatori possono leggere rumori di fondo della loro stessa elettronica o dei disturbi di fonte esterna.\nSe questi disturbi non si riesce a schermarli o a filtrarli, l'instabilit\u00e0 che si riscontra sulla lettura costituisce un limite alla risoluzione della misura; in tal caso la risoluzione della lettura \u00e8 definita pari all'ampiezza dell'oscillazione osservata.\nLimiti meccanici.\nQuando si usano strumenti dotati di componenti meccanici (aste, ingranaggi, leverismi, cremagliere) si possono riscontrare delle letture a scatti o impuntamenti. La causa pi\u00f9 probabile di questi comportamenti \u00e8 da ritenersi in un difetto di fabbricazione o un danneggiamento dello strumento; tuttavia quando si lavora con strumentazione molto sensibile, potrebbe anche indicare che lo strumento lavora ai limiti delle sue capacit\u00e0 meccaniche. In queste condizioni si possono gi\u00e0 notare gli effetti dell'attrito, della deformazione elastica e dell'inerzia che impediscono alla meccanica coinvolta di \"seguire\" le variazioni del misurando.\nCome gi\u00e0 detto, una rigorosa valutazione di questi limiti alla risoluzione richiederebbe una specifica analisi da parte di un laboratorio specializzato. Fortunatamente, normalmente questi limiti sono di un ordine di grandezza pi\u00f9 piccoli rispetto agli altri, e richiede solo una veloce verifica della risposta della visualizzazione al variare del misurando, per assicurarsi che questo problema risulti irrilevante.\nQualora il problema fosse rilevante, la risoluzione della lettura \u00e8 definita pari al massimo \"scatto\" o \"impuntamento\" rilevato.\nDiscretizzazione delle misure.\nSi \u00e8 gi\u00e0 accennato al problema del limite alla risoluzione dovuto alla discretizzazione degli strumenti digitali, insita nella lettura dei medesimi; ora \u00e8 opportuno puntualizzare che questo \u00e8 solo un aspetto del problema della discretizzazione delle misure. L'uso sempre pi\u00f9 massiccio di strumentazione ad elettronica digitale estende le considerazioni fatte relativamente alla visualizzazione, alla \"misura\" nel senso pi\u00f9 ampio.\nInfatti, al di l\u00e0 del problema della visualizzazione, quasi tutti gli strumenti elettronici digitali operano una conversione analogico-digitale dei segnali, e conseguentemente creano un relativo errore di risoluzione. \u00c8 importante notare che quest'errore \u00e8 presente indipendentemente dalla presenza o dalle caratteristiche del visualizzatore adottato: un caso limite \u00e8 uno strumento usato per acquisire misure da memorizzare su file, dove non c'\u00e8 un vero e proprio visualizzatore, ma comunque vi \u00e8 un errore di risoluzione dovuto alla discretizzazione del misurando.\nNella quasi totalit\u00e0 dei casi, la conversione analogica-digitale lavora su segnali elettrici che costituiscono o rappresentano (a seguito dell'uso di un trasduttore) il misurando. La conversione \u00e8 eseguita da un circuito elettronico chiamato ADC (convertitore analogico-digitale), la cui principale caratteristica \u00e8 la dimensione (in bit) del corrispondente valore digitale; quest'ultimo \u00e8 indice della risoluzione della conversione:\nun convertitore ADC da 10bit \u00e8 in grado di codificare 1024 valori differenti (2^10) all'interno del campo di misura, un convertitore da 8bit \u00e8 in grado di codificare 256 valori (2^8).\nPertanto, in linea di massima, si pu\u00f2 calcolare l'errore di risoluzione della conversione analogica-digitale come:\ndove:\nEsempio: un voltmetro digitale dotato di un convertitore analogico-digitale da 8 bit, con fondo scala di 10 V, presenta un errore di risoluzione nella conversione di 0,04 V (se destinato a leggere solo segnali con polarit\u00e0 positiva) o 0,08 V (se destinato a leggere segnali sia positivi che negativi).\nAnalogamente, errori di risoluzione si generano anche in caso di conversione digitale-analogica: infatti, sebbene in teoria \u00e8 possibile la perfetta trasformazione di un segnale digitale nell'equivalente analogico, il fatto stesso che si parta da un segnale \"discreto\" impedisce la possibilit\u00e0 di generare dei segnali di valore arbitrario. Il circuito elettronico chiamato a questa conversione \u00e8 chiamato DAC (convertitore digitale-analogico).\nSi possono cos\u00ec prevedere tre casi generali:\nIn assenza di precise indicazioni del costruttore, l'errore di risoluzione pu\u00f2 essere misurato in laboratorio variando lentamente il misurando, e rilevando il salto nella visualizzazione dovuto alla discretizzazione.\nContributo all'incertezza di misura.\nCome gi\u00e0 accennato, l'errore di risoluzione costituisce un contributo all'incertezza di misura. Con la pubblicazione della ISO-GUM e la diffusione dell'approccio statistico nella determinazione della precisione delle misure, la risoluzione viene espressa quantitativamente in termini di dispersione dei risultati di misura.\nQuesta caratteristica metrologica rende \"invalutabile\" il misurando per un certo campo di misura; questo comportamento \u00e8 rappresentabile con una distribuzione rettangolare della dispersione degli errori, attorno al valore di misura letto. Pertanto il contributo d'incertezza \u00e8 valutato come la semiampiezza dell'errore di risoluzione diviso radice 3, cio\u00e8:\n\"Nota\". Nel caso espresso sopra, l'incertezza \u00e8 espressa con un coefficiente di confidenza \"1\" (pari a circa il 68 % dei casi); ma, normalmente, nei documenti le incertezze vengono espresse con coefficiente di confidenza \"2\" (pari a circa il 95 % dei casi)."}
{"id": "589071", "revid": "486946", "url": "https://it.wikipedia.org/wiki?curid=589071", "title": "Gmork", "text": ""}
{"id": "589073", "revid": "827882", "url": "https://it.wikipedia.org/wiki?curid=589073", "title": "La Marche de l'empereur", "text": "La Marche de l'empereur, pubblicato nel 2005, \u00e8 un album della cantautrice francese \u00c9milie Simon, colonna sonora del film \"La marcia dei pinguini\" (titolo originale \"La Marche de l'empereur\").\nIl lavoro di stesura dei brani inizi\u00f2 prima dell'incontro tra \u00c9milie Simon e Luc Jacquet (regista del film) ed alcuni erano gi\u00e0 basati sul tema del freddo e del ghiaccio."}
{"id": "589075", "revid": "125831807", "url": "https://it.wikipedia.org/wiki?curid=589075", "title": "Sandro Salvadore", "text": "Gi\u00e0 due volte campione d'Italia con la maglia del , divenne in seguito un \u00absimbolo\u00bb della , club con cui vinse altri tre Scudetti e di cui fu capitano; ruolo, quest'ultimo, ricoperto anche nella nazionale italiana, con la quale divent\u00f2 campione d'Europa nel 1968.\nBiografia.\nNato in una famiglia operaia del milanese, prima di intraprendere l'attivit\u00e0 calcistica a tempo pieno lavor\u00f2 in giovane et\u00e0 come falegname. Si diede il soprannome \"Billy\" in virt\u00f9 della sua ammirazione per Billy Wright, centromediano della nazionale inglese nel corso degli anni 1940 e 1950. Convol\u00f2 a nozze il 19 novembre 1962, il giorno dopo il suo primo Juventus-Milan da giocatore bianconero: \u00abmi sono sposato con l'occhio nero per una gomitata di Altafini. Mi hanno messo il fondotinta per nascondere la botta\u00bb. Dal matrimonio ebbe tre figlie e dieci nipoti. Una volta uscito dal mondo del calcio, si dedic\u00f2 alla conduzione di un'azienda agricola ad Asti, divenendo un piccolo produttore vinicolo.\nL'ultima apparizione pubblica fu a Torino, il 1\u00ba novembre 2006 allo stadio Olimpico, nel corso delle celebrazioni per il centonovesimo anniversario della . Mor\u00ec a sessantasette anni nella sua casa di Castiglione, una frazione dell'astigiano, nella notte fra il 3 e il 4 gennaio 2007, a causa di un arresto cardiaco.\nCaratteristiche tecniche.\nGiocatore.\n\u00abDifensore a tutto tondo\u00bb, debutt\u00f2 come libero, ruolo che interpret\u00f2 per larga parte della sua carriera, comandando le difese grazie al suo temperamento; col tempo venne schierato con successo anche come terzino o stopper. Dotato sul piano tecnico e fisico, si mostr\u00f2 inoltre avvezzo al gol grazie alle sue frequenti sortite offensive.\nFu suo malgrado il primo calciatore italiano a finire nell'occhio della magistratura ordinaria per la sua condotta di gara: all'inizio del 1962, da tesserato milanista, la pretura di Bari lo rinvi\u00f2 a giudizio e poi condann\u00f2 a una multa di 50 mila lire per l'intervento che, il precedente 25 dicembre 1960, aveva provocato la frattura del menisco al rivale barese Conti.\nCarriera.\nGiocatore.\nClub.\nMilan.\nCrebbe calcisticamente nel , compagine della sua citt\u00e0, dove entr\u00f2 sedicenne nelle file delle giovanili insieme all'altra promessa Giovanni Trapattoni; dal fisico inizialmente minuto e deperito, Salvadore venne preso sotto l'ala protettiva di Gipo Viani, appena divenuto direttore tecnico dei rossoneri, il quale si adoper\u00f2 perch\u00e9 il ragazzo, dapprima scartato proprio per la sua gracile costituzione fisica, venisse ugualmente aggregato al vivaio: \u00abViani disse all'allenatore: \"questo qui per quindici giorni lo facciamo mangiare da noi, poi lo riproviamo e vediamo\". Venni portato al Milan e per due settimane mi nutrirono loro, pranzo e cena. Riprovai. Mi presero. Due anni dopo ero in Serie A\u00bb.\nEsord\u00ec nel ruolo di centromediano della squadra meneghina nel campionato 1958-1959, scendendo in campo per la prima volta il 21 settembre 1958. Cos\u00ec ricord\u00f2 il suo primo contratto da professionista: \u00ababbiamo litigato un po', Viani e io, poi lui mi ha detto: \"ti do il doppio di quello che guadagna tuo padre alla Pirelli\". Lo dissi al mio pap\u00e0 che non ci pens\u00f2 due volte: \"ma firma, dai! Guadagni il doppio di me e invece di lavorare quarantott'ore alla settimana devi solo giocare a pallone\". Firmai\u00bb.\nTitolare dopo due stagioni, sotto alla Madonnina conquist\u00f2 due Scudetti, alla stagione d'esordio e nell'ultima disputata coi rossoneri, quella del 1961-1962. Tuttavia, emersero ben presto i problemi tattici circa un dualismo con Cesare Maldini: con caratteristiche molto simili sia sul piano del gioco che dei movimenti in campo, entrambi ambivano al ruolo di libero nella formazione milanese. L'allenatore Viani privilegi\u00f2 il pi\u00f9 esperto Maldini, relegando di conseguenza il pi\u00f9 giovane Salvadore a compiti di marcatura che per\u00f2 non lo esaltavano, sentendosi lui stesso non adatto al ruolo.\nLa difficile convivenza tra i due venne risolta dalla societ\u00e0 nell'estate 1962 quando, destando non poco clamore, Salvadore fu ceduto a sorpresa alla nell'ambito di uno scambio di mercato con l'ala Mora: \u00abero stato ai mondiali in Cile e al termine, con il Milan, avevamo una tourn\u00e9e in Sudamerica. Stavo per entrare in campo a Buenos Aires quando \u00e8 arrivato il cablo con la notizia dello scambio tra me e Mora. Fu Rocco a dirmelo: \"guarda non puoi giocare, non sei pi\u00f9 dei nostri. Sei della Juve\"\u00bb.\nViani, colui che a suo tempo aveva dato fiducia al sedicenne Salvadore, motiv\u00f2 la cessione: \u00abavevamo due paia di pantaloni, Salvadore e Maldini, ne abbiamo dato via uno in cambio di una giacca, Mora. Adesso disponiamo di un vestito completo\u00bb. Parole che non vennero accolte di buon grado dal fresco ex rossonero: \u00abil ragionamento funzionerebbe, se non fosse che si \u00e8 tenuto i pantaloni vecchi. Poteva tenersi quelli nuovi da abbinare alla giacca nuova, cos\u00ec avrebbe avuto un vestito veramente bello\u00bb. Lasci\u00f2 la sua squadra d'origine dopo quattro annate e 72 incontri in massima serie.\nJuventus.\n1962-1969.\nAll'ombra della Mole, il nuovo acquisto divenne immediatamente titolare, andando a fare coppia nella retroguardia juventina con Ernesto Castano.\nQuesto sino alla stagione 1964-1965 quando arriv\u00f2 a Torino il tecnico Heriberto Herrera, profeta del credo tattico del \"movimiento\", con cui il difensore non ebbe inizialmente un buon rapporto. L'allenatore paraguaiano volle riproporlo in marcatura fissa sull'avversario, come nell'esperienza milanista; Salvadore si ribell\u00f2 apertamente a questa scelta, tanto da finire relegato fuori dall\"undici\" titolare quando invece, contemporaneamente, in nazionale il CT Fabbri lo considerava un elemento inamovibile. Tempo dopo ebbe a dire sull'episodio: \u00ab\u00e8 un po' anacronistico dirlo in tempi in cui tutti contestano e, come vanno in panchina, fanno intervenire il procuratore e, magari anche l'avvocato. Comunque, il tempo mi diede ragione\u00bb. Al termine di quel tribolato campionato, in cui raggranell\u00f2 appena nove gettoni di presenza, arriv\u00f2 comunque la prima e unica Coppa Italia del giocatore, vinta dalla Juventus a spese della Grande Inter.\nNelle due annate seguenti il rapporto tra Salvadore e \"HH2\" and\u00f2 a migliorare pur se, nonostante la riconquista del posto in squadra, non pot\u00e9 comunque esprimersi nel ruolo a lui pi\u00f9 congeniale di regista difensivo. Nel torneo 1966-1967 il difensore si cuc\u00ec sul petto il suo terzo Scudetto, il primo di marca bianconera, giunto nel settantennio della societ\u00e0 torinese e rimasto nella memoria collettiva per il sorpasso in dirittura d'arrivo sull', maturato proprio nell'arco dei novanta minuti finali.\n1969-1974.\nAll'inizio della stagione 1969-1970, complice il precoce declino fisico del coetaneo Castano, eredit\u00f2 dal compagno di reparto la fascia di capitano della Juventus e, soprattutto, torn\u00f2 nuovamente a vestire i panni del libero; in campionato, dopo un avvio disastroso, i piemontesi risalirono la china e diedero filo da torcere al di Riva ma, nello scontro diretto di Torino del 15 marzo, proprio un dubbio fallo di Salvadore ai danni di \"Rombo di tuono\", fischiato da Lo Bello, permise ai sardi di pareggiare 2-2 e di rintuzzare gli attacchi juventini nei confronti dell'ormai prossimo titolo rossobl\u00f9.\nNei primi anni 1970, Salvadore guid\u00f2 comunque in campo i bianconeri alla riconquista dello Scudetto, arrivato per due volte nei campionati 1971-1972 e 1972-1973; nell'ultima stagione contribu\u00ec inoltre al raggiungimento della prima finale di Coppa dei Campioni nella storia della Juventus, persa a Belgrado contro gli olandesi dell', che rimarr\u00e0 per il giocatore il pi\u00f9 grande rimpianto sportivo: \u00aberavamo arrivati vicinissimi ormai a quella coppa, troppo vicini. Potevamo fare di pi\u00f9 ma purtroppo proprio in quella grande occasione la sorte ci volt\u00f2 le spalle\u00bb.\nIl difensore aveva gi\u00e0 conquistato coi piemontesi due finali europee, entrambe di Coppa delle Fiere, quella dell'edizione 1964-1965, che tuttavia salt\u00f2 poich\u00e9 impegnato con gli \"azzurri\", e l'ultima nella storia della manifestazione, nell'annata 1970-1971, entrambe dall'epilogo amaro per mano, rispettivamente, dei magiari del e degli inglesi del ; sempre nel 1973, altra delusione sar\u00e0 rappresentata dalla Coppa Intercontinentale, cui la Juventus partecip\u00f2 per la rinuncia degli ajacidi, persa contro gli argentini dell'.\nSalvadore rimase un baluardo della difesa bianconera per dodici stagioni, collezionando 453 presenze (331 in A, 56 in Coppa Italia, 65 in Europa e 1 in Intercontinentale) e 17 reti (15 in A, e 1 a testa in Coppa Italia e in Coppa delle Fiere), vincendo tre Scudetti e una coppa nazionale: \u00abavessero dovuto pagarmi a gettone, sarei costato un patrimonio alla societ\u00e0\u00bb.\n\u00c8 riconosciuto dal club piemontese come uno dei giocatori pi\u00f9 importanti della sua storia, omaggiato dal 2011 nella \"Walk of Fame\" bianconera allo Juventus Stadium, nonch\u00e9 tra i migliori interpreti juventini del ruolo di libero assieme a Gaetano Scirea, proprio colui a cui Salvadore pass\u00f2 simbolicamente il testimone e la casacca \"numero sei\" dopo il ritiro avvenuto al termine del campionato 1973-1974.\nNazionale.\nDebutt\u00f2 in maglia azzurra nel 1960, disputando con la nazionale olimpica il torneo calcistico dei Giochi di , in una nidiata di giovani promesse che comprendeva anche Bulgarelli, Rivera e Trapattoni.\nEsord\u00ec poi con la rappresentativa maggiore il 10 dicembre dello stesso anno, nell'amichevole di Napoli contro l' persa 1-2. Nel corso degli anni 1960, con l'Italia prese parte al in Cile e al in Inghilterra, in quest'ultimo caso coi gradi di capitano che aveva sfoggiato per la prima volta il 10 maggio 1963, in una sfida contro l' (1-1) giocata a Roma e valevole per le qualificazioni al .\nDopo un biennio di mancate convocazioni, in cui dovette peraltro cedere la fascia a Facchetti, Salvadore ritorn\u00f2 a vestire i colori nazionali in occasione della fase finale del che si disput\u00f2 in Italia, vincendo l'alloro continentale; non presente nell\"undici\" titolare che l'8 giugno affront\u00f2 la finale con la , terminata 1-1 dopo i tempi supplementari (all'epoca non erano previsti i tiri di rigore), riconquist\u00f2 il posto due giorni dopo in occasione della ripetizione, vinta stavolta 2-0 dagli azzurri: \u00abil commissario tecnico cap\u00ec di aver sbagliato qualcosa e corresse la formazione, azzeccando le mosse giuste, dal sottoscritto in difesa, al tandem Riva-Anastasi in attacco. I goal di Gigi e Pietruzzu ci diedero il trionfo. Una notte magica, indimenticabile, con lo stadio Olimpico e l'Italia in delirio\u00bb.\nIn totale, fino al 1970 vest\u00ec per 36 volte la casacca della rappresentativa maggiore, di cui 17 con la fascia al braccio. Nello stesso anno pose bruscamente fine alla sua esperienza in azzurro, quando in -Italia (2-2) del 21 febbraio a Madrid, incapp\u00f2 in due autoreti nel giro di due minuti (23' e 25'): \u00abil giorno pi\u00f9 brutto della mia carriera. In realt\u00e0, feci solo un autogoal, sull'altro non toccai il pallone, ma me lo attribuirono lo stesso\u00bb. La negativa prova gli precluse, di fatto, la partecipazione al in Messico, escluso dal commissario tecnico Valcareggi che gli prefer\u00ec, ironia della sorte, l'autogoleador per antonomasia Niccolai. Rimase quella, per Salvadore, l'ultima presenza in Nazionale.\nEbbe globalmente, per diversi motivi, un rapporto complicato con la maglia azzurra, che tuttavia cerc\u00f2 sempre e orgogliosamente d'indossare: \u00abeffettivamente la nazionale \u00e8 qualcosa di pi\u00f9 del campionato a patto per\u00f2 che il risultato sia legato ad un traguardo. Le amichevoli, insomma, non mi andavano. Io raggiunsi il massimo del rendimento proprio quando i responsabili della nazionale si dimenticarono di me\u00bb.\nAllenatore.\nDopo il ritiro dall'attivit\u00e0 agonistica, lavor\u00f2 per qualche anno come allenatore nel vivaio della , avendo in seguito anche delle brevi esperienze sulle panchine semiprofessionistiche di e . Negli anni 1990 svolse poi il ruolo di tecnico per formazioni giovanili della provincia astigiana."}
{"id": "589079", "revid": "767487", "url": "https://it.wikipedia.org/wiki?curid=589079", "title": "Il cervello di Frankenstein", "text": "Il cervello di Frankenstein (\"Bud Abbott Lou Costello Meet Frankenstein\") \u00e8 un film commedia del 1948. \u00c8 il primo in cui Gianni e Pinotto incontrano personaggi famosi del cinema horror. In questa pellicola recitano Bela Lugosi nel ruolo di Dracula, Glenn Strange come il mostro e Lon Chaney Jr. come l'uomo lupo.\nIl film \u00e8 stato incluso nel 2001 dalla Biblioteca del Congresso degli Stati Uniti nella lista di quelli \"culturalmente significativi\" e incluso nel National Film Registry. Nel 2000 l'AFI lo ha inserito al 56\u00ba posto nella classifica delle cento migliori commedie americane di tutti i tempi.\nTrama.\nGianni e Pinotto lavorano in un'agenzia di consegna di pacchi e ricevono due casse da consegnare alla \"Casa degli orrori\". Pinotto riceve una telefonata da Londra e un uomo lo prega di non consegnare n\u00e9 tanto meno aprire le due casse. Durante la telefonata, l'uomo si trasforma in un lupo mannaro. Pinotto non presta attenzione all'avvertimento e non riferisce l'episodio neanche a Gianni. Portati le casse a destinazione, i due aprono la prima. Mentre Gianni sta scaricando l'altra cassa, Pinotto scopre che il conte Dracula non \u00e8 un manichino come avevano creduto e non \u00e8 neanche morto! Gianni ovviamente non crede al compagno e insieme aprono l'altra cassa, ma il contenuto di essa viene visto solo da Pinotto (il mostro di Frankenstein). Mentre Gianni \u00e8 fuori a parlare con il proprietario del locale, Pinotto assiste alla \"resurrezione\" del mostro da parte di Dracula e i due se ne vanno. Il proprietario (il sig. McDougal) pensa che i corpi siano stati rubati da Gianni e Pinotto che sono costretti a trascorrere una notte in cella prima che un'investigatrice paghi la cauzione per poter pedinare Pinotto.\nUna volta tornati in albergo, bussa alla loro porta l'uomo di Londra che spiega ai due come stanno le cose, ma viene creduto solo da Pinotto. L'uomo li prega, inoltre, di chiudere a chiave la sua porta dall'esterno. Pinotto fa come gli viene detto e l'uomo, Larry Talbot, si trasforma nuovamente in un uomo lupo. Il giorno dopo ricevono la visita dell'investigatrice che finge di essere interessata a Pinotto per poterlo seguire alla festa che si terr\u00e0 quella sera in casa della ragazza di Pinotto (la dottoressa Sandra Mornay). Una volta che la donna \u00e8 uscita i due vanno ad aprire la camera di Larry e trovano tutto sottosopra. A questo punto l'uomo spiega tutto ai due che non credono a una parola di quello che hanno sentito.\nIntanto Sandra ha incontrato il conte Dracula, il quale le ha offerto un'ingente somma di denaro per modificare il mostro in modo tale che non si rivolti contro il padrone. Sandra gli pu\u00f2 essere d'aiuto perch\u00e9 \u00e8 entrata in possesso del manoscritto del Dr. Frankenstein e ha invitato Pinotto per quella sera (con la scusa di un ballo in maschera) per poter usare il suo cervello.\nLa sera si recano al castello della dottoressa Gianni, Pinotto e Joan (l'investigatrice). Quando i tre arrivano, trovano ad accoglierli un assistente della dottoressa, il dottor Stevens, che va subito a chiamare Sandra. Insieme alla padrona di casa scende il conte Dracula (che Pinotto non riconosce). Mentre Sandra e Joan si stanno truccando, Gianni e Pinotto decidono di ispezionare il castello cominciando dai sotterranei. L\u00ec Pinotto incontra sia il mostro che il conte ma, per una serie di sfortunate circostanze, non riesce a farli vedere a Gianni che ancora non crede alla sua storia.\nNel frattempo le due donne si scoprono a vicenda le identit\u00e0 segrete ma fanno finta di niente. Una volta che si sono riuniti tutti e che si \u00e8 pronti per uscire, Sandra finge di accusare un mal di testa improvviso e decide di rimanere a casa. Il conte per\u00f2 non \u00e8 contento di questa decisione e, dato che non riesce a convincerla, la morde. Quando tutti giungono finalmente al parco (Stevens compreso), Gianni e Pinotto incontrano Larry che continua nel tentativo di convincere Gianni che Dracula esiste. Il conte e Joan intanto sono scomparsi e i tre si mobilitano per salvare la ragazza. Purtroppo \u00e8 una notte di luna piena e Larry si trasforma nuovamente e perseguita Pinotto. Quest'ultimo alla fine viene catturato dal conte che, davanti agli occhi di Gianni, si trasforma in pipistrello. A questo punto Gianni torna da Larry (che nel frattempo era ritornato normale) e insieme vanno alla residenza di Sandra. Il loro malvagio piano \u00e8 quasi giunto al termine ma Gianni e Larry arrivano in tempo per salvare il loro amico. \u00c8 (stranamente) un'altra notte di luna piena e Larry ridiventa lupo e innesca una furibonda battaglia con il conte Dracula; i due finiranno col precipitare insieme in un precipizio. Durante la battaglia tra i due, si sveglia il mostro di Frankenstein che insegue Gianni e Pinotto. I due scappano verso il molo e il mostro viene fermato da Stevens che gli d\u00e0 fuoco. Le battute finali del film (\"non illudetevi: la vita \u00e8 piena di sorprese: permettete che mi presenti? sono l'Uomo Invisibile\") fanno capire che ci sar\u00e0 un seguito a questo film (ossia \"Gianni e Pinotto contro l'uomo invisibile\").\nProduzione.\nIl film era originariamente intitolato \"The Brain of Frankenstein\", ma questo titolo fu cambiato durante la lavorazione perch\u00e9 dava l'idea di un film horror serio e non capitalizzava sull'associazione con Abbott e Costello. Notoriamente Costello odiava il copione, e disse che sua figlia di cinque anni avrebbe sicuramente saputo fare di meglio, ma in seguito si ricredette con l'avanzare delle riprese.\nDurante le riprese del film, Glenn Strange trovava talmente divertente la faccia di Pinotto che si dovettero interrompere alcune scene per le sue risate. Ci furono anche molte lotte con le torte, ma Bud e Lou rispettarono il trucco fatto ai tre mostri e non ne tirarono mai verso di loro. Non esistono prove certe che Boris Karloff sia mai stato approcciato per interpretare il mostro di Frankenstein nel film, sebbene egli abbia aiutato la promozione dello stesso apparendo in molte foto promozionali, inclusa una dove indica il manifesto del film fuori da un cinema di New York. Nella scena dove il Mostro getta Sandra attraverso una vetrata del laboratorio, Glenn Strange inciamp\u00f2 su un cavo e si ruppe una caviglia. Lon Chaney Jr., che aveva interpretato il mostro ne \"Il terrore di Frankenstein\", lo sostitu\u00ec per questa breve scena. Il budget iniziale stanziato per la realizzazione del film era di dollari ma venne sforato di ulteriori dollari. Abbott &amp; Costello furono pagati dollari.\nQuesta fu solo la seconda apparizione di Bela Lugosi nel ruolo di Dracula. All'inizio per questa parte era stato preso in considerazione Ian Keith, che era gi\u00e0 stato considerato anche per \"Dracula\" del 1931. Lugosi interpret\u00f2 altri vampiri in carriera, ma mai riprendendo direttamente il ruolo che gli aveva dato la celebrit\u00e0 nel 1931.\nNel film \u00e8 presente una scena in cui \u00e8 contraddetto un aspetto tipico del mito di Dracula: quando quest'ultimo morde Sandra, si vede chiaramente il suo riflesso allo specchio, anche se i vampiri, secondo la tradizione, non hanno un riflesso."}
{"id": "589080", "revid": "247222", "url": "https://it.wikipedia.org/wiki?curid=589080", "title": "Echichens", "text": "Echichens (toponimo francese) \u00e8 un comune svizzero di 2\u00a0642 abitanti del Canton Vaud, nel distretto di Morges.\nStoria.\n 2011 ha inglobato i comuni soppressi di Colombier, Monnaz e Saint-Saphorin-sur-Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "589081", "revid": "121114689", "url": "https://it.wikipedia.org/wiki?curid=589081", "title": "Cerqueto", "text": "Cerqueto \u00e8 una frazione del comune di Marsciano (PG).\nIl paese si sviluppa lungo la strada statale \"marscianese della collina\" (311 m s.l.m.), che unisce Marsciano a Perugia percorrendo le cime delle colline occidentali della media Valtiberina, spartiacque con la Valle del Nestore. Dopo Spina \u00e8 la frazione pi\u00f9 popolosa del comune con 604 residenti \nStoria.\nIl nucleo originale del paese risale al XII secolo; il toponimo \"Cerquetum\" potrebbe derivare da \"cerqua\", quercia, a causa del bosco che anticamente ricopriva la zona (ora praticamente scomparso), oppure dal latino \"circus\", per via della forma circolare del primigenio castello.\nTra il XV ed il XVI secolo il paese sub\u00ec parecchie devastazioni, ad opera degli eserciti imperiali di passaggio oppure a causa delle lotte intestine dei Baglioni per il controllo di Perugia.\nCelebri paesani sono stati il beato Giacomo da Cerqueto (morto nel 1366), monsignor Giulio Cicioni (1844-1923), fondatore del Museo di storia naturale arcivescovile di Perugia, e padre Mariangelo da Cerqueto, famoso in tutto il mondo come \"Frate indovino\", da cui il nome dell'omonimo calendario.\nEconomia e manifestazioni.\n\u00c8 indubbio che gran parte della celebrit\u00e0 del paese derivi dal nome di Frate Indovino, che ha cos\u00ec in qualche modo contribuito alla sua notoriet\u00e0. La posizione collinare, comunque, consente un buon sviluppo dell'agricoltura e della viticoltura.\nNel passato il paese era noto per la fabbricazione delle giugliaie, grandi cesti in vimini che venivano utilizzati per setacciare il grano."}
{"id": "589083", "revid": "1776051", "url": "https://it.wikipedia.org/wiki?curid=589083", "title": "Lonay", "text": "Lonay (toponimo francese) \u00e8 un comune svizzero di 2\u00a0528 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLonay \u00e8 servito dalla stazione di Lonay-Pr\u00e9verenges sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "589089", "revid": "92723", "url": "https://it.wikipedia.org/wiki?curid=589089", "title": "Compostela", "text": "La Compostela \u00e8 un documento religioso redatto in latino rilasciato dall'autorit\u00e0 ecclesiastica di Santiago di Compostela.\nCertifica il compiuto pellegrinaggio alla tomba dell'Apostolo San Giacomo.\nNel medioevo era un documento molto importante, perch\u00e9 il pellegrinaggio era una forma legata allo scioglimento di voti o alla penitenza di peccati molto gravi. In alcuni casi il pellegrinaggio era anche una pena civile, cio\u00e8 il condannato veniva allontanato dalla comunit\u00e0 nella quale aveva commesso reati e riammesso solo dopo aver compiuto un pellegrinaggio di conversione.\nCondizioni per il rilascio della Compostela.\nIl certificato pu\u00f2 essere rilasciato solo a chi abbia percorso il Cammino per motivi religiosi e spirituali e che presenti una \"Credenziale\" che riporti testimonianze scritte (timbri) che attestino un percorso di almeno cento chilometri (200 se si \u00e8 in bicicletta). A coloro che lo percorressero per soli motivi culturali, sportivi o turistici viene rilasciato un attestato di percorrenza scritto, differentemente da quella per motivi religiosi, in lingua spagnola.\nNel pellegrinaggio moderno fanno fede i timbri apposti al \"passaporto del pellegrino\" rilasciato ed ottenibile nei punti di partenza pi\u00f9 frequentati e popolari (ad es. St. Jean Pied de Port per il cammino francese). Sono richiesti almeno due timbri per ogni giorno di cammino, che vengono rilasciati da molti locali, negozi, pensioni, alberghi e luoghi storici vicini al cammino (chiese e cappelle), per i pellegrini che decidono di compiere solo gli ultimi 100 km di un Cammino Giacobeo.\nLa compostela viene rilasciata dall'ufficio del pellegrino, posto nella zona retrostante a destra della cattedrale."}
{"id": "589093", "revid": "27406", "url": "https://it.wikipedia.org/wiki?curid=589093", "title": "Limite (frazione)", "text": ""}
{"id": "589094", "revid": "161374", "url": "https://it.wikipedia.org/wiki?curid=589094", "title": "SS 38 dello Stelvio", "text": ""}
{"id": "589095", "revid": "1543377", "url": "https://it.wikipedia.org/wiki?curid=589095", "title": "Vito Cascio Ferro", "text": "Biografia.\nPrimi anni.\nVito Cascio Ferro nacque a Palermo il 22 gennaio del 1862 da una povera famiglia contadina. Ancora bambino, si trasfer\u00ec con la famiglia a Bisacquino, in provincia di Palermo, poich\u00e9 Accursio Cascio Ferro, il padre, era stato assunto come campiere presso il locale feudo Santa Maria del Bosco di propriet\u00e0 dei \"baroni Inglese\".\nNel 1884 Cascio Ferro venne accusato di estorsione e incendio doloso, venendo prosciolto per insufficienza di prove. Nel 1892, milit\u00f2 nelle file del Fascio contadino di Bisacquino, riuscendo in seguito a diventarne anche dirigente, ma a causa della dura repressione attuata dal Ministro dell'interno Francesco Crispi nei confronti dei Fasci siciliani si trov\u00f2 costretto ad abbandonare la Sicilia, cercando rifugio in Tunisia nel 1894. Tornato a Bisacquino poco tempo dopo, Cascio Ferro riusc\u00ec a far fortuna imbastendo una flottiglia di pescherecci per lo smercio in Tunisia del bestiame rubato lungo il territorio della provincia di Palermo; fece quindi richiesta per entrare a far parte del \"Circolo dei Civili\" di Bisacquino, frequentato dai locali proprietari terrieri, ma la sua domanda d'iscrizione venne respinta all'unanimit\u00e0. Allora Cascio Ferro entr\u00f2 all'interno della sede del circolo in groppa al suo asino, minacciando pubblicamente i presenti, per dimostrare il suo potere.\nNel 1898 Cascio Ferro venne arrestato per il rapimento della \"baronessina Clorinda Peritelli di Valpetroso\" e sub\u00ec una condanna di tre anni. Una volta scontata la pena, nell'agosto del 1901 si rec\u00f2 a Le Havre, in Francia, per imbarcarsi sulla nave \"La Champagne\" diretta per gli Stati Uniti d'America.\nSoggiorno negli Stati Uniti e l'omicidio di Petrosino.\nCascio Ferro giunse a Ellis Island, nel New Jersey, il 30 settembre del 1901. Trovato alloggio presso la sorella Francesca e il cognato a Manhattan (New York), si un\u00ec ben presto alla cosca di estorsori e falsari capeggiata da Giuseppe Morello e dai suoi fratellastri Vincenzo, Nicola e Ciro Terranova, mafiosi originari di Corleone, che lo coinvolsero nelle attivit\u00e0 della \u00abMano Nera\u00bb, attivit\u00e0 che consistevano in estorsioni all'interno della comunit\u00e0 italiana di Little Italy, accompagnate da sfregi, danneggiamenti e minacce di morte per tutti coloro che rifiutavano di pagare loro il \u00abpizzo\u00bb e di acquistare i dollari falsi stampati dalla loro banda. Nel 1902 Cascio Ferro, assieme ad altri tre associati, venne tratto in arresto dai servizi segreti statunitensi per contraffazione di banconote, ma non venne condannato perch\u00e9 riusc\u00ec a procurarsi un alibi.\nNel 1903 il detective italo-americano Joe Petrosino sospett\u00f2 Cascio Ferro di essere uno dei responsabili del famigerato \u00abdelitto del barile\u00bb (il corpo orribilmente sfigurato del mafioso siciliano Gaspare Candella, membro della banda di Giuseppe Morello, fu trovato chiuso in un barile abbandonato in una strada), ma Cascio Ferro riusc\u00ec a sfuggire all'arresto scappando dapprima a New Orleans, in Louisiana, e poi l'anno successivo in Sicilia.\nNel 1909, quando Petrosino venne assassinato a Palermo nella centrale Piazza Marina, Cascio Ferro fu sospettato di essere stato l'autore dell'omicidio. Infatti, quando fu tratto in arresto, gli fu trovata addosso una fotografia di Petrosino, ma l'accusa decadde a causa dell'alibi fornitogli dall'onorevole Domenico De Michele Ferrantelli, deputato di Bivona, di cui Cascio Ferro era il pi\u00f9 importante capo-elettore. L'onorevole afferm\u00f2 che nel momento in cui Petrosino fu ucciso, Cascio Ferro era ospite in casa sua.\nNel 2014, dopo oltre un secolo dall'assassinio del detective, alcune intercettazioni telefoniche svolte nell'ambito di una pi\u00f9 vasta operazione di polizia hanno confermato il coinvolgimento di Cascio Ferro quale mandante dell'omicidio Petrosino e di Paolo Palazzotto quale esecutore.\nDeclino e morte.\nNel 1923 il sottoprefetto di Corleone segnal\u00f2 Cascio Ferro al Ministero dell'interno come \u00abuno dei peggiori pregiudicati, capacissimo di commettere ogni delitto\u00bb.\nIl 1\u00ba maggio del 1926 il Servizio Interprovinciale di Pubblica Sicurezza, creato dal \u00abprefetto di ferro\u00bb Cesare Mori per arrestare i sospetti mafiosi, rastrell\u00f2 la zona che include Bisacquino, Corleone e Contessa Entellina, arrestando 150 persone sospette, tra cui Cascio Ferro che fu accusato di omicidio. In un primo momento egli riusc\u00ec ad ottenere la libert\u00e0 su cauzione ma fu arrestato di nuovo nel 1928 a Sambuca di Sicilia, comune dell'agrigentino, e tradotto nel carcere di Sciacca. Nel 1930 la Corte d'Assise di Agrigento lo condann\u00f2 all'ergastolo per omicidio.\nVito Cascio Ferro mor\u00ec di stenti durante i bombardamenti dell'estate del 1943, nel carcere di Pozzuoli (NA).\nTelevisione.\nNel 1972 la RAI trasmise il seguitissimo sceneggiato \"Joe Petrosino\", per la regia di Daniele D'Anza, in cui il personaggio di Vito Cascio Ferro fu interpretato dall'attore messinese Massimo Mollica.\nNel 2012 la RAI trasmise lo sceneggiato in due puntate \"Cesare Mori - Il prefetto di ferro\", in cui la parte di don Vito fu interpretata dall'attore tarantino Cosimo Cinieri."}
{"id": "589096", "revid": "1123126", "url": "https://it.wikipedia.org/wiki?curid=589096", "title": "Acarigua", "text": "Acarigua \u00e8 una citt\u00e0 del Venezuela nordoccidentale nello stato di Portuguesa.\nHa circa 147.000 abitanti ed \u00e8 stata fondata il 29 settembre del 1620 in corrispondenza di un insediamento indigeno omonimo. \nLa citt\u00e0 \u00e8 un importante centro commerciale nella regione dei \"llanos\", i principali prodotti sono la canna da zucchero, il cotone, il granturco ed il riso.\nSi segnalano anche segherie e caseifici."}
{"id": "589098", "revid": "2220366", "url": "https://it.wikipedia.org/wiki?curid=589098", "title": "Pisterzo", "text": "Pisterzo \u00e8 una frazione del comune italiano di Prossedi, nella provincia di Latina, nel Lazio.\nDescrizione.\nClassico esempio di citt\u00e0 medioevale, Pisterzo \u00e8 un piccolo paese in provincia di Latina situato nella zona montuosa degli Ausoni e sovrastante la vallata dell'Amaseno da cui si ergono i Monti Lepini, a 466 m s.l.m. Conta circa un'ottantina di abitanti ma l'estate si riempie di vacanzieri che amano stare in tranquillit\u00e0 e in luoghi freschi. Visto dall'alto il centro abitato ha una perfetta forma a ferro di cavallo.\nEtimologia del nome.\nIl significato del nome Pisterzo \u00e8 piuttosto controverso, dal fascino antico, scritto in alcuni documenti \"Bisterzo\", in altri \"Pistercio\" o \"Pistezzo\", ma nel documento pi\u00f9 antico \u00e8 riportato come \"Prius Tertium\", che tradotto significa il \"Primo dei Tre\". Esso dovrebbe intendersi come il primo dei tre castelli fondato nella Vallata dell'Amaseno.\nStoria.\nLe origini.\nI primi cenni storici di Pisterzo risalgono al 1125, come testimonia il \"Chronicon Fossae Novae\", dove con il nome di Terno o Terzo ne viene ricordata la distruzione ad opera delle truppe papali di Onorio II; in quell'anno ricorre anche per la prima volta il nome di Tertium. Tra il 1028 al 1125 venne a formarsi gradualmente il piccolo agglomerato urbano collocandosi a fianco di Prossedi, definita Castrum nel 1027 e di S. Croce, divenuta successivamente Rocca Secca.\nL'ubicazione dell'allora Terzo era presso la Valle dell'Amaseno, in posizione del tutto diversa dell'attuale e, a testimonianza di ci\u00f2, \u00e8 tuttora presente la \u201cTorre de Pineis\u201d, presso cui si ritiene esistesse Terzo (o Terno). Negli anni a seguire la Valle dell'Amaseno continu\u00f2 a registrare il passaggio di eserciti imperiali, papali e normanni, rispetto ai quali emerse la presenza dei vassalli dei signori di Ceccano, i quali strinsero alleanze con i vari contendenti del momento. Furono loro a sottomettere diversi centri della zona, tra cui Terzo. Sotto la dinastia dei Ceccano e precisamente di Landolfo figlio di Giovanni, il nome Terzo venne cambiato in Pisterzo e la sua nuova collocazione urbana divenne quella attuale. Ma con il decadimento dei conti di Ceccano, inizi\u00f2 anche per Pisterzo un periodo buio. Nel 1425, con l'elezione di Papa Martino V, Ildebrandino dei Conti di Valmontone ne divenne nuovo feudatario. Nel 1478 Pisterzo perviene a Federico, abate di San Gregorio dell'Urbe, che nel 1534 lo trasferisce alla famiglia Chigi di Siena, la quale 10 anni dopo, esattamente il 9 aprile del 1544, cede il feudo a Luca Massimo, sotto cui il paese conobbe un periodo di rinascita. Nel 1600, Camillo Massimo, fece costruire in Pisterzo la nuova chiesa di S. Michele Arcangelo. (restaurata nel periodo 1720-1724 e riedificata nel 1924 in seguito ad un incendio avvenuto nel 1921). Il 28 aprile del 1762, Francesco Camillo Massimo vendette il feudo di Pisterzo al marchese Angelo Gabrielli, il quale ottenne nello stesso anno dal Papa Clemente XIII l'erezione del feudo a principato di cui fece parte anche Prossedi e Rocca Secca. Terminata l'epopea feudale, Pisterzo diverr\u00e0 appodiato da prima a San Lorenzo (Amaseno) e successivamente a Prossedi, sino all'applicazione del regio decreto 5928/1870 e della legge del 18 agosto 1870, in cui cesser\u00e0 di esistere la figura degli appodiati. A Pisterzo non resta altro che essere assorbito dal comune di Prossedi, di cui diventa frazione. Nel 1925, viene installata l'energia elettrica. Nel 1934, con la creazione della provincia di Littoria (dal 1946 Latina), Pisterzo insieme con Prossedi, entreranno a far parte della 93\u00aa provincia italiana. Nel 1954 venne collegato il piccolo centro con la vallata attraverso la costruzione della strada. Altra importante opera pubblica fu realizzata nel 1964 con l'acquedotto. La posizione collinare, che in precedenza tanto giov\u00f2 a Pisterzo isolandolo da tutte le guerre della vallata sottostante, in seguito ne blocc\u00f2 la crescita e lo sviluppo, rivelandosi un handicap pesantissimo. La difficolt\u00e0 di ricavare aree edificabili, l'impossibilit\u00e0 pressoch\u00e9 assoluta di erodere territorio alla collina da destinare all'agricoltura, la mancanza di collegamenti stradali sufficientemente agibili, contribu\u00ec a quell'emigrazione oceanica che raggiunse il culmine negli anni 50-60. In seguito, sempre negli anni '60, l'emigrazione \u00e8 proseguita verso citt\u00e0 italiane come Latina e Roma, conducendo cos\u00ec il paese ad un inevitabile spopolamento\nSeconda guerra mondiale: il bombardamento di Pisterzo (Maggio 1944).\nA seguito del bombardamento, la popolazione che ancora non si era rifugiata in montagna, fu presa dal panico. Fu convinta per\u00f2 a rimanere in loco da un giovane di circa venticinque anni, il quale si affannava a ripetere che era meglio rimanere in paese e che l'episodio non si sarebbe pi\u00f9 ripetuto. All'arrivo degli alleati in paese, lo stesso giovane vestito da ufficiale statunitense, salut\u00f2 gli amici di Pisterzo e se and\u00f2 con le truppe alleate rivelando la sua identit\u00e0. Fino a quel momento era stato ospitato come sfollato in una casa all'ingresso del paese, ed invece era membro dei servizi di informazioni dell'esercito alleato inviato alle spalle della linea tedesca di Cassino per controllare e riferire i movimenti dei nemici. Evidentemente, tramite una trasmittente, era in contatto con l'esercito alleato ed \u00e8 per questo motivo che si era affrettato a dire alla popolazione di Pisterzo che l'errore del bombardamento non si sarebbe ripetuto.\nEmigrazione oceanica.\nUno dei momenti pi\u00f9 tormentati e dolorosi della comunit\u00e0 di Pisterzo \u00e8 costituito dal fenomeno dell'emigrazione. La mancanza di lavoro e le cattive condizioni economiche spinsero molte famiglie a lasciare il proprio paese alla ricerca di un futuro migliore e pi\u00f9 stabile. La prima emigrazione avvenne tra il 1908 e il 1914. Molti pisterzani, immigrati in Canada e stanziatisi nel nord dell'Ontario, nelle varie localit\u00e0 come Sudbury, North Bay, Capreol, Timmins e Thunder Bay, iniziarono a svolgere lavori pesanti, come nelle miniere e nelle ferrovie, ma che permisero loro di vivere e guadagnare abbastanza da poter mantenere le proprie famiglie rimaste in Italia. Una seconda ondata migratoria dei capi famiglia avvenne nel 1948/49 e nel 1956/57 e, a differenza del fenomeno precedente, anche i nuclei familiari furono richiamati in Canada determinando la diminuzione demografica, lo spopolamento del centro abitato e l'abbandono dei terreni. In quegli anni, una delle principali destinazioni degli emigrati, fu la citt\u00e0 di Toronto (tuttora vi \u00e8 la pi\u00f9 grande comunit\u00e0 italiana presente in Canada). I pisterzani si stabilirono maggiormente nelle zone della Contea di Dufferin, St. Clair, Jane-Sheppard e Woodbridge. Trovarono nuove occupazioni e progredirono sempre di pi\u00f9, lavorando nell'edilizia, nel commercio, altri operarono nell'industria, raggiungendo cos\u00ec una buona condizione di vita e ritagliandosi un piccolo spazio all'interno del panorama Canadese, contribuendo al miglioramento economico dello stesso. I giovani pisterzani sono brillantemente inseriti nella societ\u00e0 canadese, frequentano universit\u00e0 e tra loro annoverano anche degli ottimi professionisti. Al fine di preservare le tradizioni e la cultura pisterzana, nel 1980, a Toronto, fu fondato il \u201cThe Pisterzo Social and Cultural Club\u201d. In italia, nel frattempo, lo spazio vuoto lasciato dai Pisterzani immigrati in Canada, fu colmato da nuove famiglie limitrofe al paese, le quali acquistanoro case e terreni degli emigrati. Molte di queste abitazioni, divennero, in seguito, una seconda casa di gente proveniente da Latina, da Priverno e da Roma. In Agosto ha luogo il Toronto Party, dedicato al ritorno nella terra natale dei cittadini pisterzani emigrati in Canada.\nMonumenti e luoghi d'interesse.\nTradizioni e folclore.\nLa festa patronale di San Michele Arcangelo viene celebrata la terza settimana di Agosto, caratterizzata da una processione e all\u2019insegna delle tradizioni culturali, religiose e culinarie.\nCultura.\nMusica.\nNel 1912 nacque in Pisterzo la Scuola Musicale ad opera del Maestro Paterniano Licati. Il 6 giugno del 1913 venne inaugurata ufficialmente la \"Societ\u00e0 Bandistica San Michele Arcangelo\".\nEconomia.\nAgricoltura e pastorizia.\nAgricoltura e pastorizia hanno rappresentato le attivit\u00e0 economiche principali del paese fino all'ultimo dopoguerra. \nInfrastrutture e trasporti.\nStrade.\nIl 24 novembre del 1954, dopo due anni di lavori, venne inaugurata, dagli allora Ministri Andreotti e Campilli, la nuova strada che collega il centro abitato di Pisterzo con le cittadine limitrofe e in direzione di Latina e Frosinone, sostituendo la vecchia strada mulattiera. L'opera pubblica cost\u00f2 180 milioni di lire. La tarda realizzazione della rete di trasporto fu una delle cause che spinse i pisterzani ad emigrare per la mancanza di collegamento e che non diede loro la possibilit\u00e0 di sfruttare i nuovi posti di lavoro che vennero a crearsi nell'immediato dopoguerra a seguito del boom economico.\nSport.\nDal 2001 al 2012 si \u00e8 svolta una gara podistica su strada denominata \"Trofeo le 7 Minestre\" (la manifestazione prendeva il nome dalla tradizionale sagra), organizzata dall'Associazione Pro Loco Prossedi-Pisterzo e dall'ASD Atletica Latina, con il Patrocinio del Comune di Prossedi e con la collaborazione della UISP."}
{"id": "589100", "revid": "767487", "url": "https://it.wikipedia.org/wiki?curid=589100", "title": "Monnaz", "text": "Monnaz (, toponimo francese) \u00e8 una frazione di 372 abitanti del comune svizzero di Echichens, nel Canton Vaud (distretto di Morges).\nStoria.\nGi\u00e0 comune autonomo che si estendeva per 1,61\u00a0km\u00b2, nel 2011 \u00e8 stato accorpato al comune di Echichens assieme agli altri comuni soppressi di Colombier e Saint-Saphorin-sur-Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "589101", "revid": "123025876", "url": "https://it.wikipedia.org/wiki?curid=589101", "title": "Super Pang", "text": " \u00e8 un videogioco arcade di azione sviluppato e pubblicato dalla Mitchell Corporation nel 1990.\nSequel di \"Pang\", venne pubblicato da Capcom nel Nord America con il titolo Super Buster Bros..\nModalit\u00e0 di gioco.\nCome in \"Pang\" i protagonisti sono due ragazzi che devono cercare di distruggere alcune palle che rimbalzano sullo schermo intorno a loro usando varie armi: arpione semplice, doppio arpione, arpione fisso, mitragliatrice.\nVi sono due modalit\u00e0 di gioco:\nAll'inizio appaiono generalmente palle di grandezza notevole e ogni volta che una di esse viene colpita si divide in due palle di dimensioni minori che cominciano a rimbalzare in direzioni opposte. Quando una palla di dimensioni minime viene colpita, scompare del tutto. Oltre alle palle tradizionali, in alcuni livelli possono comparire palle di gomma che rimbalzano molto pi\u00f9 in alto delle palle normali, palle lampeggianti che si scindono in quattro una volta colpite, nonch\u00e9 strani solidi geometrici simili a gemme che non risentono della forza di gravit\u00e0 e che quindi rimbalzano per tutta l'area inquadrata. Il contatto con una palla o con una gemma fa perdere una vita. Quanto fin qui detto vale per entrambe le modalit\u00e0 di gioco.\nLivelli del World Tour Mode.\nNella modalit\u00e0 World Tour ci sono tre continenti o \"mondi\" (\"Worlds\": nell'ordine, Asia, Europa e Americhe) e 15 localit\u00e0, ognuna solitamente con un triplice scenario di giorno, tramonto e notte. Ogni schema termina dopo che sono state fatte scoppiare tutte le palle e le gemme. L'arma base \u00e8 l'arpione semplice, sostituibile eventualmente con l'arpione fisso, col doppio arpione o con la mitragliatrice, proprio come in \"Pang\".\nAppaiono inoltre alcuni animaletti - uccelli e pesci volanti - che impediscono al protagonista di sparare per alcuni secondi se gli vanno addosso. I draghetti possono invece essere d'aiuto mangiando le palle, al pari dei granchi per \"Pang\", e quindi \u00e8 consigliabile risparmiarli; nello scenario diurno di Londra il giocatore dovr\u00e0 per\u00f2 cercare di stordire i draghetti con una delle armi-arpioni per poi scaraventarli contro le palle racchiuse in due caselle, unico modo possibile per la loro eliminazione guadagnando punti (la mitragliatrice \u00e8 dunque inadatta allo scopo). Non si ottengono punti invece quando i draghetti mangiano palle e gemme.\nLe vite a disposizione sono 3, aumentabili al raggiungimento di alcuni punteggi e anche se si distruggono determinate piattaforme (alcune delle quali invisibili). Si perde una vita in caso di contatto con palle e gemme oppure se scade il tempo a disposizione: in entrambi i casi il livello andr\u00e0 ripreso dall'inizio. Se si perdono tutte le vite \u00e8 possibile continuare il gioco inserendo un nuovo credito, ma non nell'ultima tappa. \nQuesta modalit\u00e0 di gioco prevede numerosi power up e bonus, molti dei quali gi\u00e0 presenti in \"Pang\", come la clessidra che rallenta la velocit\u00e0 di palle e gemme per alcuni secondi, la barriera protettiva, la dinamite che riduce palle e gemme ai minimi termini, la vita extra. In rarissime occasioni pu\u00f2 apparire una stella dorata: se viene presa, tutte le palle e le gemme del livello in corso andranno distrutte e si passer\u00e0 immediatamente a quello successivo.\nLivelli del Panic Mode.\nNel Panic Mode, invece, l'azione si protrae ininterrottamente per 99 livelli, sulla carta dunque senza pause, con palle e gemme che piovono dall'alto in continuazione; sono assenti gli animaletti. Il protagonista pu\u00f2 qui impiegare come arma solo il doppio arpione. Ogni tanto appare una palla speciale, contenente una sveglia e una stella alternatamente visibili a ogni rimbalzo: se la palla viene spaccata mentre si vede la sveglia, le altre palle e le gemme presenti nella schermata si bloccheranno per dieci secondi; se invece viene distrutta quando \u00e8 visibile la stella, l'area di gioco sar\u00e0 ripulita e il giocatore potr\u00e0 anche godere di una breve tregua. In questa modalit\u00e0 di gioco non ci sono limiti di tempo per il completamento dei livelli.\nAlla fine del livello 99 non appariranno pi\u00f9 nuove palle o gemme, e per completare il gioco baster\u00e0 eliminare quelle che rimangono, a meno che non si perda una vita (in tal caso lo schermo verr\u00e0 ripulito per qualche attimo, per poi riempirsi nuovamente, sia pure in numero limitato, di palle e gemme). \nLe localit\u00e0 che fanno da sfondo sono quelle gi\u00e0 viste in modalit\u00e0 World Tour nel loro scenario diurno, ma qui presenti solo in parte e caratterizzate oltretutto da un'inversione d'ordine: si comincia infatti dai Caraibi per arrivare fino alla Moschea Blu di Istanbul (saltando per\u00f2 Venezia, dato che per essa in World Tour si hanno solo le vedute al tramonto e di notte). Anche qui inizialmente le vite a disposizione sono 3, aumentabili al raggiungimento di determinati punteggi: se andranno perse tutte non sar\u00e0 per\u00f2 possibile riprendere il gioco con una nuova partita.\nColonna sonora.\nLe musiche portano la firma di Hiromitsu Takaoka, Tatsuya Nishimura, Minae Fujii.\nCloni.\nNe \u00e8 stata realizzata una versione open source chiamata \"Pang Zero\", con scenari totalmente diversi. La modalit\u00e0 Challenge sostituisce il World Tour Mode, mentre il Panic Mode presenta qui notevoli differenze, tra cui:"}
{"id": "589107", "revid": "110157", "url": "https://it.wikipedia.org/wiki?curid=589107", "title": "Pr\u00e9verenges", "text": "Pr\u00e9verenges (toponimo francese) \u00e8 un comune svizzero di 5\u00a0292 abitanti del Canton Vaud, nel distretto di Morges.\nGeografia fisica.\nPr\u00e9verenges si affaccia sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPr\u00e9verenges \u00e8 servito dalla stazione di Lonay-Pr\u00e9verenges sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "589116", "revid": "938", "url": "https://it.wikipedia.org/wiki?curid=589116", "title": "Filoimea Telito", "text": "Biografia.\nTelito \u00e8 stato l'ottavo Governatore generale delle Tuvalu, rappresentante la Regina Elisabetta II, succedendo al precedente governatore Faimalaga Luka il 15 aprile 2005, carica che ha conservato fino al 19 marzo 2010 quando si \u00e8 dimesso, venendo sostituito \"ad interim\" da Kamuta Latasi fino alla nomina di Iakoba Italeli come nuovo governatore generale.\nPrecedentemente \u00e8 stato un preside di scuola e pastore di una chiesa, era originario dell'isola di Vaitupu.\n\u00c8 morto a Vaiaku a causa di un attacco di cuore l'11 luglio 2011 ed \u00e8 stato sepolto a Funafuti tre giorni dopo. In segno di lutto tutte le attivit\u00e0 governative di Tuvalu sono state sospese il giorno del funerale."}
{"id": "589117", "revid": "104458", "url": "https://it.wikipedia.org/wiki?curid=589117", "title": "Vufflens-le-Ch\u00e2teau", "text": "Vufflens-le-Ch\u00e2teau (toponimo francese) \u00e8 un comune svizzero di 843 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVufflens-le-Ch\u00e2teau \u00e8 servito dall'omonima stazione sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "589118", "revid": "1543377", "url": "https://it.wikipedia.org/wiki?curid=589118", "title": "PS Company", "text": "La \u00e8 un'etichetta discografica indie giapponese gestita dalla manager . \u00c8 specializzata nel genere visual kei, ed ha finora prodotto esclusivamente questo tipo di artisti.\n\"PS COMPANY\" sta per \"Phonetically Syndacalism Company\", ma anche per il motto della label: \"Phalanx of Swash buckers Company?\"; dopo la fusione con la KING RECORDS la sigla \"PS\" sta per \"Peace &amp; Smile\". Il nome dell'etichetta viene spesso accorciato in Giappone in PSC o , dove \"kan\" \u00e8 un ideogramma scelto non per il suo significato (\"lattina\"), ma per il suono, uguale a quello delle prime due sillabe della pronuncia giapponese del nome della label, \u30d4\u30fc\u30a8\u30b9 \u30ab\u30f3\u30d1\u30cb\u30fc.\nStoria.\nL'etichetta nasce come indie nel 1998, creata, prodotta e gestita dalla manager Tomomi Ozaki, e debutta con il gruppo dei Du\u00e9 le quartz, che precedentemente incideva per la label Matina di Kisaki: i tour promozionali della band, svolti nel 2001 in giro per le live house di Tokyo sia da soli sia con altre band (anche di altre label), ebbero molto successo e consentirono all'etichetta di espandersi, facendosi conoscere sulle maggiori riviste del settore. Nel frattempo entrano a far parte della PS COMPANY altri gruppi come i Palette, gli Ash, i bis e gli Hanamuke: a parte i bis, che hanno cambiato etichetta, le altre tre band oggi non esistono pi\u00f9.\nNel 2002 i Due'le quartz si sciolgono, ma il chitarrista Miyabi decide di restare all'interno della PS COMPANY come solista, cambiando il proprio nome in miyavi; contemporaneamente firmano per la label i Kagrra, (che avevano gi\u00e0 conosciuto i Du\u00e9 le quartz durante i loro tour del 2001) ed i Gazette (anch'essi provenienti dalla label Matina, ed oggi conosciuti col nome di the GazettE). \u00c8 un periodo molto fecondo per la casa discografica, che opta per la pubblicazione di molti singoli, EP e mini-album (invece di album completi), manda in tour le proprie band insieme per aumentarne la notoriet\u00e0, ed apre il proprio sito web.\nNel 2004 entrano a far parte della PS COMPANY le band Kra ed alice nine., dal gusto musicale orientato verso l'oshare kei. Nel frattempo miyavi, l'artista pi\u00f9 celebre della label, firma un contratto con la major Universal per la sola distribuzione dei suoi dischi (la produzione completa resta quindi all'etichetta indie). Nel 2005 la PS COMPANY diventa parte della pi\u00f9 grande e famosa Free-Will, casa discografica di respiro internazionale, che incamera la compagnia come sua divisione. L'accordo commerciale si rivela per\u00f2 poco efficace, la PS COMPANY ed i suoi artisti si sentono oppressi e limitati: l'etichetta decide quindi di staccarsi dalla Free-Will, e dal 23 novembre dello stesso anno si lega invece fruttuosamente alla pi\u00f9 aperta KING RECORDS, che unite insieme generano l'etichetta cooperativa PS music (che sta per Peace &amp; Smile music).\nLa PS COMPANY gestisce attualmente cinque artisti principali (un solista e quattro gruppi) e due band emergenti, i SuG e gli SCREW (collocate all'interno del progetto \"Indie PSC\"), che fanno parte del gruppo dal 2007. In occasione dei periodici \"Peace &amp; Smile Carnival tour\", questi sette artisti si riuniscono su un solo palco per celebrare la loro etichetta. Con un messaggio d'addio sul suo blog, per\u00f2, miyavi ha annunciato che lascer\u00e0 la PS COMPANY dopo il concerto del 5 aprile 2009: si tratta per il cantante della fine di una collaborazione lavorativa durata dieci anni, e per l'etichetta della perdita dell'artista pi\u00f9 famoso e rappresentativo.\nPubblicazioni.\nDVD \"Peace &amp; Smile Carnival\".\nRegistrazione della performance live.\nRegistrazione della performance live tenutasi il 3 gennaio 2009.\nOpening act:"}
{"id": "589119", "revid": "85277", "url": "https://it.wikipedia.org/wiki?curid=589119", "title": "Wanda Marasco", "text": "Biografia.\nLaureata in Filosofia con Raffaello Franchini, ha frequentato il corso di regia all'Accademia d'Arte Drammatica Silvio D'Amico di Roma, sotto la direzione di Ruggero Jacobbi, divenuto poi suo amico e maestro, diplomandosi a pieni voti. \nOriginale poetessa, nonch\u00e9 amica del poeta Dario Bellezza, inizia a farsi conoscere con le sue prime raccolte gi\u00e0 tra i sedici e i vent'anni come una delle voci giovani pi\u00f9 interessanti e meglio definite nel talento visionario e moderatamente barocco, lungo una poetica dove la domanda metafisica e il plagio del negativo corrono in versi di notevole spessore.\nNel 1977 pubblica la raccolta \"Gli strumenti scordati\", e due anni dopo \"L'attrito agli specchi\".\nLe viene assegnato, intanto, nel 1978 il Premio per la poesia William Blake.\nDurante il periodo romano, a contatto col mondo teatrale accademico ha modo di scrivere un dramma, quale rivisitazione del \"Faust\" di Goethe e una commedia denominata \"La Strada dell'Abbondanza\". Ha recitato in diverse \"messinscena\" di importanti registi teatrali tra cui Aldo Trionfo, e un'interpretazione al Festival dei Due Mondi di Spoleto nel 1982.\nNegli anni a seguire pubblica ancora poesie con le raccolte \"Deus Inversus\", \"Le fate e i detriti\", \"Metacarne\", fino a raggiungere il riconoscimento del Premio Internazionale Eugenio Montale nel 1997 con la raccolta \"Voc e Po\u00e8\".\nHa pubblicato nel 2003 il suo primo romanzo \"L'arciere d'infanzia\", edito da \"Manni Editore\", con l'introduzione di Giovanni Raboni che l'ha fortemente sostenuta. La quarta di copertina recita cos\u00ec: \u00abUn romanzo che riguarda non solo la citt\u00e0 di \"Nopali\" ma il mondo in un paradossale impasto tragicomico, attraverso tre racconti che sono, come scrive Raboni nell'introduzione, \"autonomi per concezione e stesura e tuttavia convergenti come altrettanti cannocchiali puntati da distanze diverse e con diverse angolazioni su un'unica immagine\"\u00bb. Si \u00e8 aggiudicata con questo suo scritto il Premio Bagutta per la sezione Opera Prima.\nHa insegnato Lettere all'Istituto Tecnico Industriale \"Galileo Ferraris\" nel difficile quartiere di Scampia a Napoli, continuando nel contempo a seguire la strada del teatro-scuola con la Compagnia Stabile de \"Gli Ingiullarati\".\nSuoi testi poetici compaiono sulla rivista \u00abOltranza\u00bb (n\u00ba 1, anno I), diretta da Ciro Vitiello e pubblicata da Alfredo Guida editore.\nLo stesso accade su \u00abTracce. Trimestrale di scrittura e ricerca letteraria\u00bb (marzo-giugno 2005 [nuova serie], n\u00ba 78-79, anno XXIII), una rivista che si propone come una sorta di antologia di poetesse italiane contemporanee; la Marasco qui si presenta ai suoi lettori con tre sue poesie allora inedite.\nNel 2006 le \u00e8 stato conferito il Premio speciale alla carriera \"Citt\u00e0 di Pieve di Cento\".\nNel mese di maggio 2007 ha tenuto un ciclo di lezioni del Master universitario in Letteratura, Scrittura e Critica Teatrale, presso l'Universit\u00e0 degli Studi di Napoli Federico II. Nello stesso periodo prende parte al lavoro antologico a pi\u00f9 mani \u00ab\"Da Napoli/Verso\"\u00bb, un almanacco di poeti italiani contemporanei (in maggioranza numerica napoletani) edito dalle Edizioni Kair\u00f2s di Napoli.\nNel 2011 prende parte alla Rassegna intorno alla figura del drammaturgo Samuel Beckett denominata \"Catastrofe\", curata dall'Accademia di Teatro e Cinema dell'Unione Europea \"Eutheca\".\nCon la casa editrice Neri Pozza, pubblica nel 2015 \"Il genio dell'abbandono\", un romanzo centrato sulla figura dell'artista napoletano Vincenzo Gemito.\n\"Il genio dell'abbandono\" \u00e8 sin da subito candidato alla prima edizione del Premio Nazionale di letteratura Neri Pozza, arrivando nella rosa dei cinque finalisti, e successivamente viene inserito tra i dodici finalisti dell'edizione del 2015 del Premio Strega, ottenendo largo consenso di pubblico e di critica.\nNel 2016 le viene assegnato a Napoli dal Presidente dell'associazione \"MIRADOIS onlus\" Antonello Pisanti il prestigioso PREMIO MIRADOIS per la letteratura.\nAncora nel 2016 \u00e8 stata presidente di giuria del Premio internazionale \"Tulliola - Renato Filippelli\" di Formia insieme ai seguenti giurati: Annella Prisco, Carmen Moscariello, Raffaele Messina, Michele Urrasio, Domenico Pimpinella, Mimma Filippelli, Paola Piccino e Manfredi Di Biasio. \nNel 2017 \u00e8 nella cinquina dei finalisti del Premio Strega, stavolta col romanzo \"La compagnia delle anime finte\", di nuovo per i tipi di Neri Pozza ."}
{"id": "589121", "revid": "938", "url": "https://it.wikipedia.org/wiki?curid=589121", "title": "Apisai Ielemia", "text": "Al parlamento rappresentava l'isola di Vaitupu.\nAlle elezioni generali del 3 agosto 2006 Apisai Ielemia sconfisse il precedente primo ministro Maatia Toafa. Il nuovo governo di Apisai Ielemia fu approvato dal parlamento il 14 agosto 2006. Nel governo egli ricopr\u00ec anche la carica di ministro degli esteri.\nIl 5 ottobre 2016 il presidente della Corte Suprema, Charles Sweeney, dell'Alta Corte delle Tuvalu ha dichiarato vacante il seggio parlamentare di Ielemia in quanto non qualificato per essere deputato al parlamento, il Fale i Fono, come conseguenza del breve periodo in cui il deputato dell'opposizione ha scontato la pena in carcere a seguito della sua condanna il 6 maggio 2016 presso la Magistrate's Court per accuse di abuso d'ufficio durante l'ultimo anno del suo mandato di Primo Ministro (agosto 2006-settembre 2010). L'abuso di oneri d'ufficio relativi a versamenti depositati su un conto personale della Banca Nazionale di Tuvalu. La decisione del 5 ottobre 2016 del Presidente della Corte Suprema \u00e8 stata controversa in quanto sembrava contraddire la decisione del giugno 2016 del giudice Norman Franzi dell'Alta Corte di Tuvalu che aveva annullato la condanna di Ielemia e lo aveva assolto dall'abuso d'ufficio. L'appello all'Alta Corte ha ritenuto che la condanna fosse \"manifestamente pericolosa\", con la corte che ha annullato la pena detentiva di 12 mesi.\nIn una domanda di autorizzazione ad impugnare la sua sentenza, il giudice supremo Charles Sweeney ha dichiarato: \"Quando l'On. Apisai Ielemia ha iniziato a scontare la sua pena il 6 maggio 2016, \u00e8 diventato una persona che \u00e8 stata poi squalificata dall'essere eletto come membro del Parlamento\u201d. Il giudice ha precisato che se Ielemia, nell'ambito del suo ricorso, avesse chiesto \"l'ordinanza di sospensione della pena detentiva [prima] che iniziasse a scontarla\", allora il suo posto non sarebbe divenuto vacante, non essendo stato imprigionato."}
{"id": "589122", "revid": "1442080", "url": "https://it.wikipedia.org/wiki?curid=589122", "title": "Crociata dei poveri", "text": "La crociata dei poveri (anche crociata dei pezzenti) fu un insieme di spedizioni non coordinate che presero parte alla prima crociata.\nNel maggio 1096, assai prima della data che il papa aveva previsto, gente d'ogni sorta (poveri, preti, monaci, donne, soldati, signori e perfino principi) si mise agli ordini di Pietro d'Amiens e si pose in viaggio: sarebbe arrivato a Costantinopoli il primo agosto, cio\u00e8 15 giorni prima della data fissata per la partenza da Le Puy della crociata ufficiale. Questa crociata \u00e8 anche famosa per il motto che il suo stesso promotore, Pietro, le aveva dato: \"Deus lo volt\" (\"Dio lo vuole\"); Pietro affermava infatti di essere stato mandato direttamente da Ges\u00f9 Cristo.\nLa crociata \"dei poveri\" (in contrapposizione a quella \"dei nobili\", organizzati militarmente) fu effettivamente la prima crociata della storia anche se gli storici moderni, sia per lo scarso successo e sia perch\u00e9 non fu mai ufficializzata dalla Chiesa di allora, la considerano un'avanguardia della prima crociata. Queste forze, tese allo scontro con i turchi selgiuchidi in Asia Minore, avevano risposto spontaneamente all'appello di Clermont di papa Urbano II del 1095. Alcuni storici, come Franco Cardini, parlano di \"crociate dei poveri\" a sottolineare come questo movimento fosse frammentato e molteplice.\nStoria.\nContesto.\nL'Europa dell'epoca era attraversata da predicatori itineranti e da agitatori religiosi (come i patarini) che avevano infiammato i ceti subalterni durante i decenni della riforma contro il clero simoniaco e concubinario. Con la vincita della fazione riformatrice e la stabilizzazione della situazione questi predicatori-agitatori erano diventati scomodi per il clero, anche perch\u00e9 essi erano rimasti delusi dagli esiti della riforma stessa, che aveva mancato di far nascere la Chiesa di \"poveri e uguali\" sul modello della supposta Chiesa delle origini.\n\u00c8 probabile quindi che Papa Urbano II pensasse solo a una spedizione attuata dai signori feudali dell'Europa meridionale e continentale ma l'entusiasmo suscitato nell'opinione pubblica fu tale che a muoversi per prime furono proprio le componenti di \"pauperes\", raccoltesi in modo spontaneo e informale intorno ad alcuni di questi predicatori (come Pietro l'Eremita) e ad alcuni cavalieri (come Gualtieri Senza Averi). Essi vedevano nella spedizione un ritorno alla Casa del Padre, alla Gerusalemme Celeste.\nQueste schiere di pellegrini erano armate sommariamente e prive di ogni disciplina militare; erano infatti composte prevalentemente da poveri, donne e bambini. La crociata attravers\u00f2 l'Europa spinta dallo zelo religioso e dalla fede pi\u00f9 semplice, tuttavia non mancarono atti di violenza. I pellegrini giunsero infatti con molto anticipo e non erano ancora stati allestiti i mercati per sfamare contingenti cos\u00ec numerosi: furti, saccheggi, sommosse e violenze furono l'inevitabile risultato.\nFigura di Pietro l'Eremita.\nPietro l'Eremita (Pietro d'Amiens) era un predicatore popolare che, per il fatto di girare coperto di stracci e in sella a un umile asino, s'era guadagnato la fama di \"eremita\". Giunse a Colonia il 12 aprile 1096, dopo aver percorso le terre centrali del Berry, il territorio di Orl\u00e9ans e di Chartres, la Normandia, il territorio di Beauvais, la Piccardia, la Champagne, la valle della Mosella e infine la Renania.\nPietro basava le sue prediche sul fatto che, durante un precedente pellegrinaggio, sarebbe rimasto scandalizzato dalla condizione in cui aveva trovato i luoghi sacri e dal dominio musulmano sui cristiani di Gerusalemme. Mentre pregava nel Santo Sepolcro gli sarebbe apparso Cristo per affidargli la missione di tornare in Occidente a predicare la liberazione dei luoghi sacri e dei cristiani d'Oriente. Questo episodio \u00e8 messo in dubbio, cos\u00ec come il suo ruolo preponderante durante le crociate poich\u00e9 non viene menzionato dai suoi contemporanei, ma solo da autori successivi.\nEra un personaggio non inquadrato nel sistema ecclesiastico, ma dotato di grande carisma trascinatore ed esercitava un'influenza enorme sulla folla.\nSvolgimento.\nCon un grosso seguito di francesi e preceduto dal suo motto \"Deus le volt\" (\"Dio lo vuole\"), Pietro giunse a Colonia nella speranza di convincere, in quella ricca citt\u00e0 tedesca, qualche ricco signore feudale a unirsi al suo gruppo, mentre Gualtieri Senza Averi (lo stesso nome ricorda come fosse un cavaliere escluso dalla successione ereditaria poich\u00e9 non primogenito) si mise alla testa di un gruppo alquanto pi\u00f9 esiguo di contadini e di cavalieri senza risorse economiche, partendo subito dopo Pasqua alla volta di Costantinopoli.\nGualtieri Senza Averi guidava l'avanguardia delle truppe di Pietro l'Eremita. Egli entr\u00f2 nella valle del Reno per poi dirigersi verso quella del Danubio. La via di terra da lui prescelta comportava tempi di percorrenza lunghi e l'improvvisazione della spedizione mise subito in mostra l'inadeguatezza dell'apparato logistico predisposto. La mancanza di vettovagliamenti port\u00f2 pertanto gli uomini di Gualtieri a razziare, armi in pugno, quelle contrade e inevitabile fu la reazione della popolazione, che invoc\u00f2 l'intervento del comandante militare della piazzaforte di Belgrado, il quale sanzion\u00f2 duramente le violenze operate in citt\u00e0 dagli uomini di Gualtieri che dovette registrare la morte di numerosi suoi seguaci. Un episodio minore, praticamente una scaramuccia, ebbe poi luogo a Zemun.\nI uomini di Pietro seguirono la stessa via terrestre di Gualtieri. Passarono inizialmente senza troppi problemi attraverso i territori ungheresi di re Coloman, ma a Zemun un incidente si trasform\u00f2 in scontro aperto fra i seguaci di Pietro e gli Ungheresi. Nella citt\u00e0 di Semlin, presso la frontiera fra Ungheria ed Impero bizantino, scoppiarono contrasti con la popolazione locale a causa del mancato pagamento di viveri (o di scarpe, secondo altre versioni) che degenerarono in uno scontro armato nel quale le riserve di cibo vennero saccheggiate, Belgrado parzialmente data alle fiamme e ungheresi vennero uccisi dall'esercito di Pietro.\nI crociati furono inseguiti ed attaccati da Nicetas, governatore della citt\u00e0 di Ni\u0161, al seguito di altri saccheggi e devastazioni perpetrate. I bizantini trucidarono allora buona parte dei crociati \"popolari\" che si ridussero a elementi; Pietro l'eremita riusc\u00ec a fuggire sulle alture, perdendo per\u00f2 la cassa con le sue riserve d'oro e molti uomini.\nPietro ripar\u00f2 quindi con le sue truppe nei territori bizantini e l'armata di pellegrini raggiunse Costantinopoli alla fine di luglio (o il 1\u00ba agosto), dove furono accolti dal basileus, Alessio I Comneno. Dapprima favorevole all'impresa di Pietro, Alessio I consigli\u00f2 di aspettare l'arrivo dei baroni, ossia del grosso delle forze regolari che componevano la spedizione della Prima Crociata, ma i saccheggi dei sobborghi di Costantinopoli da parte dei \"pezzenti\" spinse Alessio I a far evacuare queste truppe rapidamente oltre il Bosforo, stabilendole nell'accampamento a Civitot (Kibotos), nei pressi di Nicomedia.\nEccidi.\nL'estremismo religioso dei partecipanti alla crociata fece s\u00ec che l'armata di pellegrini non seguisse unicamente le linee tracciate da Urbano II nel suo discorso a Clermont, ma i predicatori introdussero presto elementi antiebraici che si sarebbero poi tradotti in razzie ai danni degli ebrei della Renania e della valle del Danubio.\nIn questo stesso periodo avvenne il primo \"pogrom\" ad opera di alcuni gruppi di crociati germanici che furono guidati dal conte Emich di Leisingen in una spedizione contro le comunit\u00e0 ebraiche del Reno. I pellegrini, spinti dalla penuria e dalla convinzione di una sorta di responsabilit\u00e0 ebraica nell'uccisione di Cristo, saccheggiarono e massacrarono gli israeliti nelle citt\u00e0 di Spira, Worms, Treviri, Colonia e Magonza. Qualche vescovo locale si adoper\u00f2 per salvare i malcapitati, ma spesso la sua autorit\u00e0 veniva ignorata e addirittura, nella citt\u00e0 di Magonza, i soldati di Emich distrussero il palazzo vescovile dove erano stati ospitati gli ebrei.\nNella primavera del 1096, diverse bande di cavalieri e contadini, esaltati dalle predicazioni della Crociata, si raggrupparono in alcune regioni di Francia e Germania. Cos\u00ec, la crociata condotta da tale Volkmar prende inizio in Sassonia, perseguendo gli ebrei a Magdeburgo, poi a Praga e in Boemia, dove arrivarono il 30 maggio lanciando una campagna di conversioni forzose malgrado l'opposizione del clero.\nIl monaco Gottschalk si mise alla testa di un altro gruppo di armati, muovendosi dalla Renania e la Lorena verso l'Ungheria e attaccando le comunit\u00e0 ebraiche lungo il percorso. Accolti da Colomanno d'Ungheria, i crociati ripresero a razziare le campagne ungheresi: furono quindi disarmati dagli armigieri di Colemanno e massacrati dall'esercito. Una sorte simile tocc\u00f2 al gruppo di Volkmar quando inizi\u00f2 a saccheggiare i villaggi ungheresi incitando alla sedizione.\nOltre alla vera e propria \"crociata dei poveri\", si aggiravano per l'Europa altre bande motivate dalla guerra in Terra Santa. Una parte dei saccheggi a danno della comunit\u00e0 ebraica sono quindi da attribuirsi ad altri gruppi crociati, come quelli di Volkmar e Gottschalk e in maggior misura ad Emich di Leisingen. Nessuna di queste spedizioni antiebraiche arriv\u00f2 mai in Oriente: esse infatti svanirono non appena incontrarono una forte resistenza nelle citt\u00e0. Lo stesso Emich di Leiningen venne sconfitto in Ungheria da Colemanno e l'esercito si sciolse; alcuni belligeranti rientrarono nelle proprie terre, mentre altri s'integrarono agli eserciti della Prima Crociata.\nConclusione.\nLe forze congiunte di Gualtieri e di Pietro furono trasportate il 6 agosto, su ordine dell'Imperatore bizantino, in Asia Minore. Essi si stabilirono nel campo di Civetot, ma subito cominciarono a nascere violente divergenze sulla strategia da seguire. Alla fine i crociati si divisero in due gruppi, uno composto da francesi, l'altro di germanici: invece di avanzare si diedero ai saccheggi. I soldati francesi attaccarono Nicea e tornarono con un grande bottino, suscitando le invidie dei germanici che vollero imitarli. Tuttavia questa volta i turchi di R\u016bm e il loro sultano Qilij Arslan ibn Sulayman non si fecero prendere di sorpresa e catturarono l'esercito crociato. Coloro che rinunciavano a Cristo convertendosi all'Islam vennero deportati, gli altri trucidati sul posto.\nAlla notizia dell'accaduto si mossero da Civetot i restanti crociati, malgrado il consiglio di Gualtieri che consigliava di attendere il ritorno da Costantinopoli di Pietro. Prevalse invece il parere di Goffredo Burel e il 21 ottobre i crociati caddero nelle imboscate che il sultano selgiuchide aveva con ampio anticipo e con efficienza predisposto. I turchi attaccarono i crociati a tre sole miglia dal campo di Civetot, dove la strada entrava in una stretta valle boscosa nei pressi del villaggio di Dracon. La strage fu immensa - lo stesso Gualtieri cadde sul campo - e i pochi sopravvissuti furono salvati dalle truppe dell'Imperatore bizantino che indussero i Selgiuchidi a tornare nelle loro basi di partenza.\nPietro l'eremita scamp\u00f2 al massacro; egli infatti era ancora a Costantinopoli a chiedere consigli su come pianificare la spedizione ad Alessio I quando lo raggiunse la notizia del disastro. Decise quindi con i pochi sopravvissuti di attendere l'arrivo del grosso della crociata e si accord\u00f2 nel 1096 con i crociati nobili."}
{"id": "589134", "revid": "103457542", "url": "https://it.wikipedia.org/wiki?curid=589134", "title": "Procedure in bassa visibilit\u00e0", "text": "Con il termine Procedure in bassa visibilit\u00e0 (LVP - Low Visibility Procedures) si definiscono in aeronautica le misure e le azioni atte a consentire le cosiddette \"Operazioni ogni tempo\" (AWO - \"All-Weather Operations\"), e cio\u00e8 operazioni di rullaggio, decollo, avvicinamento e atterraggio in condizioni di visibilit\u00e0 ridotta.\nTali procedure, differenti per ogni tipologia di operazione, si sviluppano attorno a dei valori minimi di visibilit\u00e0 al suolo, portata visuale di pista (RVR - \"Runway visual range\"), altezza della base delle nubi e altitudine/altezza di decisione stabiliti dall'Organizzazione Internazionale dell'Aviazione Civile ed eventualmente recepite dai singoli enti nazionali preposti.\nNel determinare tali valori minimi vengono considerati diversi fattori, riducibili schematicamente a:\nLe procedure in bassa visibilit\u00e0 sono riservate agli utenti abilitati al volo secondo le Regole del volo strumentale (IFR - \"Instrumental Flight Rules\"); sono pertanto precluse agli aeromobili che intendono seguire le Regole del volo a vista (VFR - \"Visual Flight Rules\").\nOperazioni di avvicinamento e di atterraggio.\nLe procedure di avvicinamento strumentale si suddividono in:\nLe operazioni \"non di precisione\" utilizzano sistemi di guida che indicano al pilota solo il corretto allineamento dell'aeromobile con l'asse della pista d'atterraggio (es. VOR o NDB), mentre le operazioni \"di precisione\" utilizzano sistemi di guida che indicano anche il corretto angolo di planata (es. ILS o MLS).\nNelle procedure di avvicinamento e atterraggio \"di precisione\", \u00e8 necessario attenersi alle specifiche previste per la categoria di operazioni in atto. Le categorie sono:\nOperazioni in Categoria I.\nLe operazioni in Categoria I (CAT I - cat-uno) prevedono l'avvicinamento strumentale di precisione con:\nOperazioni in Categoria II.\nLe operazioni in Categoria II (CAT II - cat-due) prevedono l'avvicinamento strumentale di precisione con:\nOperazioni in Categoria III/A.\nLe operazioni in Categoria III/A (CAT III/A - cat-tre-alpha) prevedono l'avvicinamento strumentale di precisione con:\nOperazioni in Categoria III/B.\nLe operazioni in Categoria III/B (CAT III/B - cat-tre-bravo) prevedono l'avvicinamento strumentale di precisione con:\nOperazioni in Categoria III/C.\nLe operazioni in Categoria III/C (CAT III/C - cat-tre-charlie) prevedono l'avvicinamento strumentale di precisione con:\nL'Italia non ha recepito la Categoria III/C nel proprio ordinamento normativo.\nDecolli in bassa visibilit\u00e0.\nUn decollo in bassa visibilit\u00e0 (LVTO - \"Low Visibility Take-Off\") \u00e8 un decollo effettuato da una pista con RVR inferiore a 400 metri.\nI decolli in bassa visibilit\u00e0 sono consentiti solo da aeroporti, macchine ed equipaggi idonei allo svolgimento di operazioni in CAT II o CAT III, a meno di diverse disposizioni delle autorit\u00e0 aeroportuali locali.\nOperazioni sull'area di manovra.\nPer quanto riguarda il rullaggio degli aeromobili sull'area di manovra, vengono individuate tre diverse condizioni operative:\nCondizione di Visibilit\u00e0 1.\nPer Condizione di Visibilit\u00e0 1 si intende una visibilit\u00e0 tale da consentire:\nCondizione di Visibilit\u00e0 2.\nPer Condizione di Visibilit\u00e0 2 si intende una visibilit\u00e0 tale da consentire:\nCondizione di Visibilit\u00e0 3.\nPer Condizione di Visibilit\u00e0 3 si intende una Portata visuale di pista (RVR - \"Runway visual range\") inferiore a 400 metri."}
{"id": "589140", "revid": "198277", "url": "https://it.wikipedia.org/wiki?curid=589140", "title": "Berti Vogts", "text": "Carriera.\nGiocatore.\nTrascorse tutte le tappe delle squadre giovanili nel B\u00fcttgen, fino al 1965 quando fu acquistato dal . Vinse per cinque volte il campionato tedesco e due volte la Coppa UEFA: fu proprio lui, in entrambe le finali europee, a sollevare il trofeo come capitano della squadra bianconeroverde in cui milit\u00f2 per quattordici anni, ovvero per l'intera carriera professionistica.\nCon la nazionale tedesco-occidentale vinse il e il .\nChiuse la carriera nel 1979, a 33 anni, dopo aver totalizzato 419 partite e 33 reti.\nAllenatore.\nDopo essere stato il vice di Franz Beckenbauer sulla panchina della Germania Ovest al vittorioso mondiale d', allen\u00f2 dal 1990 al 1998 la riunificata , vincendo l'europeo d': grazie a tale affermazione, Vogts \u00e8 l'unico ad avere vinto il titolo europeo sia da giocatore sia da allenatore.\nNel settembre 1998 diede le dimissioni, all'indomani del mondiale di chiuso ai quarti di finale.\nSuccessivamente guid\u00f2 il e le nazionali di , e .\nDal 2008 al 2014 ricopr\u00ec il ruolo di selezionatore dell'."}
{"id": "589141", "revid": "52076", "url": "https://it.wikipedia.org/wiki?curid=589141", "title": "Gibelletto", "text": ""}
{"id": "589143", "revid": "110157", "url": "https://it.wikipedia.org/wiki?curid=589143", "title": "Mostardas", "text": "Mostardas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio.\nLa cittadina fu fondata da immigrati provenienti dalle isole Azzorre. \u00c8 ubicata sull'istmo tra la costa e la retrostante Lagoa dos Patos, a 17 m s.l.m.\nL'economia locale si basa sull'allevamento bovino e conseguentemente sulla produzione di latte.\nLa citt\u00e0 \u00e8 nota per aver dato i natali a Menotti Garibaldi, figlio primogenito di Giuseppe Garibaldi e Anita Garibaldi.\n\u00c8 gemellata con la citt\u00e0 di Aprilia (LT) nota per essere la sede della tomba di Menotti Garibaldi.\nEconomia.\nEconomicamente, il comune si \u00e8 sviluppato attorno alla produzione di riso e cipolla, e, all'allevamento ovino e bovino da latte e carne e ovini per produzione di lana. \u00c8 molto conosciuto il \"cobertor mostradeiro\" (coperta mostardeira) fabbricato con lana fitta e colorata e venduto nel chiosco \"Comadre Sulina\" (foto a fianco)."}
{"id": "589147", "revid": "80770784", "url": "https://it.wikipedia.org/wiki?curid=589147", "title": "Politica del Montenegro", "text": ""}
{"id": "589155", "revid": "394", "url": "https://it.wikipedia.org/wiki?curid=589155", "title": "Equador", "text": ""}
{"id": "589157", "revid": "122721508", "url": "https://it.wikipedia.org/wiki?curid=589157", "title": "Wolfgang P\u0159iklopil", "text": "Figlio unico di un commerciante di cognac (Karl P\u0159iklopil) e di una commessa di un negozio di scarpe (Waltraud), prima di trasferirsi a Strasshof ed iniziare a lavorare come tecnico elettronico, Wolfgang viveva nella casa dei genitori sita al terzo piano di un complesso popolare nei pressi di Donaustadt.\nNel 1998 sequestra Natascha Kampusch, una bambina di dieci anni, e la tiene segregata per otto anni in un locale ricavato nel suo seminterrato. Muore suicidandosi dopo la fuga della ragazza.\nIl caso Kampusch.\nIl rapimento.\nLa mattina del 2 marzo 1998 la bambina di dieci anni Natascha Kampusch esce dalla residenza della sua famiglia, sita nel quartiere viennese di Donaustadt, per recarsi a scuola per la prima volta da sola, venendo rapita da P\u0159iklopil che la afferra, la carica sul furgone, la copre con un plaid e la porta via con s\u00e9.\nUna testimone di 12 anni d'et\u00e0 riferir\u00e0 poi di aver visto la Kampusch trascinata all'interno di un minibus bianco da due uomini e quindi, nelle ore successive e grazie anche ad un massiccio impiego di forze di polizia, molti possessori di quel tipo di auto verranno controllati. Tra essi c'\u00e8 anche il suo rapitore che, essendo residente a circa mezz'ora da casa della bambina, potrebbe rientrare tra i sospettati. La spiegazione fornita agli agenti, che stava usando il minibus per il trasporto macerie derivate dalla costruzione della sua casa, soddisfa per\u00f2 gli investigatori.\nLa prigionia.\nLa Kampusch verr\u00e0 tenuta segregata, per i seguenti otto anni, in una locale su misura (uno spazio di 3\u00d74 metri alto 1,6 m e sigillato con una porta blindata ed entrata nascosta dietro un armadio) ricavato sotto il garage della sua abitazione nella citt\u00e0 di Strasshof, ereditata da P\u0159iklopil nel 1984, dopo la morte della nonna e che era stata costruita dal nonno di P\u0159iklopil, Oskar, dopo la seconda guerra mondiale. Durante il periodo della guerra fredda poi, Oskar e suo figlio Karl, l'avevano integrata di un rifugio antiaereo che, anni dopo, diventer\u00e0 la prigione della Kampusch.\nIn quegli otto anni di prigionia forzata, P\u0159iklopil riduce la ragazza a sua propriet\u00e0 personale spiandola con un sistema di interfoni e di telecamere e ossessionandola di giorno e di notte per indurla all'obbedienza con privazioni di luce e di cibo, rasandole i capelli a zero per non lasciare tracce di dna quando la portava al piano superiore e legandola a s\u00e9 durante quelle notti in cui la conduceva nel suo letto perch\u00e9 dormissero insieme e non scappasse. La ragazza poteva passare il tempo leggendo, ascoltando la radio, guardare qualche film, ma se non stava agli ordini del suo aguzzino o \"sbagliava\", capitava che venisse picchiata o fatta oggetto di abusi sessuali.\nPer i primi sei mesi della sua prigionia, P\u0159iklopil non le permette mai di lasciare la sua \"cella\" e, solo in seguito, le fa trascorrere dei momenti nel resto della casa riportandola per\u00f2 ogni sera a dormire nel sotterraneo. Solo dopo qualche anno la porta fuori casa, per andare a fare la spesa o per passare le vacanze in montagna ma minacciando di ucciderla se avesse cercato di scappare, urlato o chiesto aiuto.\nLa fuga e il suicidio.\nIl 23 agosto 2006 Natascha, approfittando di un momento di distrazione del suo carceriere che al telefono trattava un affare per cedere in affitto un appartamento, riesce a fuggire dalla sua prigione. P\u0159iklopil che inizialmente aveva tentato di rincorrerla, vistosi oramai perduto e ricercato dalla polizia, chiede aiuto a un suo socio d'affari e si fa accompagnare alla vicina stazione ferroviaria a nord di Vienna, dove si suicida buttandosi sotto un treno in corsa.\nVerr\u00e0 seppellito sotto falso nome (per evitare atti di vandalismo) dopo un funerale a cui parteciperanno solo due persone: sua madre e la sorella dell'amico che l'ha aiutato a morire. Il caso giudiziario venne riaperto nel 2008 per investigare sul fatto che non ci fossero state altre vittime nel caso e sulla presenza di un possibile complice di P\u0159iklopil, emersi anche in seguito alle dichiarazioni di Ischtar A., testimone oculare del rapimento."}
{"id": "589161", "revid": "1305772", "url": "https://it.wikipedia.org/wiki?curid=589161", "title": "Concilio di Tiro", "text": "Con l'espressione di Concilio di Tiro si indicano tre diversi eventi:"}
{"id": "589162", "revid": "37401", "url": "https://it.wikipedia.org/wiki?curid=589162", "title": "Patrimonio mondiale dell'umanit\u00e0", "text": ""}
{"id": "589166", "revid": "15756", "url": "https://it.wikipedia.org/wiki?curid=589166", "title": "BMR-600", "text": "Il BMR-600 \u00e8 un APC (\"Armoured personnel carrier\", veicolo trasporto truppe corazzato) ruotato di progettazione e realizzazione spagnola.\nEsso \u00e8 stato progettato dalla Pegaso e costruito dalla Societ\u00e0 Santa Barbara. Il prototipo venne completato nel 1975, e dopo un concorso internazionale con altri veicoli, venne scelto e la produzione part\u00ec nel 1979.\nStoria.\nLa progettazione di questo veicolo, a seguito di un bando pubblicato dall'esercito spagnolo, \u00e8 stata iniziata nel 1972. La societ\u00e0 ENASA (Pegaso) ha curato la parte meccanica, mentre l'esercito si \u00e8 occupato della protezione e dell'armamento. La produzione \u00e8 iniziata nel 1979; la commessa dell'esercito spagnolo \u00e8 stata di 600 veicoli,l'Egitto ne aveva ordinati a sua volta 600 di cui 10 con una torretta biposto con cannone da 90 mm e l'Etiopia un numero imprecisato.\nTecnica.\nIl veicolo, definito nella sua versione base 3560/1, \u00e8 in alluminio saldato, ha 6 ruote motrici, con sospensioni idropneumatiche, e un motore Diesel in posizione anteriore a destra. Il pilota, avanti a sinistra ed \u00e8 protetto da un finestrino antiproiettile con pannello corazzato, ha una serie di finestrini corazzati e iposcopi, altri finestrini corazzati sono presenti nello scafo, mentre la truppa ha a disposizione un portello di uscita ed entrata posteriore. Lo scomparto truppe pu\u00f2 ospitare 10 fanti completamente equipaggiati, questi uomini entrano per il portello/rampa posteriore gi\u00e0 citato prima, che presenta una piccola porta di emergenza. Sulle fiancate e sul portello posteriore possono essere inseriti fino a sei blocchi visivi per il tiro, mentre sul tetto sono state praticate due botole. Il capocarro, che funge anche da mitragliere, prende posto dietro al conducente sotto una piccola cupola con otto iposcopi; sopra questa \u00e8 montata una mitragliatrice da 7,62 mm controllata a distanza dall'interno della cupola.\nLa sospensione \u00e8 idropneumatica e consente al conduttore di regolare l'altezza dal terreno(fino a 450 mm) per seguirne le irregolarit\u00e0; permette anche di sollevare una ruota quando si tratta di cambiarla. Le ruote anteriori e posteriori possono essere sterzate in senso opposto per fare curve molto strette.\nIl veicolo \u00e8 totalmente anfibio, propulso e guidato in acqua da due dispositivi a getto posteriori.Il veicolo \u00e8 adatto a compiti di guerra di media e bassa intensit\u00e0. Esso, in termini di armamento possiede una torretta telecomandata da 12,7 (2500 colpi), con una cupola di osservazione per il comandante-mitragliere, dotata di iposcopi e feritoie di visione, come detto prima. 12 lanciagranate fumogeni sono disposti sui lati dello scafo.\nTra le altre caratteristiche, il veicolo \u00e8 anfibio, ha protezione NBC e sistemi per la visione notturna.\nProduzione e servizio.\nIl mezzo ha riscosso un buon successo, con una serie di ordinazioni provenienti sia dalle proprie forze armate e di polizia, che da clienti esteri come Egitto, Arabia Saudita e Per\u00f9. Alla fine, dalle catene di montaggio della Santa Barbara sono usciti circa 1500 esemplari.\nVersioni.\nTra le versioni derivate vanno annoverate:"}
{"id": "589168", "revid": "228587", "url": "https://it.wikipedia.org/wiki?curid=589168", "title": "Prosper-Olivier Lissagaray", "text": "Socialista, \u00e8 noto per la sua opera storica sulla Comune di Parigi.\nBiografia.\nL'infanzia.\nHippolyte Prosper Olivier Lissagaray nacque da Laurent Prosper Lissagaray, farmacista di Tolosa, e da Marie-Louise Olympe Bouss\u00e8s de Fourcaud. Alla morte del padre, Prosper e il fratello Henri erano ancora piccoli e la madre, in difficolt\u00e0 economiche, cit\u00f2 in giudizio nel 1847 il banchiere Bernard-Adolphe Granier de Cassagnac, marito della cognata Ursule Lissagaray, per ottenere il rimborso dei prestiti fattigli dal marito. L'inimicizia divider\u00e0 per tutta la vita Lissagaray dai cugini Cassagnac.\nProsper studi\u00f2 in un collegio di Aire-sur-l'Adour, dove il professore di letteratura, l'abb\u00e9 L\u00e9g\u00e9, \u00abmagro, pallido e tossicchiante come un tisico, un perfetto letterato\u00bb, divideva gli allievi in due campi: i classici e i romantici. Prosper era tra questi ultimi e con l'amico Paul Lacome d'Estalenx scrisse un romanzo medievale, \"Les Myst\u00e8res des Croisades, histoire de Louis VII et El\u00e9onor d'Aquitaine\". Dopo il baccalaur\u00e9at Lissagaray non vedr\u00e0 pi\u00f9 lui e tutti gli altri compagni, ma conserver\u00e0 - scrive - \u00abin fondo al cuore un posto dove vivranno tutti\u00bb.\nIl giornalismo letterario e politico.\nNel 1860 si port\u00f2 a Parigi, vi diresse la rivista \"L'Ann\u00e9e litt\u00e9raire et dramatique\" ed era l'unico redattore della \"Revue des \u00e9tudes litt\u00e9raires\". Nel 1863, insieme con Juette, un professore di scienze, Albert Leroy e \u00c9mile Deschanel, due intellettuali che hanno problemi con la polizia politica del regime, Lissagaray fond\u00f2 le \"Conf\u00e9rences de la rue de la Paix\", che si tenevano al Casino-Cadet, in rue de la Paix 18. Erano conferenze su temi letterari, scientifici, filosofici e storici, tenute per far conoscere a un pubblico colto o comune \u00abtutti gli oggetti del pensiero e della curiosit\u00e0 umana presentati in una forma familiare e mondana\u00bb.\nNella conferenza tenuta il 29 febbraio 1864 sul tema \"Alfred de Musset devant la jeunesse\", Lissagaray defin\u00ec Alfred de Musset, scomparso nel 1857 e molto popolare tra i giovani, \u00abforse il solo poeta francese che possa sedurre al punto d'ispirare indulgenza a quegli stessi che lo condannano\u00bb. Ma questa indulgenza, secondo Lissagaray, non \u00e8 giustificata: tutti i personaggi di Musset \u00abriproducono invariabilmente lo stesso tipo del libertino dal pensiero indeciso, vago, e della vergine predestinata a un tale uomo\u00bb, perch\u00e9 il poeta stesso \u00e8 \u00abun uomo senza opinioni, senza convinzioni, senza principi, che pretende incarnare lo spirito dell'epoca\u00bb. La conferenza fu interrotta dalle proteste di una parte dei presenti, ne seguirono polemiche nella stampa, e Lissagaray pubblic\u00f2 il testo della conferenza.\nNon fu l'unico scandalo. Il 15 gennaio 1865 la polizia proib\u00ec la prevista conferenza sull'\"Hernani\" di Victor Hugo e si dovette cambiare programma, sostituendo l'\"Hernani\" con \"Le Cid\" di Corneille. Lissagaray chiam\u00f2 alla cattedra Jules Vall\u00e8s che insult\u00f2 gli ascoltatori, \u00ab\"parvenus\" vestiti a festa che immaginano di aver fatto chiss\u00e0 quale atto di audacia venendo ad ascoltare dei versi\u00bb. Vall\u00e8s perse il suo impiego al municipio di Vaugirard e Lissagaray fu ammonito dal ministro Victor Duruy a non permettere \u00abdigressioni politiche\u00bb nelle conferenze.\nIl giornale \"L'Avenir\".\nIl 15 agosto 1868 fond\u00f2 il giornale \"L'Avenir\", che usciva ad Auch, nel Gers, dichiaratamente repubblicano e anti-bonapartista. Chiedeva il diritto di riunione, di associazione, la piena libert\u00e0 di stampa, libere elezioni, la soppressione degli impieghi pubblici e dei monopoli, l'istruzione gratuita e obbligatoria, la separazione tra Chiesa e Stato, la coscrizione obbligatoria, una politica di pace.\nL'obiettivo della polemica politica era il regime imperiale e, in particolare, il suo parente Bernard Granier de Cassagnac, notabile del Gers, deputato dal 1853 e redattore con il figlio Paul del giornale bonapartista \"Le Pays\". L'occasione fu data da un caso giudiziario. Nel 1845 un cognato di Granier de Cassagnac era stato condannato a otto anni di carcere per l'omicidio di un certo Dujarier, commesso usando una pistola appartenente a Cassagnac. Scrisse Lissagaray il 20 agosto 1868 su \"L'Avenir\": \u00abAbbiamo la disgrazia di essere parenti prossimi di Granier. Raccolto, allevato in casa nostra dalla carit\u00e0 di nostro padre, ne fu vergognosamente cacciato dopo l'assassinio di Dujarier\u00bb.\nIl 25 agosto rincar\u00f2 la dose: Bernard Granier de Cassagnac, \u00abnato povero e divorato dal desiderio del successo\u00bb, quando Luigi Bonaparte era ancora un reietto in carcere, lo copr\u00ec d'insulti, quando il principe sal\u00ec al potere, Cassagnac, \u00abaffamato e sommerso dai debiti\u00bb gli off\u00ec i suoi servigi indicandogli i nemici, e diventando il padrone del dipartimento, colui che nomina e destituisce chiunque, \u00abdal prefetto all'ultimo dei funzionari\u00bb. I suoi figli non sono da meno: il maggiore Paul, \u00abnon sapendo ancora tenere una penna in mano, prese una spada e attacc\u00f2 briga con la gente onesta\u00bb, il secondo \u00ab\u00e8 ancora tenuto di riserva\u00bb.\nIl duello era inevitabile: il 30 agosto si batt\u00e9 con il cugino Paul, temibile spadaccino, e fu ferito non gravemente. Il giorno dopo Lissagaray gli chiese un nuovo duello, ottenendo un rifiuto: \u00abVi ho gi\u00e0 fatto molto onore accettando di essere vostro avversario. Oggi, mi ripugna diventare il vostro salumiere\u00bb.\nIn vista delle elezioni politiche del maggio 1869, \"L'Avenir\" s'impegn\u00f2 in favore dei candidati repubblicani e contro Bernard de Cassagnac, ancora una volta candidato bonapartista nel Gers. Non si fecero attendere i sequestri e le condanne: il 5 novembre 1868 Lissagaray fu condannato a 5.000 franchi di ammenda per diffamazione, il 1\u00ba dicembre venne sequestrato il giornale per aver ricordato il colpo di Stato del 2 dicembre 1851, il 19 dicembre e il 16 gennaio 1869 fin\u00ec in carcere per \u00abinduzione all'odio contro il governo\u00bb, il 28 gennaio fu condannato a pagare un'ammenda di 1.200 franchi. Cassagnac fu rieletto, ma con meno consensi. In tutta la Francia i bonapartisti persero 900.000 voti a favore dell'opposizione repubblicana.\nDal 3 agosto 1869 \"L'Avenir\" prese il sottotitolo di \"Journal d\u00e9mocratique du Gers et des Hautes Pyr\u00e9n\u00e9es\". Lissagaray torn\u00f2 a Parigi per collaborare a \"La R\u00e9forme politique et sociale\", senza lasciare \"L'Avenir\", cui continu\u00f2 a inviare corrispondenze da Parigi. La collaborazione con \"La R\u00e9forme\" dur\u00f2 appena un mese. Questo giornale repubblicano era troppo moderato nei confronti del potere bonapartista e il 18 novembre Lissagaray lasci\u00f2 la sua redazione.\nLissagaray riprese a partecipare ai dibattiti pubblici che a Parigi si tenevano nei caff\u00e8-concerto e in stanze separate delle sale da ballo, alla presenza di un commissario di polizia che vigilava affinch\u00e9 i temi delle riunioni non riguardassero la politica e la religione. \"La Marseillaise\", il giornale fondato il 19 dicembre da Henri Rochefort con Jean-Baptiste Milli\u00e8re redattore capo, lo prese come suo collaboratore.\nIl carcere.\nIl 31 dicembre fu condannato a due mesi di carcere per \u00aboffese verso le persone dell'imperatore e dell'imperatrice\u00bb, commesse in tre articoli apparsi su \"L'Avenir\". Nella prigione di Sainte-P\u00e9lagie ritrov\u00f2 in gennaio Rochefort e i redattori della \"Marseillaise\" finiti in carcere a seguito degli articoli di giornale che avevano denunciato l'omicidio di Victor Noir, commesso dal principe Pietro Napoleone, e scrisse \"Jacques Bonhomme. Entretiens de politique primaire\".\nDedicato \u00aballa Repubblica democratica e sociale\u00bb, il libro riprende articoli gi\u00e0 pubblicati nell'\"Avenir\". L'intenzione \u00e8 quella di dare a quei milioni di francesi \u00abche non sanno una parola del passato, del presente e dei loro diritti\u00bb una specie di \u00abcatechismo sociale\u00bb, a loro pi\u00f9 utile di \u00abtutte le omelie delle bocche d'oro dell'opposizione\u00bb. Jacques Bonhomme \u00e8 l'uomo del popolo, l'eterno vinto, l'autore delle rivoluzioni a vantaggio degli altri. Lissagaray vuole che egli comprenda le cause della sua miseria e scuota le catene del giogo che l'opprime: \u00abI mali della resistenza sono grandi, ma quelli della rassegnazione sono peggiori\u00bb.\nLiberato il 6 aprile 1870, continu\u00f2 la sua opposizione al regime bonapartista. Napoleone III, per rimediare al crescente discredito dell'Impero, aveva chiamato al governo il liberaleggiante \u00c9mile Ollivier. Questi indisse per l'8 maggio un abile plebiscito, con il quale si chiamavano i francesi a esprimersi a favore delle riforme moderatamente liberali approvate il 20 aprile e contemporaneamente a esprimere il loro appoggio al regime.\nSi contava cos\u00ec di dividere l'opposizione, costringendone una parte a votare a favore di Napoleone III pur di non perdere il vantaggio delle riforme, e infatti l'opposizione si divise in astensionisti e in contrari al plebiscito. Lissagaray non si espresse per nessuna delle due opzioni, preferendo continuare a denunciare nelle riunioni pubbliche il regime.\nQuesto suo impegno gli caus\u00f2 nuove condanne: il 14 maggio sei mesi di prigione dal tribunale di Auch e il 28 maggio un anno di prigione dal tribunale di Parigi per \u00aboffese contro l'imperatore\u00bb, ma questa volta Lissagaray evit\u00f2 il carcere essendo espatriato gi\u00e0 il 10 maggio a Bruxelles.\nLa Repubblica.\nQuando la Francia, portata alla guerra contro la Prussia con incosciente leggerezza dal suo governo, sub\u00ec le prime sconfitte, Lissagaray torn\u00f2 a Parigi. Il 9 agosto 1870 era tra i manifestanti davanti a Palazzo Borbone. Il 4 settembre fu proclamata la Repubblica grazie a una grande manifestazione popolare, che consegn\u00f2 ai deputati repubblicani un potere che essi stessi non si aspettavano: \u00abParigi si mise senza riserve nelle mani di questa Sinistra che essa aveva dovuto costringere a fare la rivoluzione\u00bb.\nIn ogni quartiere di Parigi la popolazione si riuniva in assemblee. Assumendo una posizione giacobina, il 6 settembre, nella sala L\u00e9vis Lissagaray chiese la resistenza a oltranza, organizzando la Repubblica in forma rivoluzionaria, e alle Folies Berg\u00e8re reclam\u00f2 l'insurrezione dei dipartimenti contro l'invasore, tutte cose che il governo era ben lontano dal volere, pensando gi\u00e0 a trattare la resa con la Prussia.\nTra i pochi che credeva possibile continuare la guerra era Gambetta, ministro della Guerra delegato a Tours. Lissagaray, divenuto capo di gabinetto di Cl\u00e9ment Laurier, collaboratore di Gambetta, and\u00f2 a Tours il 18 settembre e fu nominato commissario di guerra, con il compito di organizzare nuove leve di soldati. Con Georges P\u00e9rin, nuovo prefetto della Haute-Vienne, progett\u00f2 l'istituzione di un campo militare a Tolosa, che Gambett\u00e0 accett\u00f2 il 12 novembre.\nNel gennaio del 1871, per contrasti con il comandante del campo di Tolosa, si fece aggregare, come capo squadrone di Stato maggiore, nell'esercito della Loira comandato dal generale Chanzy. Alla fine del mese vi fu l'armistizio, in febbraio le elezioni dell'Assemblea Nazionale e la costituzione del governo Thiers, in marzo i preliminari di pace con la Germania e il trasferimento dell'Assemblea a Versailles. Il 18 marzo Parigi reag\u00ec al tentativo del governo di disarmarla e insorse, proclamando la Comune\nLa Comune di Parigi.\nFonda una nuova \"Action\", sostenendo la lotta a fondo contro il governo di Thiers e la necessit\u00e0 di accelerare l'attuazione delle riforme socialiste. Il 6 aprile \"L'Action\" cessa le pubblicazioni e Lissagaray fonda \"Le Tribun du Peuple\" che esce dal 17 al 24 maggio. Si batte nelle barricate fino all'ultimo giorno, poi si rifugia a Bruxelles e vi pubblica le \"Huit journ\u00e9es de mai derri\u00e8re les barricades\".\nAlla fine dell'anno si trasferisce a Londra, dove conosce e frequenta Marx e la sua famiglia. Si fidanza segretamente con Eleanor, la terza figlia di Marx, partecipa a conferenze, collabora ai giornali \"Le Rappel\", \"Le Mot d'ordre\", \"Le courrier de l'Europe\", raccoglie materiale e comincia a scrivere la sua \"Histoire de la Commune de 1871\", che viene pubblicata a Bruxelles nel 1876. L'opera \u00e8 vietata in Francia ed Eleanor la traduce in inglese. Nel 1880 Eleanor rompe il fidanzamento e Lissagaray ne considera responsabile Paul Lafargue, il marito di Laura Marx.\nIl ritorno in Francia.\nL'11 luglio 1880 viene concessa l'amnistia ai comunardi e Lissagaray torna a Parigi. Chiede le scuse del giornalista Ren\u00e9 de Pont-Jest per un suo articolo contro i comunardi rifugiati a Londra. Pont-Jest le nega e Lissagaray lo sfida a duello, ma quello rifiuta di battersi.\nNel 1882 fonda \"La Bataille politique et sociale\", che si fonda con \"Le Citoyen\" di Jules Guesde e Paul Lafargue, assumendo il titolo di \"Le Citoyen et la Bataille\". La collaborazione \u00e8 per\u00f2 difficile e Lissagaray torna a occuparsi da solo della \"Bataille\", con un programma che cerca di unire tutte le correnti del socialismo francese. Il 23 gennaio 1886 le poche vendite lo costringono a cessare le pubblicazioni. Il 25 maggio 1888 Lissagaray entra a far parte, come segretario generale, della \"Soci\u00e9t\u00e9 des Droits de l'Homme et du Citoyen\", fondata da Georges Clemenceau, Jules Joffrin e Arthur Ranc, contro le mire reazionarie del generale Georges Boulanger. Lissagaray ne scrive il manifesto, \"Le bilan de Boulanger\". \"La Bataille\" riprende le pubblicazioni nel gennaio 1889, che sospende nuovamente nell'aprile del 1892.\nNel 1893 fonda \"La Grande Bataille\" dove denuncia la corruzione del governo - lo scandalo di Panama ne \u00e8 un esempio - e l'inerzia dei deputati socialisti. Il 6 giugno anche \"La Grande Bataille\" cessa le pubblicazioni e Lissagaray scrive ancora qualche articolo nel \"Germinal\" di Paschal Grousset. Dirige poi la rivista \"La Vie alg\u00e9rienne et tunisienne\" e pubblica nel 1896 la versione definitiva dell'\"Histoire de la Commune\".\nMuore nel 1901. Le sue ceneri sono conservate al cimitero di P\u00e8re-Lachaise. Un monumento gli fu dedicato nel 1903 ad Auch."}
{"id": "589169", "revid": "4612838", "url": "https://it.wikipedia.org/wiki?curid=589169", "title": "Prigionieri di guerra", "text": ""}
{"id": "589182", "revid": "125833877", "url": "https://it.wikipedia.org/wiki?curid=589182", "title": "Liceo classico Giuseppe Parini", "text": "Il liceo ginnasio statale Giuseppe Parini \u00e8 un liceo classico di Milano, situato in via Goito 4 vicino a Brera.\nStoria.\nFondazione.\nNel 1774 venne istituito, da Maria Teresa d'Austria, il \"Regio Ginnasio di Brera\" presso il palazzo di Brera. Nel 1773 era stata soppressa la compagnia di Ges\u00f9 e di conseguenza furono chiuse le scuole del famoso collegio che S. Carlo Borromeo aveva fatto costruire in un antico monastero degli Umiliati in una localit\u00e0 periferica della citt\u00e0 chiamata, appunto nel Medioevo, \"Braida\", da cui la parola Brera.\nMaria Teresa d'Austria aveva rinominato cos\u00ec le antichissime Scuole Palatine, di origine augustea, ospitate fino a quel momento al Broletto, trasferendole nell'ex collegio dei Gesuiti: la scuola venne inaugurata con la prolusione dell'abate Parini incaricato di tenere i corsi di eloquenza (Parini divenne professore di \"belle lettere\").\nNelle Scuole Palatine avevano insegnato il Landriani, celebre fisico, Paolo Frisi, matematico, il Soave, filosofo, il Beccaria e il Romagnosi, docenti di economia politica.\nNel 1775-76 il conte Firmian trentino, governatore d'Austria, volle istituire anche un'Accademia delle Belle Arti: lo stesso Giuseppe Parini, in previsione della sua fondazione, aveva scritto le \"Avvertenze intorno al Segretario di un'Accademia di Belle Arti\". L'Accademia ebbe in seguito un notevole sviluppo e restrinse lo spazio al Regio Ginnasio.\nXIX secolo.\nNel periodo napoleonico venne introdotto un nuovo ordinamento scolastico sul modello di quello francese. La scuola sino ad allora era organizzata con istituti che offrivano percorsi educativi simili, quindi senza organizzazione di tipo gerarchico. Tra i licei ed i ginnasi solo questi ultimi erano a gestione comunale e la parola ginnasio indicava la scuola che precede gli studi superiori, costituiti dal liceo. Effetti legislativi del 1802 portarono alla divisione del \"Regio Ginnasio di Brera\" in due diverse scuole superiori, una che continuava le \"Scuole Arcimbolde\", di cui era stato allievo Giuseppe Parini e che fu chiamata \"liceo S. Alessandro\", e un'altra che divenne il \"liceo di Porta Nuova\", che fu ospitato nel palazzo in cui precedentemente funzionava una scuola fondata per un lascito di Pier Antonio Longone e affidata ai Barnabiti: il \"Collegio dei Nobili\", che dopo l'egalitarismo rivoluzionario divenne il \"Collegio Longone\", in cui port\u00f2 avanti gli studi anche Alessandro Manzoni. Questo liceo di Porta Nuova venne ribattezzato nel 1865 col nome di \"liceo Giuseppe Parini\" mentre il \"S. Alessandro\" divenne il liceo Beccaria.\nXX secolo.\nLa vita dell'istitituto fu influenzata nel 1923 dalla Riforma Gentile, che modific\u00f2 programmi e durata dell'insegnamento classico: cinque anni per il ginnasio (tre per quello inferiore, due per quello superiore) e tre per il liceo, e nel 1940 dall'istituzione della scuola media unica. Il ginnasio perse gli anni del triennio inferiore e ne conserv\u00f2 il biennio superiore (IV e V ginnasio) seguito dal liceo classico.\nVerso gli anni trenta fu costruito un nuovo edificio su un'area che precedentemente era stata coperta dal grande Monastero di S. Marco, poi trasformato in ricovero, e finalmente demolito per dare la sistemazione urbanistica attuale che nei toponimi delle vie mantiene il ricordo storico risorgimentale, come via Montebello, piazza Mentana e via Goito. In questa ultima via il 9 e 10 febbraio 1935 venne inaugurata la nuova sede scolastica mentre il \"collegio Longone\" divenne il palazzo della Questura.\nNel 1966 il liceo venne coinvolto in uno scandalo che ebbe rilievo nazionale. Il giornale edito dagli studenti, \"La zanzara\", pubblic\u00f2 un'inchiesta sull'educazione sessuale e tre studenti redattori furono denunciati per stampa oscena e corruzione di minorenni. Il titolo dell'inchiesta era: \"Che cosa pensano le ragazze d'oggi?\"\nTra gli studenti vi furono Clara Gadda, la sorella minore di Carlo Emilio Gadda, ed Emilia Barioli, la moglie di Carlo Semenza, compagne di classe.\nXXI secolo.\nNel 2004 la scuola sub\u00ec atti vandalici da parte di alcuni studenti, ne seguirono polemiche e nel 2008 questi fatti vennero raccontati in un libro di Giacomo Cardaci. \nNel 2006 \u00e8 stato fondato un nuovo giornale scolastico, \"Zabaione\" gestito dagli studenti.\nNel maggio 2012, anche per iniziativa degli studenti, nell'atrio centrale \u00e8 stata affissa una lapide in ricordo del giornalista Walter Tobagi."}
{"id": "589184", "revid": "1543377", "url": "https://it.wikipedia.org/wiki?curid=589184", "title": "Referendum sull'indipendenza del Montenegro del 2006", "text": "Il referendum sull'indipendenza in Montenegro si \u00e8 tenuto il 21 maggio 2006 per decidere se il Montenegro volesse separarsi dalla Confederazione di Serbia e Montenegro.\nPer la vittoria della mozione favorevole all'indipendenza era necessario l'assenso del 55 % dei votanti (come richiesto dall'Unione europea).\nDopo una notte di celebrazioni dei manifestanti pro-indipendenza, i risultati ufficiali hanno stabilito che questo schieramento, sostenuto dall'alleanza governativa formata principalmente dal Partito Democratico dei Socialisti del Montenegro (DPS) e dal Partito Socialdemocratico del Montenegro (SDP), ha sconfitto i filo-serbi capeggiati dal Partito Popolare Socialista del Montenegro (SNP) con il 55,5% dei voti, superando cos\u00ec di appena lo 0,5% la soglia richiesta.\nA partire dal 23 maggio 2006, i risultati preliminari del referendum sono stati riconosciuti dai cinque membri permanenti del Consiglio di Sicurezza delle Nazioni Unite, preludio per un largo riconoscimento internazionale dell'indipendenza. La Commissione per il Referendum ha ufficializzato i risultati il 31 maggio. La formale dichiarazione di indipendenza \u00e8 stata fatta dal Parlamento Montenegrino sabato 3 giugno 2006.\nIn risposta all'annuncio, il governo della Serbia ha dichiarato che lo stato della Serbia sarebbe stato legalmente e politicamente il successore della Confederazione di Serbia e Montenegro e che il governo e il parlamento della Serbia avrebbero dovuto adottare una nuova costituzione. Unione Europea, Stati Uniti, Repubblica Popolare Cinese, Russia e Croazia hanno espresso l'intenzione di rispettare i risultati del referendum.\nContesto costituzionale.\nIl processo di secessione \u00e8 stato regolato dall'articolo 60 della Carta Costituzionale di Serbia e Montenegro che richiedeva almeno tre anni dalla ratifica della costituzione prima che uno dei due membri potesse dichiarare l'indipendenza. Lo stesso articolo specificava che per tale dichiarazione era necessaria l'approvazione di un referendum, la cui legge sarebbe stata definita dallo stato membro.\nInoltre la costituzione stabiliva che gli stati membri che si fossero separati dalla confederazione avrebbero ereditato tutte le prerogative del precedente stato in materia di appartenenza e accordi con organizzazioni internazionali. Nessuno stato poteva veder riconosciuta la propria dipendenza senza aver prima organizzato un referendum di approvazione.\nProcedura legale.\nDopo il referendum.\nSecondo la legge, con la vittoria degli indipendentisti al referendum, il Montenegro ha eletto una nuova assemblea legislativa entro 90 giorni. Questa nuova assemblea ha avuto il compito di adottare, con maggioranza di due terzi, i cambiamenti costituzionali richiesti dalla nuova indipendenza e approvare una nuova carta costituzionale.\nControversie sulle regole del referendum.\nCi sono state numerose controversie riguardo alla composizione dell'elettorato e alla soglia da superare per la validit\u00e0 del voto a favore dell'indipendenza. Il governo montenegrino, che sostiene l'indipendenza, inizialmente chiedeva che la maggioranza semplice di s\u00ec fosse sufficiente, ma l'opposizione insisteva per una soglia di validit\u00e0.\nL'inviato dell'Unione Europea Miroslav Laj\u010d\u00e1k propose una soglia del 55% perch\u00e9 il s\u00ec all'indipendenza fosse dichiarato valido, con un'affluenza minima del 50%, provocando alcune proteste del fronte pro-indipendenza. Il Consiglio dell'Unione europea unanimemente approv\u00f2 la proposta di Laj\u010d\u00e1k, che infine \u00e8 stata accettata anche dal governo di \u0110ukanovi\u0107.\nAltra controversia \u00e8 stata se i montenegrini residenti all'estero avessero o meno diritto al voto. Secondo la legge referendaria infatti, i montenegrini residenti in Serbia non avrebbero potuto votare; i montenegrini residenti all'estero invece, potevano votare se erano registrati nei registri elettorali. Si \u00e8 parlato quindi di un trattamento iniquo nei confronti dei montenegrini residenti in Serbia, che si stima siano circa 270.000.\nSondaggi di opinione.\nGli sporadici sondaggi di opinione effettuati durante la campagna elettorale mostravano gli indipendentisti in vantaggio, anche se non superavano la soglia del 55%. Solo nelle ultime settimane si avevano indicazioni che la barriera fosse superata, seppur di poco.\nRisultati.\nSecondo le prime stime, alle 21:00 (CET), alla chiusura dei seggi, l'86,6% degli elettori \u2013 o 419.000 votanti su 484.718 elettori eleggibili (nelle 1.124 aree di voto) \u2013 aveva votato, secondo le ONG locali che hanno monitorato il referendum.\nAlle 23:45, i risultati finali preliminari del CeSID fornivano un 55,3% dei voti a favore dell'indipendenza. Il governo cantava vittoria e molte persone cominciavano a scendere in piazza per festeggiare l'indipendenza.\nIl primo ministro montenegrino Milo \u0110ukanovi\u0107 appare alla televisione montenegrina alle 01:40 CEST (Central European Summer Time) circa e afferma che con il 99,85% delle schede scrutinate, la percentuale dei voti pro-indipendenza era del 55,5%, e i voti rimanenti non potevano ormai cambiare l'esito del referendum.\nDall'altro lato, il leader del blocco unionista, Predrag Bulatovi\u0107, dichiara in una conferenza stampa in torno alle 00:15 CEST che il \u201cs\u00ec\u201d aveva ottenuto il 54%, sotto la soglia necessaria del 55%. Predrag Bulatovi\u0107 aveva in precedenza annunciato che si sarebbe dimesso da leader dell'opposizione se gli indipendentisti avessero vinto al referendum.\nFranti\u0161ek Lipka, il presidente della commissione sul referendum (Commissione Elettorale) ha annunciato luned\u00ec 22 maggio 2006 che i risultati preliminari fornivano un 55,4% in favore dell'indipendenza. Il primo ministro della Repubblica del Montenegro Milo \u0110ukanovi\u0107 ha tenuto una conferenza stampa pi\u00f9 tardi nello stesso giorno, alle 14:30, alla Sala Congressi del Governo della Repubblica del Montenegro.\nA causa del fatto che 19.000 voti erano ancora oggetto di disputa, la Commissione Elettorale ha posticipato l'annuncio dei risultati finali. L'opposizione chiedeva un riconteggio totale delle schede, ma la Commissione Elettorale ha rigettato questa ipotesi e gli osservatori dell'Unione Europea si dichiaravano soddisfatti della correttezza del voto. Il 23 maggio 2006, la Commissione Elettorale fornisce infine i risultati finali:\nQuesto il risultato del referendum in dettaglio:\nPer circoscrizione.\nLa distribuzione dei voti \u00e8 la seguente: maggioranza (dal 60% al 70% circa) contraria all'indipendenza nelle regioni confinanti con la Serbia e la Repubblica Srpska. Nelle regioni del Montenegro profondo (Principato del Montenegro), c'\u00e8 stata una larga maggioranza (intorno al 50-55%) per l'indipendenza, con la municipalit\u00e0 di Cettigne, centro tradizionale dell'antico Montenegro, con una elevata percentuale in favore dell'indipendenza (oltre l'86,38%). Nelle regioni costiere, la municipalit\u00e0 di Castelnuovo (Herceg Novi), che ha una maggioranza serba ha votato con il 61,34% contro l'indipendenza, mentre le regioni mediane sono leggermente a favore, e nel sud Dulcigno, un centro popolato dall'etnia albanese, ha votato decisamente per l'indipendenza (88,50%). Le regioni che confinano con l'Albania e il Kosovo, che hanno principalmente una maggioranza bosniaca e albanese, si sono schierate fortemente a favore dell'indipendenza (78,92% a Plav, 91,33% a Ro\u017eaje).\nSi ritiene che le comunit\u00e0 musulmana e albanese, che hanno boicottato il precedente\nreferendum sull'indipendenza del 1992, siano state questa volta determinanti per la vittoria degli indipendentisti, schierandosi decisamente a favore dell'indipendenza. Il quotidiano Kosovaro albanese \"Koha Ditore\" commenta \"Albanesi e Bosniaci rendono il Montenegro indipendente\", evidenziando l'alta partecipazione al voto degli albanesi montenegrini residenti negli Stati Uniti.\nReazioni al voto.\nIl primo ministro del Kosovo, Agim \u00c7eku, ha annunciato dopo la vittoria degli indipendentisti in Montenegro che il suo paese sar\u00e0 il prossimo a chiedere l'indipendenza, dicendo \"Questo \u00e8 l'ultimo atto della liquidazione storica della Jugoslavia /.../ quest'anno il Kosovo seguir\u00e0 i passi del Montenegro.\"\nI gruppi etnici serbi della confinante Bosnia ed Erzegovina vorrebbero chiedere a loro volta alla comunit\u00e0 internazionale un referendum sull'indipendenza della Repubblica Srpska, riporta il quotidiano croato \"Ve\u010dernji list\", citando Branislav Duki\u0107, leader di \"Spona\", una organizzazione regionale serba. Poich\u00e9 una tale mossa potrebbe causare una nuova guerra in Bosnia, \u00e8 stata largamente condannata da Stati Uniti, Unione europea e da altri stati. Recentemente Milorad Dodik il presidente della Repubblica Srpska ha ritirato la sua richiesta di un referendum citando l'opposizione internazionale."}
{"id": "589186", "revid": "628767", "url": "https://it.wikipedia.org/wiki?curid=589186", "title": "Distretto di Varna", "text": "Il distretto di Varna (in bulgaro: \u041e\u0431\u043b\u0430\u0441\u0442 \u0412\u0430\u0440\u043d\u0430) \u00e8 uno dei 28 distretti della Bulgaria. \nComuni.\nIl distretto \u00e8 diviso in 12 comuni:\nPopolazione.\nLa seguente tabella rappresenta la variazione della popolazione della provincia dopo la seconda guerra mondiale:\nGruppi etnici.\nPopolazione totale (censimento 2011): 475.074\nReligione.\nAdesione religiosa in provincia secondo il censimento 2001:\nCollegamenti esterni.\n "}
{"id": "589187", "revid": "74801", "url": "https://it.wikipedia.org/wiki?curid=589187", "title": "Distretto di Veliko T\u0103rnovo", "text": "Il distretto di Veliko T\u0103rnovo (in bulgaro: \u041e\u0431\u043b\u0430\u0441\u0442 \u0412\u0435\u043b\u0438\u043a\u043e \u0422\u044a\u0440\u043d\u043e\u0432\u043e) \u00e8 uno dei 28 distretti della Bulgaria situata nella parte settentrionale del paese.\nIl capoluogo \u00e8 la citt\u00e0 di Veliko T\u0103rnovo, particolarmente significativa da un punto di vista storico in quanto capitale della Bulgaria nel medioevo. \nAltre citt\u00e0 di rilievo nel distretto sono Gorna Orjahovica, situata a da Veliko T\u0103rnovo, Svi\u0161tov, situata sul Danubio.\nComuni.\nIl distretto \u00e8 diviso in 10 comuni:"}
{"id": "589188", "revid": "628767", "url": "https://it.wikipedia.org/wiki?curid=589188", "title": "Distretto di Vidin", "text": "Il distretto di Vidin (in bulgaro: \u041e\u0431\u043b\u0430\u0441\u0442 \u0412\u0438\u0434\u0438\u043d) \u00e8 uno dei 28 distretti della Bulgaria. \nSituato nell'estremo nord-occidentale del paese confina con la Serbia e con la Romania. Il capoluogo \u00e8 la citt\u00e0 di Vidin, fra le altre citt\u00e0 rilevanti vi sono Belograd\u010dik, Bregovo, Dimovo, Dunavci, Gramada e Kula.\nComuni.\nIl distretto \u00e8 diviso in 11 comuni:"}
{"id": "589191", "revid": "628767", "url": "https://it.wikipedia.org/wiki?curid=589191", "title": "Distretto di Vraca", "text": "Il distretto di Vraca (in bulgaro: \u041e\u0431\u043b\u0430\u0441\u0442 \u0412\u0440\u0430\u0446\u0430) \u00e8 uno dei 28 distretti della Bulgaria situato nella parte nord-occidentale del paese al confine con la Romania dalla quale lo separa il Danubio.\nLa citt\u00e0 principale (e capoluogo) \u00e8 Vraca, altre citt\u00e0 rilevanti sono Bjala Slatina, Kozloduj, Krivodol, Mezdra, Mizija, Orjahovo e Roman.\nComuni.\nIl distretto \u00e8 diviso in 10 comuni:\nCollegamenti esterni.\n "}
{"id": "589196", "revid": "1013865", "url": "https://it.wikipedia.org/wiki?curid=589196", "title": "Distretto di Jambol", "text": "Il distretto di Jambol (in bulgaro: \u041e\u0431\u043b\u0430\u0441\u0442 \u042f\u043c\u0431\u043e\u043b) \u00e8 uno dei 28 distretti della Bulgaria.\n\u00c8 situato nella parte sud-orientale del paese e confina a sud con la Turchia.\nIl capoluogo \u00e8 la citt\u00e0 di Jambol, altre citt\u00e0 rilevanti sono Strald\u017ea, Boljarovo e Elhovo.\nAmministrazione.\nIl distretto \u00e8 a sua volta suddiviso in 5 comuni (in bulgaro o\u0431\u0449\u0438\u043d\u0430 \u2013 \"ob\u0161tina\" \u2013 al plurale o\u0431\u0449\u0438\u043d\u0438 - \"ob\u0161tini\"):\nCollegamenti esterni.\n "}
{"id": "589200", "revid": "287204", "url": "https://it.wikipedia.org/wiki?curid=589200", "title": "H\u0101r\u016bn al-Rash\u012bd", "text": "Il suo regno fu prospero, sia in campo culturale sia in quelli scientifico e politico-istituzionale.\nLa sua vita e la favolosa corte sono state soggetto di molti aneddoti: alcuni realmente accaduti mentre di altri si crede siano inventati di sana pianta. La famosa silloge favolistica delle \"Le mille e una notte\" contiene molte storie che sono ispirate al mito della magnifica corte di H\u0101r\u016bn.\nBiografia.\nH\u0101r\u016bn era figlio di al-Mahd\u012b, il terzo califfo abbaside (che govern\u00f2 dal 775 al 785) e di Khayzur\u0101n, ex-schiava proveniente dallo Yemen e donna che influenz\u00f2 grandemente gli affari di Stato durante il regno del marito ed avrebbe avuto influenza anche sui figli. \nAnche H\u0101r\u016bn fu influenzato dalla madre; durante il suo regno a controllare l'amministrazione erano il suo visir barmecide Yahya ibn Khalid (che era stato anche precettore di H\u0101r\u016bn), il figlio Ja\u02bffar (che era fratello di latte di H\u0101r\u016bn e, quindi, legalmente assimilato in tutto a un fratello di sangue), e altri membri della famiglia dei Barmecidi.\nI Barmecidi erano una famiglia persiana divenuta molto potente sotto il califfato di al-Mahd\u012b ma fu proprio Rash\u012bd a disfarsene improvvisamente, facendo imprigionare il suo vecchio istitutore e vizir Ya\u1e25y\u0101 e facendo uccidere Ja\u02bffar, il cui corpo fu poi crocifisso alla porta del ponte pi\u00f9 importante che a Baghdad scavalcava il Tigri. L'episodio fece talmente scalpore sui suoi contemporanei (di fatto si trattava di un fratricidio) che il ricordo fu tramandato in modo assai vivido nelle stesse \"Mille e una notte\".\nCondusse numerose campagne militari contro l'Impero bizantino, retto al tempo dalla basilissa Irene d'Atene. Invase con successo per due volte l'Asia Minore, costringendo l'imperatrice bizantina a versargli ingenti tributi.\nIntorno all'anno 802 stabil\u00ec anche contatti diplomatici con Carlo Magno. \nEbbe due mogli, Zubaidah e 'Umm al-`Az\u00eez, nonch\u00e9 migliaia di concubine. Dei suoi tredici figli, solo due erano legittimi: uno di questi, al-Amin, generato con Zubaidah, fu il suo successore.\nIl califfato.\nFu per costituirsi una biblioteca personale che H\u0101r\u016bn al-Rash\u012bd volle s'intraprendesse la costruzione della \"Bayt al-\u1e24ikma\" (lett. \"La casa della saggezza\") che suo figlio al-Ma\u02bem\u016bn ampli\u00f2 enormemente, rendendola forse il polo bibliotecario pi\u00f9 ricco di tutto il mondo islamico nelle varie epoche e la prima universit\u00e0 pubblica islamica.\nIl califfo deve la sua celebrit\u00e0 anche al fatto di essere il protagonista di varie vicende narrate nella silloge favolistica intitolata \"Le mille e una notte\" (Alf layla wa layla), dove \u00e8 fin troppo generosamente ricordato come il prototipo del governante buono e giusto, a dispetto del suo spietato operare ai danni dei Barmecidi, la cui ottima amministrazione aveva garantito basi floride e solide al suo califfato."}
{"id": "589201", "revid": "124123", "url": "https://it.wikipedia.org/wiki?curid=589201", "title": "Tytila dell'Anglia orientale", "text": "Era padre di R\u00e6dwald. Il suo nome \u00e8 la forma anglosassone del nome gotico Totila."}
{"id": "589204", "revid": "287204", "url": "https://it.wikipedia.org/wiki?curid=589204", "title": "Elezioni parlamentari in Montenegro del 2006", "text": "Le elezioni parlamentari in Montenegro del 2006 si tennero il 10 settembre; si tratt\u00f2 delle prime elezioni dopo l'indipendenza del Paese.\nLe consultazioni videro la vittoria della Coalizione per un Montenegro Europeo, comprendente il Partito Democratico dei Socialisti del Montenegro (DPS) e il Partito Socialdemocratico del Montenegro (SDP); Milo \u0110ukanovi\u0107 fu cos\u00ec confermato Primi ministri del Montenegro.\nContesto.\nI temi delle elezioni messi in luce dai principali schieramenti sono stati l'integrazione del paese, da poco indipendente, con l'Europa e i rapporti con l'ex paese dominante, la Serbia.\nIl blocco dell'opposizione filo-serba, presentatosi diviso in due schieramenti, uno di tendenze nazionaliste pi\u00f9 radicali e uno moderato dominato dal Partito Popolare Socialista del Montenegro \u00e8 complessivamente arretrato, ottenendo in tutto 23 seggi (12 per i nazionalisti radicali e 11 per gli anti-indipendentisti moderati).\nDa parte dello schieramento emergente dell'opposizione Movimento per i Cambiamenti, anch'esso a favore dell'Unione Europea, sono stati invece messi in luce i problemi della corruzione, della crescita dell'economia e dell'influenza dei gruppi d'interesse, che fino ad ora erano stati messi in secondo piano dal tema dell'indipendenza. Questo nuovo movimento ha ottenuto 11 seggi.\nAccertata la vittoria, il primo ministro ha dichiarato che:\nLe elezioni parlamentari in Montenegro si sono tenute in linea con le raccomandazioni dell'OSCE e con gli standard democratici del Consiglio d'Europa. Comunque sono rimaste alcune questioni da sistemare secondo le conclusioni della Missione degli Osservatori Elettorali Internazionale, composta da 200 osservatori provenienti da 41 paesi.\nSu 484.430 Montenegrini aventi diritto di voto, alle elezioni parlamentari ha votato il 71,4%."}
{"id": "589205", "revid": "484362", "url": "https://it.wikipedia.org/wiki?curid=589205", "title": "Infravisione", "text": ""}
{"id": "589206", "revid": "46291", "url": "https://it.wikipedia.org/wiki?curid=589206", "title": "Piper longum", "text": "Il pepe lungo (Piper longum L.) \u00e8 una pianta della famiglia delle Piperaceae, coltivata per i suoi frutti, che vengono essiccati e utilizzati come spezie e condimento. Il pepe lungo \u00e8 uno stretto parente del pepe nero (\"Piper nigrum\") e ha un sapore molto simile a quest'ultimo.\nDescrizione.\nIl frutto del pepe consiste nell'unione di molti piccoli frutti, ognuno della dimensione di un seme di papavero. Grano nero, dalla forma allungata, il pepe lungo assomiglia a una piccola pannocchia o pigna.\nDistribuzione e habitat.\nLa specie \u00e8 diffusa dal Tibet alla Cina meridionale."}
{"id": "589208", "revid": "484362", "url": "https://it.wikipedia.org/wiki?curid=589208", "title": "Visione crepuscolare", "text": ""}
{"id": "589211", "revid": "2173351", "url": "https://it.wikipedia.org/wiki?curid=589211", "title": "Koi kei x", "text": "Il koi kei X \u00e8 un genere musicale giapponese, sottogenere del visual kei, dallo spiccato spirito ironico e frizzante.\n\"Koi\" sta per \"sentimento\" o \"amore\", \"kei\" per \"stile\" e la \"x\" rappresenta la contaminazione, la \"speziatura\" piccante e divertente che rende vivace un brano romantico. I brani koi kei x sono dunque delle canzoni pop/rock, a volte anche dalle sonorit\u00e0 molto pesanti e teatrali, caratterizzati quindi da testi quasi sempre romantici e un sound molto brioso ed ironico.\nIl maggior esponente di questo genere \u00e8 Miyavi, e con lui i Kra, una band che incide per la sua ex etichetta discografica indie PS Company."}
{"id": "589214", "revid": "3082", "url": "https://it.wikipedia.org/wiki?curid=589214", "title": "Raedwald of East Anglia", "text": ""}
{"id": "589215", "revid": "181699", "url": "https://it.wikipedia.org/wiki?curid=589215", "title": "Tytila of East Anglia", "text": ""}
{"id": "589216", "revid": "1782831", "url": "https://it.wikipedia.org/wiki?curid=589216", "title": "Forgotten Realms Ambientazione", "text": "Forgotten Realms Ambientazione (titolo originale Forgotten Realms Campaign Setting) \u00e8 un manuale per l'ambientazione \"Forgotten Realms\" del gioco di ruolo fantasy \"Dungeons &amp; Dragons\". \u00c8 definibile come un manuale base, poich\u00e9 in esso vengono descritte le informazioni di base necessarie al Dungeon Master per creare le avventure che si svolgeranno nell'ambientazione stessa: vengono illustrate la geografia, le caratteristiche della societ\u00e0, la religione, gli eventi storici fondamentali e i personaggi pi\u00f9 importanti. Nel manuale sono presenti adattamenti alle regole presentate nei manuali base del gioco; le modifiche riguardano principalmente razze e classi e l'aggiunta di nuovi mostri. Sono inoltre incluse alcune avventure.\nAlcune edizioni di \"Dungeons &amp; Dragons\" hanno visto una propria edizione di \"Forgotten Realms Ambientazione\", e spesso si utilizza questo titolo per riferirsi a tutte le edizioni uscite. Ogni edizione aggiorna le regole di gioco contenute all'ultima edizione di D&amp;D, riprende le informazioni contenute nell'edizione precedente, le amplia e ne aggiunge di nuove, comprendendo quelle descritte nel materiale ufficiale pubblicato nel frattempo, come quelle presenti nei romanzi di \"Forgotten Realms\", nei supplementi, nelle trame dei videogiochi, negli articoli di \"Dragon\" o in quelli disponibili sul sito della Wizards of the Coast dedicato a \"Forgotten Realms\".\nEdizioni.\n\"Forgotten Realms Campaign Set\" (AD&amp;D1ed).\nIl \"Forgotten Realms Campaign Set\" (inedito in Italia), conosciuto anche come \"vecchia scatola grigia\", \u00e8 un boxed set per \"Advanced Dungeons &amp; Dragons\" Prima Edizione pubblicato nel 1987 da TSR. \u00c8 stato il primo manuale per \"Forgotten Realms\"; l'autore \u00e8 Ed Greenwood, in collaborazione con Jeff Grubb. La pubblicazione del manuale avvenne dopo che Greenwood ebbe pubblicato una lunga serie di articoli su \"The Dragon\" (oggi \"Dragon Magazine\"); nel 1986, la TSR, in cui Grubb lavorava, era in cerca di una nuova ambientazione, e quando i lavori di Greenwood furono notati da Grubb, si giunse alla pubblicazione del primo manuale base per \"Forgotten Realms\".\nIl contenuto della scatola \u00e8 il seguente:\nLa storia dell'ambientazione giunge fino al 1357 CV (Anno del Principe).\n\"Forgotten Realms Ambientazione\" (AD&amp;D2ed).\n\"Forgotten Realms Ambientazione\" \u00e8 un boxed set per \"Advanced Dungeons &amp; Dragons\" Seconda Edizione pubblicato nel 1993 da TSR. L'edizione italiana \u00e8 stata curata da Twenty Five Edition. Gli autori sono Ed Greenwood, Jeff Brubb e Don Bingle; quest'ultimo ha per\u00f2 contribuito solo al volume \"Shadowdale\".\nIl contenuto della scatola \u00e8 il seguente:\nLa storia dell'ambientazione avanza fino alla fine del mese di Nightal del 1367 CV (Anno dello Scudo). Gli eventi storici pi\u00f9 significativi riportati in quest'edizione sono:\n\"Forgotten Realms Ambientazione\" (D&amp;D3ed).\n\"Forgotten Realms Ambientazione\" \u00e8 un manuale (costituito da un unico volume cartonato) per \"Dungeons &amp; Dragons\" Terza Edizione pubblicato nel 2001 da Wizards of the Coast. L'edizione italiana, curata da Twenty Five Edition, \u00e8 uscita nello stesso anno. Gli autori sono Ed Greenwood, Sean K. Reynolds, Skip Williams e Rob Heinsoo, con il contributo dei membri dello staff della Wizard, fra i quali James Wyatt, Richard Baker e il disegnatore Todd Lockwood, e la collaborazione di Jeff Grubb.\nNel 2002, \"Forgotten Realms Campaign Setting\" per D&amp;D3ed ha vinto l'Origins Award come miglior supplemento per giochi di ruolo del 2001 (\"Best Role-Playing Game Supplement of 2001\").\nNel volume, di 320 pagine, \u00e8 incollata e ripiegata in terza di copertina una mappa poster a colori di Faer\u00fbn, graficamente migliorata e aggiornata, ma nelle pagine del manuale sono presenti altri mappe pi\u00f9 piccole. La nuova edizione della mappa di Faer\u00fbn \u00e8 stata fatta ad opera di Rob Lazzaretti e Dennis Kauth. A differenza dei precedenti manuali, le illustrazioni sono a colori, e sono presenti molti riquadri e tabelle. Vengono illustrate le regole per la creazione dei PG, talenti regionali, classi di prestigio, incantesimi e statistiche dei personaggi degni di nota, tutto aggiornato per essere utilizzato con il nuovo set di regole. Gli aggiornamenti non riguardano solo le regole, ma anche l'ambientazione stessa; la storia viene modificata per riflettere i pi\u00f9 importanti eventi storici occorsi.\nIl libro \u00e8 organizzato in nove capitoli, ognuno dei quali si occupa di un particolare aspetto dell'ambientazione. Grande importanza viene data al continente Faer\u00fbn (in origine l'unico continente descritto), mentre le altre terre vengono soltanto descritte brevemente (gli altri continenti fanno parte di ambientazioni differenti, le cui terre sono state successivamente incluse nei FR; non essendo state sviluppati aggiornamenti per queste ambientazioni, per gli autori del manuale la loro importanza \u00e8 minima). I capitoli sono i seguenti:\nLa storia dell'ambientazione avanza fino al giorno di Scudiuniti del 1372 CV (Anno della Magia Selvaggia). I nuovi eventi storici pi\u00f9 significativi riportati in quest'edizione sono:\nD&amp;D \"Forgotten Realms Ambientazione\" (D&amp;D4Ed).\nLa quarta edizione di D&amp;D \u00e8 cominciata con la pubblicazione di una nuova revisione del \"Forgotten Realms Campaign Setting\", ovvero \"Forgotten Realms: Ambientazione\", uscita nell'agosto 2008, scritta da Cordell Bruce R., Greenwood Ed, Sims Chris e \"Guida del giocatore al Forgotten Realms\", anche questa uscita nel 2008 e scritta da Heinsoo Rob, Bonner Logan, Schwalb Robert J.."}
{"id": "589222", "revid": "124928955", "url": "https://it.wikipedia.org/wiki?curid=589222", "title": "Andamane", "text": "Le Isole Andam\u00e0ne sono un arcipelago di isole, politicamente appartenenti all'India, che insieme alle Isole Nicobare formano il territorio delle Andamane e Nicobare. Si trovano nella parte meridionale del Golfo del Bengala (non molto lontano dalla costa birmana), nell'omonimo mare. Calcutta, la citt\u00e0 indiana pi\u00f9 vicina all'arcipelago, dista 1.300\u00a0km dal capoluogo delle isole.\nEtimologia.\nL'etimologia del nome \u00e8 oscura; certamente erano gi\u00e0 note in et\u00e0 classica (segnalate dai cartografi di Alessandro Magno), e chiamate in greco \"Agathou daimonos nesos\", probabilmente derivante dal nome locale \"Angdaman\", dal quale sarebbe derivato il loro nome arabo \"Andaman\".\nMarco Polo non le visit\u00f2, ma ne parla chiamandole \"Angamanain\", che dovrebbe essere una storpiatura dell'arabo col significato di \u201c\"i due angamani\"\u201d, dovuto alla leggenda che gli abitanti dell'isola fossero dei cannibali bifronti e dal viso canino.\nSecondo un'altra teoria il nome dell'isola dovrebbe derivare dal malese antico \"Handuman\", che deriverebbe dal nome di Hanuman, il dio-Scimmia dell'induismo.\nGeografia.\nLe Andamane contano 576 tra isole ed isolotti disposti secondo una forma allungata che si estende in direzione nord-sud per circa 500\u00a0km. La superficie complessiva delle Andamane \u00e8 di 6.408\u00a0km\u00b2. Le isole abitate sono 26 e le 5 maggiori sono raccolte nel raggio di 250\u00a0km e da nord a sud sono Andaman Settentrionale, Andaman Centrale, Andaman Meridionale, Baratang e Rutland. Pi\u00f9 a sud si trova l'isola di Piccola Andaman, quarta per dimensioni nell'arcipelago (739\u00a0km\u00b2) e suo limite meridionale.\nOltre a queste vanno segnalate la North Sentinel (74\u00a0km\u00b2), 30\u00a0km ad ovest di Andaman Meridionale. 135\u00a0km a nord-est di Port Blair, c'\u00e8 l'isola vulcanica di Barren, l'unico vulcano attivo di tutta l'India, che raggiunge i 354 . Ancora pi\u00f9 a nord-est c'\u00e8 la piccola isola del vulcano estinto di Narcondam che raggiunge i 704\u00a0m s.l.m. Infine ci sono la piccola Landfall nell'estremo nord e l'arcipelago di Ritchie, al largo di Andaman Meridionale e Baratang, la cui isola maggiore \u00e8 Havelock.\nLe isole abitate sono: Aves, Baratang, Cinque, Curlew, East, Flat Bay, Havelock, Interview, John Lawrence, Piccola Andaman, Long, Andaman Centrale, Neil, North Sentinel, North Passage, Andaman Settentrionale, Narcondum, Spike, Rutland, Strait, Smith, Stewart, Andaman Meridionale, Viper.\nAmministrativamente costituiscono due distretti dell'India, il distretto di Andaman Meridionale e il distretto di Andaman Settentrionale e Centrale che, insieme al distretto delle Nicobare, forma il Territorio dell'Unione dell'India delle Andamane e Nicobare con un'estensione territoriale complessiva di quasi 8.500\u00a0km\u00b2.\nCapoluogo del territorio \u00e8 Port Blair, porto dell'isola di Andaman Meridionale, rivolto verso est, sul mare delle Andamane.\nStoria.\nL'arcipelago si trova sull'antica rotta commerciale dei monsoni dell'Oceano Indiano da e verso la Cina, come documentato dal manoscritto arabo Akhbar Al-Sin wa'l-Hind (trad. \"Relazione sulla Cina e sull'India\") scritto a met\u00e0 del nono secolo da mercanti islamici. L'arcipelago costituiva una tappa per i rifornimenti dei convogli, senza che vi fosse sviluppo di colonie commerciali sulle isole.\nL'arcipelago fu visitato nel 1788 da ufficiali britannici, nel tentativo, fallito, di costituirvi un penitenziario. Nel 1857 furono occupate dai militari inglesi che vi fondarono stavolta una colonia penale e insieme alle isole Nicobare furono aggregate all'India britannica nel 1858, seguendone le sorti.\nReligione.\nLa religione prevalente \u00e8 l'induismo, seguita da Cristianesimo (protestanti e cattolici) e islamismo. Le antichissime popolazioni delle isole (andamanesi) praticano ancora religioni ancestrali, assimilabili all'animismo. La lingua ufficiale \u00e8 l'hindi, assieme all'inglese e all'antica lingua dei nativi. La popolazione prima del maremoto era stimata circa 360.000 abitanti, con una distribuzione poco omogenea.\nPopoli indigeni.\nDiverse trib\u00f9 indigene abitano le isole da tempo immemorabile: \nIl problema dei \"safari umani\".\nOgni giorno migliaia di turisti viaggiano lungo la Andaman Trunk Road, la strada che attraversa illegalmente la riserva del popolo Jarawa, per avvistare i membri della trib\u00f9: di fatto, gli Jarawa vengono trattati come animali in uno zoo safari. Sono stati persino documentati casi di indigeni costretti a danzare in cambio di dolciumi. Oltre a ledere la loro dignit\u00e0, il passaggio dei turisti lungo la strada illegale rappresenta anche una minaccia reale per le vite degli indigeni: gli Jarawa rischiano di essere decimati dalle malattie portate dai turisti, verso cui hanno basse difese immunitarie.\nA seguito della campagna di Survival International, che per prima ha denunciato questo fenomeno nel 2010, sia le Nazioni Unite che il Ministro indiano agli Affari Indigeni hanno condannato i \u201csafari umani\u201d e chiesto la chiusura della Andaman Trunk Road, ma le autorit\u00e0 locali si sono mostrate sorde a questi appelli e la strada rimane aperta.\nLa campagna di Survival continua tuttora: nell'aprile 2013 l'organizzazione che difende i diritti dei popoli indigeni ha chiesto ai turisti di non viaggiare nelle isole fino a quando non sar\u00e0 posta fine alla pratica degradante dei \u201csafari umani\u201d nella terra degli indigeni Jarawa.\nLe Andamane dopo lo tsunami del 26 dicembre 2004.\nL'economia delle isole, gi\u00e0 molto fragile, \u00e8 stata pesantemente danneggiata dal maremoto dell'Oceano Indiano, che si stima abbia ucciso pi\u00f9 di 3.000 persone tra abitanti delle isole e l'esiguo numero di turisti. Prima dell'immane disastro, l'attivit\u00e0 economica pi\u00f9 redditizia era la pesca, praticata ancora con metodi tradizionali.\nA differenza di quanto comunicato dai media di tutto il mondo, i popoli tribali che abitano nelle isole sono usciti pressoch\u00e9 indenni dallo tsunami. Alcuni membri di una trib\u00f9 hanno infatti raccontato di essersi rifugiati sulle alture dell'isola non appena hanno visto il mare ritirarsi, come da conoscenze tradizionali tramandate oralmente."}
{"id": "589223", "revid": "1305772", "url": "https://it.wikipedia.org/wiki?curid=589223", "title": "Always (Bon Jovi)", "text": "Always \u00e8 una \"power ballad\" dei Bon Jovi, composta da Jon Bon Jovi. \u00c8 stata estratta come singolo di lancio del primo Greatest Hits del gruppo, \"Cross Road\", nel settembre del 1994. Si tratta di una delle due tracce inedite del disco, l'altra \u00e8 \"Someday I'll Be Saturday Night\". \u00c8 diventato il singolo di maggior successo in termini di vendite nella storia dei Bon Jovi, grazie a pi\u00f9 di 1 milione di copie piazzate nei soli Stati Uniti. \u00c8 inoltre risultato uno dei singoli pi\u00f9 venduti dell'anno nel Regno Unito, nonostante non sia mai riuscito a raggiungere la vetta della classifica locale, fermandosi alla seconda posizione della Official Singles Chart. In totale, ha venduto pi\u00f9 di 3 milioni di copie in tutto il mondo.\nGenesi e contesto.\n\"Always\" era stata originariamente scritta e pensata come colonna sonora del film \"Triplo gioco\" del 1993. Nel primo verso della canzone, infatti, si sente una chiara allusione al titolo originale della pellicola (\"Romeo is bleeding\"). Tuttavia, il gruppo musicale critic\u00f2 duramente il film dopo averlo guardato in anteprima, e decise cos\u00ec di non prestare il brano ai produttori; alla sua uscita, la pellicola si riveler\u00e0 un insuccesso di critica e di vendite. Jon Bon Jovi decise di accantonare la canzone, fino a quando un amico non gli consigli\u00f2 di inserirla tra gli inediti della raccolta \"Cross Road\".\nEsibizioni dal vivo.\n\"Always\" \u00e8 una potente canzone d'amore, e ci\u00f2 ne fa un successo immediato nei concerti dal vivo del gruppo. Tuttavia, a causa dell'elevata difficolt\u00e0 vocale richiesta dal pezzo, \u00e8 stata eseguita con regolarit\u00e0 solo durante il \"These Days Tour\", svoltosi tra il 1995-96. Una versione dal vivo di quel periodo \u00e8 presente nel video concerto \"Live from London\". Nel biennio 2005-06, nel corso dell\"'Have a Nice Day Tour\", \u00e8 stata occasionalmente suonata in versione acustica, nella stessa modalit\u00e0 in cui appare nell'album \"This Left Feels Right\" del 2003. I Bon Jovi sono tornati a suonarla in versione originale in alcune date del \"Lost Highway Tour\", in particolar modo nei concerti che si sono svolti nel Regno Unito. Un'esibizione della canzone registrata dal vivo durante tale tour \u00e8 stata inclusa nel DVD \"Live at Madison Square Garden\". \u00c8 stata poi eseguita con regolarit\u00e0 durante le tappe europee del \"The Circle Tour\" e del \"Live 2011\", incluso il concerto tenutosi il 17 luglio 2011 allo Stadio Friuli di Udine, durante l'encore finale, lunghissimo e imprevisto.\nVideo musicale.\nIl video musicale della canzone \u00e8 stato diretto da Marty Callner e vede la partecipazione di Keri Russell, attrice vincitrice di un Golden Globe, e degli allora sconosciuti Jack Noseworthy, Carla Gugino e Jason Wiles. Il video mostra la storia di un rapporto molto passionale tra due fidanzati. La sorella di lei, ospite in casa, scopre che i due hanno una videocamera in camera da letto, e attraverso la tv vede quello che fanno i due amanti. Un giorno lei esce a fare la spesa, e quando rientra vede in tv che a giocare con la videocamera sono il suo fidanzato e sua sorella; quindi tira la spesa contro i due e scappa di casa sconvolta. Incontra quindi un pittore che la ospita e le fa un ritratto, e i due finiscono per fare l'amore. Il giorno dopo lei chiama il suo ragazzo, che la raggiunge nell'appartamento del pittore; i due si rappacificano ma, quando lui capisce di essere stato a sua volta tradito, perde il controllo e distrugge il quadro: lei, delusa, va via definitivamente, mentre lui d\u00e0 fuoco all'appartamento. Quando il pittore rientra a casa, trova i pompieri impegnati a spegnere l'incendio. Il video termina con il protagonista, da solo, che ripensa continuamente alla propria amata. Alternate alla storia, vengono mostrate immagini dei Bon Jovi mentre eseguono il brano."}
{"id": "589225", "revid": "216538", "url": "https://it.wikipedia.org/wiki?curid=589225", "title": "Dick Tracy (fumetto)", "text": ""}
{"id": "589231", "revid": "547992", "url": "https://it.wikipedia.org/wiki?curid=589231", "title": "Thomas Helveg", "text": "Carriera.\nGiocatore.\nClub.\nGli inizi.\nHa iniziato a giocare nella squadra della sua citt\u00e0, l'OB Odense, in cui \u00e8 rimasto sino al novembre del 1993 e con la quale aveva anche fatto le Giovanili. Dopo quest'esperienza inizia la sua avventura italiana, ingaggiato dall'.\nIn Serie A.\nDebutta in Serie A appena arrivato, il 28 dello stesso mese di novembre in -Atalanta (0-0), e a fine stagione la squadra retrocede, con Helveg sceso in campo 22 volte con 2 reti all'attivo. Nel 1994 vince il premio di Calciatore danese dell'anno, premio assegnato dalla \"Spillerforeningen\". Nel 1997 viene raggiunto in squadra dal giovane connazionale Martin J\u00f8rgensen. A fine stagione arriva la proposta del , che il danese accetta firmando il contratto poco prima di andare ai Mondiali con la sua Danimarca.\nIn rossonero Helveg ritrova l'allenatore Alberto Zaccheroni e il compagno di squadra Oliver Bierhoff, gi\u00e0 avuti a Udine, vincendo con loro subito lo scudetto. Nel Helveg gioca per cinque stagioni, le ultime due in prestito, vincendo anche una Coppa Italia e la UEFA Champions League. Passa poi all', dove gioca per una stagione (2003-2004), anche se il cartellino apparteneva alla societ\u00e0 gi\u00e0 da due stagioni in seguito a uno scambio con Cyril Domoraud, il cui cartellino fu ceduto al Milan.\nIn Inghilterra e Germania.\nSeguono poi una stagione in Inghilterra al Norwich City e due in Germania presso il Borussia M\u00f6nchengladbach, dove trova poco spazio.\nUltimi anni.\nNel 2007 rescinde consensualmente il contratto che lo legava alla societ\u00e0 tedesca per firmare con l'OB Odense, la squadra con cui si era affacciato al calcio professionistico. Si ritira, sulla soglia dei 40 anni, nel 2010.\nNazionale.\nThomas esordisce in nazionale maggiore nel 1994. Partecipa due anni prima alle Olimpiadi di Barcellona con la nazionale olimpica. In totale colleziona 108 presenze fino al 2007, \u00e8 il quarto giocatore di sempre nella sua nazionale per numero di partite disputate. Ha realizzato il quarto gol nel 4 - 1 contro la Nigeria, negli Ottavi di finale del Mondiale di calcio 1998.\nAllenatore.\nDal 2011 \u00e8 collaboratore tecnico dell'Odense. Dal 2018 assume lo stesso ruolo per la nazionale danese."}
{"id": "589232", "revid": "125706600", "url": "https://it.wikipedia.org/wiki?curid=589232", "title": "Nazionale di calcio della Guinea Equatoriale", "text": "La nazionale di calcio della Guinea Equatoriale \u00e8 la rappresentativa nazionale calcistica della Guinea Equatoriale ed \u00e8 posta sotto l'egida della Federaci\u00f3n Ecuatoguineana de F\u00fatbol.\nNon vanta partecipazioni in Coppa del mondo; ha, invece, partecipato a tre fasi finali della Coppa d'Africa, ottenendo quale migliore risultato il quarto posto, raggiunto nel 2015 come paese organizzatore del torneo.\nPer diversi anni il giocatore pi\u00f9 rappresentativo della nazionale \u00e8 stato l'attaccante Rodolfo Bodipo, che ha disputato una discreta carriera in Spagna, giocando tra le altre squadre, nel Deportivo La Coru\u00f1a.\nNella Classifica mondiale della FIFA, in vigore dall'agosto 1993, il miglior posizionamento raggiunto dalla Guinea Equatoriale \u00e8 stato il 49\u00ba posto del febbraio 2015, mentre il peggiore \u00e8 stato il 195\u00ba posto del dicembre 1998; al dicembre 2021 occupa il 114\u00ba posto della graduatoria.\nStoria.\nLa Guinea Equatoriale esord\u00ec il 23 maggio 1975 contro la , perdendo per 6-2 in amichevole. Inattiva per un decennio, torn\u00f2 in campo per la Coppa UDEAC nel dicembre 1985, quando fu sorteggiata in un girone con e : perse per 5-0 contro il Congo il 9 dicembre e pareggi\u00f2 per 1-1 contro la Repubblica Centrafricana il 14 dicembre; il 16 dicembre perse per 3-2 ai tiri di rigore contro il la finale per il quinto posto, dopo l'1-1 dei tempi supplementari.\nLa squadra si piazz\u00f2 quarta classificata alla Coppa UDEAC del 1987, dopo aver perso ai tiri di rigore contro il la finale per il terzo posto e aver segnato un solo gol in tutto il torneo, nella sfida pareggiata per 1-1 contro il Ciad (riusc\u00ec, inoltre, a fermare sullo 0-0 il ). Nella Coppa UDEAC del 1988 la squadra giunse sesta, perdendo ai rigori contro la Repubblica Centrafricana. \nNel 1999 la nazionale equatoguineana ottenne la prima vittoria della propria storia, battendo per 4-2 la Repubblica Centrafricana.\nVerso la fine del primo decennio degli anni 2000, la federcalcio equatoguineana, in collaborazione con la federcalcio gabonese, present\u00f2 una candidatura congiunta per ospitare la e la candidatura fu accolta. Per l'occasione furono costruiti due nuovi stadi nel paese, lo stadio di Bata e lo stadio di Malabo. La Coppa d'Africa 2012 si apr\u00ec per gli equatoguineani con una storica vittoria, la prima in match validi per le fasi finali di competizioni ufficiali, quella ottenuta per 1-0 contro la il 21 gennaio 2012, con gol di Javier Balboa. Battendo il per 2-1 nel successivo incontro, la squadra si qualific\u00f2 ai quarti di finale, per poi chiudere il girone al secondo posto dopo aver perso per 1-0 contro lo . Pur eliminata dalla con un netto 3-0, la nazionale equatoguineana fu elogiata da critica e pubblico.\nLa Guinea Equatoriale si vide assegnata anche l'organizzazione della , dopo la rinuncia del , che fu squalificato dalla CAF. Pareggi\u00f2 contro il Congo (1-1) e contro il (0-0), poi sconfisse (2-0) il Gabon accedendo ai quarti di finale come seconda classificata nel girone. Eliminando la (2-1) approd\u00f2 alle semifinali, dove fu battuta per 3-0 dal , per poi terminare il torneo al quarto posto dopo aver perso per 4-2 ai tiri di rigore la finale per la terza piazza contro la (0-0 dopo i tempi supplementari). Grazie all'ottima prestazione fornita in Coppa d'Africa, la Guinea Equatoriale balz\u00f2 al 49\u00b0 posto del ranking FIFA.\nMalgrado i buoni risultati del triennio 2012-2015, la nazionale entr\u00f2 poi in un periodo di crisi, fallendo la qualificazione alle successive due edizioni della Coppa d'Africa e continuando a non qualificarsi per la fase finale del campionato del mondo. Una nuova qualificazione alla Coppa d'Africa fu centrata in occasione dell'edizione 2021 e per la squadra fu la prima ottenuta sul campo, dato che nelle precedenti due occasioni aveva avuto accesso alla fase finale del torneo in quanto rappresentativa del paese organizzatore. La qualificazione fu ottenuta nonostante due sconfitte patite nelle prime due partite del girone eliminatorio, dato che, alla ripresa dell'attivit\u00e0 calcistica, interrotta dalla pandemia di COVID-19, gli equatoguineani sconfissero in rimonta la Libia per 3-2 in campo neutro (in Egitto), grazie a due gol segnati nei minuti di recupero del secondo tempo, e di nuovo i libici per 1-0 in casa, per poi pareggiare per 1-1 a Dar es Salaam contro la , sconfitta per 1-0 dalla Tunisia nella partita precedente, e qualificarsi alla Coppa d'Africa battendo per 1-0 contro i tanzaniani a Malabo, grazie a un gol realizzato al novantesimo minuto. Nella fase finale gli equatoguineani riuscirono raggiungere i quarti di finale, prima di essere eliminati dal , poi vincitore del torneo. \nImpianti e strutture.\nLa Guinea Equatoriale gioca le proprie partite interne allo stadio di Malabo, nella capitale Malabo, e talvolta allo stadio di Bata, il pi\u00f9 grande impianto calcistico del paese, situato a Bata. Gli stadi hanno ospitato alcune partite della e della , fra cui quelle della nazionale di casa.\nRosa attuale.\nLista dei giocatori convocati per la sfida di qualificazione alla contro la e la del 3 e 7 settembre 2021.\n\"Presenze, reti e numerazione aggiornate al 3 settembre 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "589237", "revid": "287204", "url": "https://it.wikipedia.org/wiki?curid=589237", "title": "Perch\u00e9 non sono cristiano", "text": "Perch\u00e9 non sono cristiano (\"Why I Am Not a Christian\") \u00e8 una raccolta di saggi del filosofo e matematico britannico Bertrand Russell, nella quale l'autore dibatte una serie di temi religiosi.\nLe posizioni antireligiose di Russell furono oggetto di forti critiche e di pesanti ostracismi. Famoso, ad esempio, \u00e8 il caso dell'incarico al City College di New York, che dest\u00f2 l'ira dei clericali e che diede inizio a una violentissima campagna di diffamazione e intimidazione.\nContenuto.\nCapitolo I - \"Perch\u00e9 non sono cristiano\".\nIl saggio \"Why I Am not Christian\", che d\u00e0 il titolo alla raccolta, \u00e8 in realt\u00e0 un discorso tenuto il 6 marzo 1927 nella sala municipale di Battersea con il patrocinio della South London Branch della National Secular Society. Esso fu poi pubblicato, lo stesso anno, in forma di pamphlet, e infine raccolto con altri saggi nel libro.\nFin dal titolo e dall'incipit Russell dichiara espressamente di voler spiegare le ragioni della sua non appartenenza al Cristianesimo, premurandosi per\u00f2 di chiarire il vero significato della parola. Cristiano non \u00e8, secondo il filosofo, qualunque uomo virtuoso, ma specificamente chi: \nDi qui Russell passa ad occuparsi specificamente di questi due aspetti, dapprima con una critica degli argomenti intellettuali e morali in favore dell'esistenza di Dio, e quindi analizzando la figura di Cristo. Conclude che l'adesione alla religione non \u00e8 dettata da argomenti ma da fattori emotivi, e che la religione non \u00e8 fonte di virt\u00f9: al contrario, essa ha praticato la crudelt\u00e0 (ad esempio nel periodo dell'Inquisizione) e ostacolato il progresso, nel XX secolo come in passato. Per Russell il fondamento della religione \u00e8 la paura, da cui solo la scienza e il libero intelletto sono capaci di emancipare l'uomo.\nL'esistenza di Dio.\nSecondo il filosofo, \"la Chiesa cattolica avrebbe calato in un dogma la possibilit\u00e0 di dimostrare l'esistenza di Dio attraverso la pura ragione: ci\u00f2 al fine di contrastare i liberi pensatori, al tempo in cui essi invece iniziavano a sostenere che la ragione pu\u00f2 legittimamente dubitare di tale esistenza\".\nIl primo argomento affrontato da Russell \u00e8 quello della Causa Prima. Per l'autore \"esso si fonda sulla convinzione erronea che ogni cosa deve avere una causa. Risalendo a ritroso il concatenamento di queste cause si deve per forza giungere a una Causa Prima, identificabile a questo punto con Dio. Russell ritiene che il principio si confuti da s\u00e9: se tutto deve avere una causa, allora anche Dio deve averla.\" Conclude quindi che non c'\u00e8 ragione per ipotizzare una Causa Prima delle cose, che ben potrebbero esistere da sempre.\nL'argomento della legge naturale spiegava perch\u00e9 la natura, in apparenza, si comportasse sempre allo stesso modo, affermando che ci\u00f2 avveniva per legge divina. Russell rileva \"la natura statistica, e non precettiva, delle leggi naturali: esse non presuppongono dunque un legislatore. Ma se pure vi fosse un ordine superiore, ci si dovrebbe chiedere perch\u00e9 proprio quello e non un altro. Se esso \u00e8 il migliore possibile, allora Dio stesso soggiace a leggi che gli indicano una via da percorrere; viceversa, l'argomento \u00e8 contraddetto dalla presenza di un ente che agisce ad arbitrio.\" Secondo Russell il principio \u00e8 ormai superato dalle teorie di Albert Einstein.\n\"L'argomento del fine delle cose vuole che tutto sia preordinato a una finalit\u00e0: in particolare, quella di permettere la nostra esistenza. La dottrina non \u00e8 che un rovesciamento della realt\u00e0, ed \u00e8 superata dalla teoria di Darwin: non \u00e8 cio\u00e8 l'ambiente che si conforma alle necessit\u00e0 dei viventi, ma questi che si adattano ad esso.\"\nL'argomento morale, infine, fu introdotto da Kant.\" Secondo una sua variante, mancando Dio non potrebbero esistere le categorie del giusto e dell'ingiusto. Russell, ammessa solo in ipotesi la differenza fra giusto e ingiusto, confuta l'argomento arguendo che, se tale differenza trova origine in Dio, allora per lui essa non esiste, e dunque egli non pu\u00f2 essere buono; se invece lo \u00e8, le due categorie devono preesistergli e non lo presuppongono.\"\nLa figura di Cristo.\nRussell ritiene che Cristo non sia stato il pi\u00f9 saggio degli uomini. Considera quindi, \nIn primo luogo egli si mostra sicuro dell'imminenza della sua seconda venuta. I primi cristiani credevano in questa imminenza, e, conformemente alla sua parola, non si curavano del domani; ma poi non vi fu alcuna seconda venuta. Russell identifica in tutto ci\u00f2 un primo aspetto che non depone per la saggezza di Cristo.\n\"Ma c'\u00e8 un altro aspetto, quello morale, che negherebbe tale saggezza: l'insegnamento di Ges\u00f9 infatti prevede il castigo eterno.\" Ci\u00f2, secondo il filosofo gallese, \u00e8 segno di scarsi sentimenti di umanit\u00e0: Cristo ha infatti atterrito e scagliato invettive; in altri passi, ha mostrato inclemenza e inutile crudelt\u00e0. Per Russell Ges\u00f9 non regge il paragone con Buddha, n\u00e9 con Socrate, che mai si fece prendere dall'ira e, in punto di morte, fu dolce anche con gli avversari.\nCapitolo II - \"La religione ha contribuito alla civilt\u00e0?\".\nIl saggio fu pubblicato per la prima volta nel 1930.\nRussell fa suo il concetto di religione in Lucrezio: una malattia frutto della paura e fonte di sofferenza. Il pensatore sottolinea poi la distanza fra il comune concetto di religione e la vera natura di questa. Mentre il primo riconduce la religione a una visione della morale e del mondo, la seconda \u00e8 identificabile nell'ortodossia delle Chiese. Russell rileva come l'insegnamento di tutti i maestri religiosi sia stato assunto a verit\u00e0 assoluta, e sia per questo via via diventato fonte del potere di una casta privilegiata incaricata di interpretarlo. Tale casta possederebbe dunque una verit\u00e0 eticamente lontana dal messaggio originario, e in quanto immutabile necessariamente contraria al progresso e fonte di oscurantismo.\nCristianesimo e sesso.\nNel quadro dei rapporti fra religione e civilt\u00e0 si inserisce la problematica dei rapporti fra cristianesimo e sesso. Russell pone in luce \"i danni della visione della sessualit\u00e0 come peccato e della sua relegazione nel solo matrimonio indissolubile: dal mancato controllo delle nascite alle conseguenze nevrotiche del tab\u00f9 nei giovani sottratti alla conoscenza dell\"'ars amandi\".\"\nFonti di intolleranza.\nPer Russell \u00e8 l'avvento del cristianesimo a diffondere l'intolleranza religiosa: essa era sconosciuta al mondo classico fuorch\u00e9, non a caso, a quello ebraico, che forse - suppone il filosofo - in questo modo si difendeva dalla minaccia di venir assorbito dai popoli vicini.\nLe persecuzioni del cristianesimo da parte dell'impero romano sono ridimensionate dal pensatore, in quanto di scarso rilievo, discontinue e di natura essenzialmente politica; viceversa, dai tempi di Costantino in poi, la persecuzione appare essere stata praticata dagli stessi cristiani.\nL'attuale cristianesimo \u00e8 indubbiamente assai pi\u00f9 mite, ma ci\u00f2 \u00e8 attribuito da Russell all'insegnamento dei liberi pensatori, dal Rinascimento in poi: quindi all'opera degli stessi uomini che un tempo erano perseguitati dai cristiani.\nCapitolo III - \"Il mio credo\".\nIl saggio \u00e8 stato pubblicato nel 1925.\nCapitolo IV - \"Sopravviviamo alla morte?\".\nIl saggio \u00e8 stato pubblicato per la prima volta nel 1936.\nCapitolo V - \"Apparenza e realt\u00e0\".\nIl saggio \u00e8 stato scritto nel 1899.\nCapitolo VI - \"Liberi pensatori fra i cattolici e i protestanti\".\nIl saggio \u00e8 stato scritto nel 1928.\nCapitolo VII - \"La vita nel Medioevo\".\nIl saggio \u00e8 stato scritto nel 1925.\nCapitolo VIII - \"Il destino di Thomas Paine\".\nIl saggio \u00e8 stato scritto nel 1934.\nCapitolo IX - \"Gente simpatica\".\nIl saggio \u00e8 pubblicato per la prima volta nel 1931.\nCapitolo X - \"La nuova generazione\".\nIl saggio risale al 1930.\nCapitolo XI - \"La nostra etica sessuale\".\nSecondo Russell \"un moralismo sessuale particolarmente rigoroso \u00e8 il segno di una sessualit\u00e0 vissuta male intesa oscenamente e moralisticamente.\"\n\"Il sesso come l'alimentazione va vissuto in modo semplice e naturale: ogni eccesso \u00e8 negativo e come nel caso del cibo ogni proibizione ne accresce il desiderio eccessivo. L'insegnamento della Chiesa, com'\u00e8 dimostrato negli Stati Uniti, con il suo rigido moralismo ha stimolato in modo malato l'interesse per il sesso. L'impulso naturale represso non produce uomini sani e aperti.\"\nEgli afferma: \"Nessun essere umano pu\u00f2 pensare di avere diritti di propriet\u00e0 su un altro essere umano, l'equivalente del furto non \u00e8 l'adulterio ma la violenza carnale.\"\nFondamentale per Russell \u00e8 ritenere il sesso legato a tre beni quali: \nEgli \u00e8 convinto \"che chi ha un'attitudine artistica trovi nell'amore sessuale il giusto stimolo per svilupparla.\"\n\"La libert\u00e0 di amare, intesa non come il volgare bisogno di sfogo fisico con una persona qualsiasi, coincide per l'artista con la libert\u00e0 d'espressione [...] la curiosit\u00e0 e la ricerca della conoscenza infine devono essere considerate come \"frutti\" dell'amore per il potere. Se la conoscenza \u00e8 potere, l'amore per la conoscenza \u00e8 amore per il potere.\"\n\"La scienza in quanto tale invece deve essere considerata indipendente dalle emozioni sessuali.\"\nCapitolo XII- \"Libert\u00e0 accademica\".\nIl saggio \u00e8 stato pubblicato nel 1940.\nCapitolo XIII - \"L'esistenza di Dio\".\nIl saggio \u00e8 la trascrizione di un dibattito fra Bertrand Russell e padre F. C. Copleston S. J., trasmesso dalla BBC nel 1948.\nCapitolo XIV - \"Pu\u00f2 la religione lenire i nostri affanni?\".\nIl saggio \u00e8 stato pubblicato in due parti nel 1954.\nCapitolo XV - \"Religione e morale\".\nIl saggio \u00e8 stato scritto nel 1952."}
{"id": "589243", "revid": "1543377", "url": "https://it.wikipedia.org/wiki?curid=589243", "title": "Alberto Acierno", "text": "Biografia.\nAcierno \u00e8 un imprenditore.\nEletto deputato alla Camera nel 1994 per il Polo delle Libert\u00e0 nel collegio Palermo-Capaci, battendo Gianni Min\u00e0 aderisce al gruppo di Forza Italia. \u00c8 rieletto nella XIII Legislatura (1996-2001) nella quota proporzionale, nelle liste di Forza Italia, aderisce al gruppo misto, avvicinandosi all'Unione Democratica per la Repubblica (UDR) cossighiana e transitando poi per un breve periodo nel centrosinistra con l'Udeur, di cui diviene vice-capogruppo, sul finire della legislatura passa all'estrema destra con la Fiamma Tricolore di Pino Rauti.\nEletto deputato all'Assemblea Regionale Siciliana nella XIII legislatura (2001-2006) nel cosiddetto \"listino\" del Presidente Salvatore Cuffaro in quota Fiamma Tricolore, passa al gruppo misto, aderisce a Nuova Sicilia, poi \u00e8 fondatore e presidente del gruppo parlamentare \"Siciliani Uniti Democratici-SUD\", che poi si scioglie e infine presidente del gruppo misto.\nNon ricandidatosi alle elezioni regionali del 2006, si riavvicina a Forza Italia ed \u00e8 nominato ad agosto 2006 dall'allora presidente dell'Ars Gianfranco Miccich\u00e9, direttore della Fondazione Federico II di Palermo, organo culturale del parlamento siciliano. Si \u00e8 dimesso il 30 novembre 2007, a seguito di polemiche sulla mancata approvazione del bilancio consuntivo 2006 e preventivo 2007.\nCandidatosi alle elezioni regionali siciliane del 14 aprile 2008 con Il Popolo della Libert\u00e0, non viene eletto.\nProcedimenti giudiziari.\nIl 26 settembre 2009 \u00e8 arrestato dalla Guardia di Finanza per peculato e appropriazione indebita, relativa alla sua carica alla Fondazione Federico II. \u00c8 accusato di essersi appropriato indebitamente di circa centomila euro della Fondazione Federico II, finanziata con fondi regionali. Sulla questione era gi\u00e0 da tempo aperta un'indagine della Magistratura e della Corte dei conti. L'altro filone d'indagine riguarda l'accusa di sottratto 40.000 euro dal conto del gruppo misto di cui era presidente, che dovevano servire a sanare pendenze con l'erario, l'Inps e i vecchi dipendenti.\nNel novembre 2010 il Giudice dell'udienza preliminare del tribunale di Palermo ha rigettato il patteggiamento concordato tra accusa e difesa, ritenendo la pena, pattuita in due anni e otto mesi, troppo bassa.\nParallelamente si svolge il giudizio innanzi la Corte dei conti. La Sezione Giurisdizionale d'appello per la Sicilia, con sentenza 153 del 21 maggio 2012, lo condanna per danno erariale a risarcire oltre centomila euro per l'indebito uso delle carte di credito aziendali e prelievo di contanti; l'Acierno, accerta la Corte, ha utilizzato la carta di credito per spese private (alberghi, viaggi anche alle Maldive, acquisti di abiti e mobilio, canoni SKY).\nNel novembre 2012 viene condannato a 6 anni e mezzo di carcere per peculato.\nLa Corte di Cassazione il 12 novembre 2015 conferma la condanna, definitiva, a sei anni e mezzo di reclusione"}
{"id": "589244", "revid": "122261877", "url": "https://it.wikipedia.org/wiki?curid=589244", "title": "On (Aphex Twin)", "text": "On \u00e8 il terzo EP del musicista Aphex Twin, pubblicato 15 novembre 1993 dalla Warp Records.\nIl disco.\nPubblicato dopo l'album \"Selected Ambient Works 85-92\", e prima del suo prosieguo \"Selected Ambient Works Volume II\", \"On\" \u00e8 spesso descritto come un EP in stile ambient techno malgrado la presenza di ritmi striduli e graffianti in quasi tutti i brani.\nInsieme all'EP \u00e8 stato prodotto anche un disco di remix, \"On Remixes\", composto da quattro tracce: due remix del singolo \"On\", dei musicisti \u03bc-Ziq e Reload, uno di \"d-Scape\", seppure con titolo \"On (d-scape Mix)\", e un brano inedito di James, seppure con titolo \"On (28 Mix)\".\nTracce.\nOn\nOn \nOn Remixes"}
{"id": "589248", "revid": "228587", "url": "https://it.wikipedia.org/wiki?curid=589248", "title": "ASRock", "text": "ASRock Inc. \u00e8 un produttore di schede madri, PC industriali e HTPC, con sede centrale a Taipei in Taiwan, presieduta da Ted Hsu. \u00c8 stata fondata nel 2002, attualmente \u00e8 di propriet\u00e0 della Pegatron Corporation, la quale fa parte di ASUSTeK dal 2007.\nStoria.\nNel 2002 ASRock \u00e8 stata originariamente una spin-off di ASUS. I piani per lo spostamento dell\"upstream\" dell'azienda sono iniziati nel 2007 a seguito di una Offerta pubblica iniziale (IPO) di successo sulla borsa di Taiwan.\nProdotti e servizi.\nOltre alle schede madri, ASRock produce anche mini-computer desktop.\nCopertura del mercato.\nLa distribuzione copre negozi di elettronica, di computer, rivenditori di gadget e negozi online. Le principali regioni di vendita nel 2011 sono per l'Europa il 37,68%, il Centro e il Sud America (principalmente rappresentato) per il 21,13%, l'Asia Pacifica il 40,95% e gli altri paesi nel mercato solo il 0,24%."}
{"id": "589249", "revid": "31507", "url": "https://it.wikipedia.org/wiki?curid=589249", "title": "Shalott", "text": ""}
{"id": "589256", "revid": "767487", "url": "https://it.wikipedia.org/wiki?curid=589256", "title": "Lato (beatmaker)", "text": "Biografia.\nNella met\u00e0 degli anni novanta, Lato fonda insieme al rapper Fabri Fibra il gruppo Uomini di Mare. Fin dagli inizi si inizia a sentire il suo notevole talento nonostante i mezzi per la produzione di \"beat\" siano davvero limitati.\nInsieme agli Uomini di Mare pubblica un demo nel 1996 intitolato \"Dei di mare quest'el gruv\" da dove si inizia a sentire un suono unico per il panorama rap italiano. Nel 1997 agli Uomini di Mare si aggiunge il rapper Shezan Il Ragio e la formazione cambia nome in Qustodi del tempo, pubblicando nello stesso anno il demo \"Rapimento dal vulpla\".\nNel 1999 viene pubblicato l'album di debutto degli Uomini di Mare, intitolato \"Sindrome di fine millennio\". Al disco hanno collaborato importanti artisti della scena rap italiana come Esa, Inoki, Joe Cassano, Nesly Rice e lo stesso Shezan Il Ragio. A partire dagli anni duemila, gli Uomini di Mare hanno una battuta di arresto: ci\u00f2 ha portato Lato alla produzione per altri artisti quali Marya e Gente Guasta, mentre Fabri Fibra ha intrapreso la carriera solista, pubblicando nel 2002 \"Turbe giovanili\". Nel 2004, Lato torna a collaborare con Fabri Fibra e insieme realizzano l'ultima pubblicazione degli Uomini di Mare, ovvero l'EP \"Lato &amp; Fabri Fibra\".\nNel 2011 Lato pubblica sotto lo pseudonimo di Latootal l'album \"Loopmannaro Breaks#1\", il quale contiene una raccolta delle strumentali prodotte per altri rapper tra il 2004 e il 2011. Tutte le sue produzioni sono state effettuate nello Studio 114.\nNel 2014 viene pubblicato \"Poltergeist\", album realizzato insieme al rapper El Presidente. Il disco \u00e8 stato pubblicato limitatamente per il download gratuito e successivamente \u00e8 stato reso disponibile anche nel formato fisico.\nNel 2015 Lato ritorna con i Qustodi del Tempo, con i quali pubblica il videoclip del brano \"Il Kraqen\", uscito il 25 gennaio 2016. A esso hanno fatto seguito quelli dei brani \"Per sempre\" e \"Brucio lentamente\" feat. Giada Simone, pubblicati rispettivamente il 3 febbraio e il 5 giugno 2016."}
{"id": "589261", "revid": "122937713", "url": "https://it.wikipedia.org/wiki?curid=589261", "title": "Sarah Ferrati", "text": "Fu in assoluto una delle pi\u00f9 grandi attrici teatrali italiane. La (sua) recitazione austera, essenziale, misurata, la dizione aspra e tagliente, il rigore stilistico delle interpretazioni diventarono [...] un termine di paragone costante per le nuove leve.\nBiografia.\nSi diploma all'\"Accademia dei Fidenti\" di Firenze, e debutta in teatro nel 1928 nella compagnia di Luigi Carini.\nNel 1933 ottiene il suo primo successo teatrale interpretando il personaggio di Elena nello shakespeariano \"Sogno di una notte di mezza estate\", per la regia del tedesco Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni al Giardino di Boboli seguita nello stesso anno dalla regina di Bretagna nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce di Firenze con la Morelli, Bettarini, Benassi, Andreina Pagnani, Lupi, Lombardi, Bernardi, Migliari e Cimara per la regia di Jacques Copeau.\nIn breve passa da ruoli di \"ingenua\" a quelli di \"prima donna\". In coppia con Nino Besozzi nel 1938, nel '43 fa parte della Compagnia Stabile del \"Teatro Eliseo\" di Roma ed interpreta con successo \"La professione della signora Warren\" di Shaw e \"Hedda Gabler\" di Ibsen.\nNel 1947 \u00e8 la protagonista in Giovanna d'Arco al rogo di Arthur Honegger con Giusi Raspani Dandolo e Salvo Randone al Teatro alla Scala di Milano.\nOrmai \u00e8 una diva e si fa apprezzare anche come interprete di opere di Pirandello e di Cechov. Nei primi anni cinquanta, diretta da Luchino Visconti, riscuote grandi consensi sulla scena in piece come \"Medea\" di Euripide e \"Tre sorelle\" di Anton \u010cechov. Nel 1953 passa al Piccolo Teatro di Milano e, sotto la regia di Giorgio Strehler, si cala in ruoli di eroine affrante, come Liuba ne \"Il giardino dei ciliegi\" di Cechov (1954) e l'eccentrica protagonista de \"La folle di Chaillot\" di Jean Giraudoux (1953), favorendo tra l'altro il debutto di una novizia Ornella Vanoni. Nel 1959 e nel 1962 ha ricevuto il prestigioso Premio San Genesio come migliore attrice teatrale dell'anno.\nNel 1964 il suo nome torna a brillare quando interpreta la moglie derelitta protagonista dell'amara commedia \"Chi ha paura di Virginia Woolf?\" di Edward Albee, diretta da Franco Zeffirelli, accanto a Enrico Maria Salerno. Successivamente affronter\u00e0 anche la televisione (insieme a Rina Morelli, Nora Ricci e Ave Ninchi nello sceneggiato \"Sorelle Materassi\", del 1972), ma rester\u00e0 sempre fedele al teatro, a cui si dedicher\u00e0 fino a poco tempo prima della sua morte.\nSpos\u00f2 il tenore Luigi Infantino."}
{"id": "589262", "revid": "17654", "url": "https://it.wikipedia.org/wiki?curid=589262", "title": "Belcantismo", "text": ""}
{"id": "589263", "revid": "729019", "url": "https://it.wikipedia.org/wiki?curid=589263", "title": "Torcicollo congenito", "text": "Il torcicollo congenito o torcicollo miogeno congenito \u00e8 una condizione malformativa con origine nella vita intrauterina.\nEziologia.\nLa causa di tale malformazione \u00e8 sconosciuta. La teoria pi\u00f9 attendibile (teoria meccanica) fa risalire la malformazione a un'errata posizione del feto in utero e alla conseguente compressione dei vasi sanguigni che irrorano il muscolo sternocleidomastoideo. In assenza di sangue e quindi di ossigeno le cellule muscolari vanno incontro a un processo di necrosi, ossia di morte cellulare, e vengono sostituite da materiale fibroso. La fibrosi del muscolo provoca una retrazione e un accorciamento del muscolo colpito tanto che il caratteristico aspetto del neonato con \"torcicollo congenito\" \u00e8 quello di inclinare la testa verso il lato malato e ruotarla nel lato opposto.\nSpesso \u00e8 accompagnato da un'asimmetria facciale e del cranio che si risolve con la crescita.\nAltre teorie eziologiche hanno oggi minor credito:\nTerapia.\nIl trattamento di tale affezione \u00e8 chirurgico e consiste nel sezionamento sia del capo sternale che clavicolare del muscolo sternocleidomastoideo e nella sezione dei foglietti di sdoppiamento della fascia cervicale superficiale. In alcuni casi risulta necessaria anche la sezione del capo mastoideo dello stesso muscolo.\nDopo l'intervento si applica un corsetto rigido con minerva e diadema con atteggiamento del capo in ipercorrezione (rotazione e inclinazione in senso opposto alla deformit\u00e0) per 2 mesi e al termine il corsetto gessato viene sostituito da uno morbido per permettere la fase di fisioterapia e la rieducazione motoria. \nAltro presidio terapeutico consiste nell'uso di una ortesi al collo (il cosiddetto collare) che mantiene in posizione corretta la testa con la speranza di mobilizzare il pi\u00f9 possibile il muscolo malato e permettere al soggetto un buon movimento.\nAlternativa meno invasiva sul lattante per i casi meno importanti l'utilizzo di tutori che facciano dormire il bimbo di lato in modo da favorire l'inclinazione o la rotazione della testa per gravit\u00e0, o di fisioterapia insegnata ai genitori e ripetuta 4-6 volte al giorno."}
{"id": "589264", "revid": "17654", "url": "https://it.wikipedia.org/wiki?curid=589264", "title": "Il ritorno di Ulisse in patria", "text": ""}
{"id": "589266", "revid": "762947", "url": "https://it.wikipedia.org/wiki?curid=589266", "title": "Daniel Auber", "text": "Biografia.\nFiglio di un venditore di stampe parigino e destinato dal padre al commercio di stampe, gli fu concesso tuttavia di indulgere alla sua passione per la musica: impar\u00f2 a suonare diversi strumenti in tenera et\u00e0 dal compositore tirolese Josef Alois Ladurner (7 marzo 1769 \u2013 20 febbraio 1851). Compiuti i vent'anni, venne inviato a Londra dal padre a completare gli studi finanziari; fu costretto a lasciare l'Inghilterra a causa della rottura del trattato di Amiens, nel 1804.\nAveva gi\u00e0 mosso i primi passi verso la composizione, e a questo momento gi\u00e0 prodotto diversi \"concertos pour basse\", alla maniera del violoncellista Lamarre, nel cui nome vennero pubblicati. I complimenti fattigli per il suo concerto per violino, che venne eseguito al Conservatoire de Paris da Jacques F\u00e9r\u00e9ol Mazas, lo incoraggiarono a rimettere mano a una vecchia opera buffa, \"Julie\", nel 1811. Conscio della necessit\u00e0 di uno studio regolare nell'arte da lui scelta, si mise sotto il severo insegnamento di Luigi Cherubini, grazie al quale le capacit\u00e0 del giovane compositore vennero considerevolmente sviluppate.\nNel 1813 la reazione sfavorevole al suo debutto operistico, \"Le s\u00e9jour militaire\", mise fine per qualche tempo ai suoi tentativi come compositore. Ma il fallimento aziendale e la morte del padre, avvenuta nel 1819, lo spinsero ancora una volta verso la musica, e a fare di essa il suo mestiere. Scrisse un'altra opera, \"Le testamente et les billets-doux\", ma la reazione della critica non fu migliore della precedente. Tuttavia persever\u00f2: venne premiato dal successo di \"La berg\u00e8re ch\u00e2telaine\", un'opera in tre atti.\nFu l'inizio di una lunga serie di brillanti successi. Nel 1822 cominci\u00f2 la sua lunga associazione con il librettista Eug\u00e8ne Scribe; \"Leicester\", la loro prima collaborazione, \u00e8 importante anche per le evidenti influenze di Gioachino Rossini. Nonostante alcune similitudini, il suo stile era marcatamente individuale, caratterizzato da leggerezza, vivacit\u00e0, grazia, eleganza e chiarezza: tipicamente francese.\nAuber raggiunse il suo massimo trionfo musicale con \"La muette de Portici\", conosciuta anche col nome del suo eroe, Masaniello. Dopo la prima a Parigi nel 1828, divent\u00f2 rapidamente un successo in tutta Europa, e la sua ouverture e le sue arie risuonavano ovunque. Il duetto \"Amour sacr\u00e9 de la patrie\" fu accolta come una nuova \"Marsigliese\"; la tradizione vuole anche che l'esecuzione a Bruxelles del 25 agosto 1830, con Adolphe Nourrit nel ruolo del tenore, caus\u00f2 la rivolta che si sarebbe poi evoluta nella \"Rivoluzione belga\" che scacci\u00f2 gli olandesi.\nVari riconoscimenti testimoniarono l'apprezzamento del pubblico per le composizioni di Auber. Nel 1829 fu eletto membro dell'Istituto, l'anno successivo fu nominato direttore dei concerti di corte, e, nel 1842, per volere di Luigi Filippo, successe a Cherubini come direttore del \"Conservatoire\". Fu anche grand'ufficiale della Legion d'Onore dal 1825, dove raggiunse il livello di commendatore nel 1847. Napoleone III fece di Auber il \"Ma\u00eetre de Chapelle\" imperiale nel 1857. I suoi modi affascinanti, la sua parlata abile, e la sua sempre disponibile gentilezza e beneficenza conquistarono per lui un posto sicuro nel rispetto dei suoi concittadini. Rimase nella sua vecchia casa durante l'assedio tedesco di Parigi, 1870-71; l'assedio durante la Comune di Parigi con tutte le difficolt\u00e0 per gli abitanti di Parigi, che determin\u00f2 lo scontro con le truppe di Versailles, furono causa principale della sua malattia: mor\u00ec a Parigi il 13 maggio 1871 ed \u00e8 stato sepolto nel cimitero di P\u00e8re-Lachaise.\nOggi, una delle strade che portano all\"Op\u00e9ra\" di Parigi, cos\u00ec come la stazione RER pi\u00f9 vicina, sono a lui intitolate.\nOpere.\nSono qui elencate, in ordine cronologico, le opere liriche composte da Auber. Tra parentesi, data e luogo della prima rappresentazione."}
{"id": "589267", "revid": "106908", "url": "https://it.wikipedia.org/wiki?curid=589267", "title": "Auber", "text": ""}
{"id": "589268", "revid": "60344", "url": "https://it.wikipedia.org/wiki?curid=589268", "title": "Daniel Fran\u00e7ois Esprit Auber", "text": ""}
{"id": "589270", "revid": "80648", "url": "https://it.wikipedia.org/wiki?curid=589270", "title": "Bernard du Bus de Gisignies", "text": ""}
{"id": "589273", "revid": "267975", "url": "https://it.wikipedia.org/wiki?curid=589273", "title": "San Camillo de Lellis agli Orti Sallustiani (titolo cardinalizio)", "text": "Il titolo cardinalizio di San Camillo de Lellis agli Orti Sallustiani (in latino: \"Titulus Sancti Camilli de Lellis ad Hortos Sallustianos\") fu istituito il 5 febbraio 1965 da papa Paolo VI con la costituzione apostolica \"Sacris Romanae Ecclesiae\". La chiesa su cui insiste il titolo, San Camillo de Lellis, fu costruita sotto il pontificato di papa Pio X ed eretta in parrocchia il 10 maggio 1910 dal cardinale vicario Pietro Respighi con il decreto \"Per costitutionem\". Attualmente la chiesa \u00e8 retta dai Chierici regolari Ministri degli Infermi (Camilliani). Quando Paolo VI eresse il titolo cardinalizio, la chiesa assurse alla dignit\u00e0 di basilica minore.\nNe \u00e8 attualmente titolare il cardinale Juan Luis Cipriani Thorne, arcivescovo emerito di Lima."}
{"id": "589274", "revid": "267975", "url": "https://it.wikipedia.org/wiki?curid=589274", "title": "Santa Balbina (titolo cardinalizio)", "text": "Secondo Kirsch, il titolo cardinalizio che appare sotto il nome di Santa Balbina (in latino: \"Titulus Sanct\u00e6 Balbin\u00e6\") dopo il sinodo del 595 \u00e8 quello di \"Tigridae\" che compare nel sinodo del 499. Secondo Cristofori, il titolo \"Tigridae\" fu soppresso da papa Gregorio I e sostituito con quello di San Sisto intorno al 600. In base al catalogo di Pietro Mallio, compilato sotto il pontificato di papa Alessandro III, il titolo era legato alla basilica di San Paolo fuori le mura e i suoi preti vi celebravano messa a turno. La chiesa su cui insiste il titolo \u00e8 una chiesa molto antica, risalente, probabilmente, al IV secolo e fu costruita sopra la casa del console Lucio Fabio Cilone."}
{"id": "589275", "revid": "687007", "url": "https://it.wikipedia.org/wiki?curid=589275", "title": "Santa Cecilia (titolo cardinalizio)", "text": "Il titolo di Santa Cecilia (in latino: \"Titulus Sanct\u00e6 C\u00e6cili\u00e6\"), probabilmente, fu istituito subito dopo la morte della martire durante le persecuzioni di Diocleziano. La certezza storica dell'antichit\u00e0 del culto di Santa Cecilia, venerata come vergine martire e onorata come patrona dei musicisti, ne ha fatto da sempre una delle memorie pi\u00f9 importanti nella Chiesa. \nLegata al culto della Santa \u00e8 pure l'importanza del titolo basilicale, antichissimo come anche il titolo cardinalizio associato - tra i pi\u00f9 prestigiosi - sicuramente anteriore all'anno 313, cio\u00e8 all'et\u00e0 di Costantino. Non \u00e8 noto il papa che lo istitu\u00ec, ma \u00e8 presente nell'elenco del sinodo romano del 1\u00ba marzo 499. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla Basilica di San Pietro ed i suoi preti vi celebravano messa a turno.\nSembra che Cecilia fosse stata sepolta in un posto di grande onore, accanto alla cosiddetta \"Cripta dei Papi\", trasferita poi da Pasquale I nella cripta della basilica trasteverina."}
{"id": "589276", "revid": "1123126", "url": "https://it.wikipedia.org/wiki?curid=589276", "title": "Sant'Agnese fuori le mura (titolo cardinalizio)", "text": "Sant'Agnese fuori le mura (in latino: \"Titulus Sanct\u00e6 Agnetis extra m\u0153nia\") \u00e8 un titolo cardinalizio istituito da papa Innocenzo X il 5 ottobre 1654 con il breve \"Hodie in consistorio\", per sostituire quello di Sant'Agnese in Agone, da lui soppresso per ragioni familiari.\nLa basilica, che \u00e8 registrata nel Liber pontificalis tra quelle di fondazione costantiniana ed \u00e8 ricordata nelle biografie dei papi Liberio, Innocenzo I, Bonifacio I e Leone III, dipendeva dal \"titulus Vestinae\" ed era retta da un monastero femminile. Nel 1480 papa Sisto IV sostitu\u00ec le monache con i frati di Sant'Ambrogio \"ad nemus\" di Milano, che, a loro volta, nel 1489, furono sostituiti da papa Innocenzo VIII con i Canonici Regolari Lateranensi, che tuttora la officiano. La Basilica dipendeva dall'Arcibasilica Patriarcale Lateranense. Fin dal\nRinascimento, il 21 gennaio di ogni anno, la Basilica di Sant'Agnese fuori le mura offre il censo di due agnelli bianchi, allevati dai Padri trappisti dell'Abbazia delle Tre Fontane e benedetti dall'Abate generale dei Canonici Regolari Lateranensi sull'altare della Santa, all'Arcibasilica. Nello stesso giorno gli agnelli bianchi vengono offerti al Sommo Pontefice in riconoscimento di soggezione dell'Arcibasilica. Con la loro lana vengono confezionati i sacri pallii."}
{"id": "589277", "revid": "267975", "url": "https://it.wikipedia.org/wiki?curid=589277", "title": "Sant'Agostino (titolo cardinalizio)", "text": "Il titolo di Sant'Agostino (latino: \"Titulus Sancti Augustini\") \u00e8 un titolo cardinalizio, retto da un cardinale presbitero e istituito da papa Sisto V il 13 aprile 1587 con la costituzione apostolica religiosa.\nLa chiesa titolare \u00e8 Sant'Agostino. La facciata \u00e8 stata eretta nel quindicesimo secolo."}
{"id": "589278", "revid": "267975", "url": "https://it.wikipedia.org/wiki?curid=589278", "title": "Sant'Andrea al Quirinale (titolo cardinalizio)", "text": "Sant'Andrea al Quirinale (in latino: \"Titulus Sancti Andre\u00e6 in Quirinali\") \u00e8 un titolo cardinalizio istituito da papa Giovanni Paolo II nel 1998. La chiesa su cui insiste il titolo \u00e8, fin dal XVI secolo, sede del noviziato gesuita."}
{"id": "589279", "revid": "267975", "url": "https://it.wikipedia.org/wiki?curid=589279", "title": "Sant'Andrea della Valle (titolo cardinalizio)", "text": "Sant'Andrea della Valle (in latino: \"Titulus Sancti Andreae Apostoli de Valle\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Quandoquidem in more\".\nIl titolo insiste sulla basilica di Sant'Andrea della Valle, nel rione Sant'Eustachio, rettoria e luogo sussidiario di culto della parrocchia dei Santi Biagio e Carlo ai Catinari."}
{"id": "589280", "revid": "267975", "url": "https://it.wikipedia.org/wiki?curid=589280", "title": "Sant'Andrea delle Fratte (titolo cardinalizio)", "text": "Sant'Andrea delle Fratte (in latino: \"Titulus Sancti Andreae Apostoli de Hortis\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Cum nobis\".\nNe \u00e8 titolare il cardinale Ennio Antonelli, gi\u00e0 presidente del Pontificio consiglio per la famiglia.\nIl titolo insiste sulla basilica di Sant'Andrea delle Fratte, nel rione Colonna, sede parrocchiale almeno del XVI secolo."}
{"id": "589281", "revid": "267975", "url": "https://it.wikipedia.org/wiki?curid=589281", "title": "Sant'Antonio da Padova in Via Merulana (titolo cardinalizio)", "text": "Sant'Antonio da Padova in Via Merulana (in latino: \"Titulus Sancti Antonii Patavini de Urbe\") \u00e8 un titolo cardinalizio istituito da papa Giovanni XXIII il 12 marzo 1960 con la costituzione apostolica \"Inter cetera\".\nNe \u00e8 titolare il cardinale Cl\u00e1udio Hummes, gi\u00e0 prefetto della Congregazione per il Clero.\nIl titolo insiste sulla basilica di Sant'Antonio da Padova, nel rione Esquilino, rettoria e luogo sussidiario di culto della parrocchia dei Santi Marcellino e Pietro al Laterano."}
{"id": "589282", "revid": "123292145", "url": "https://it.wikipedia.org/wiki?curid=589282", "title": "Sant'Antonio da Padova in Via Tuscolana (titolo cardinalizio)", "text": "Sant'Antonio da Padova in Via Tuscolana (in latino: \"Titulus Sancti Antonii Patavini in via Tusculana\") \u00e8 un titolo cardinalizio istituito da papa Paolo VI nel 1973 con la costituzione apostolica \"Purpuratis Patribus\". La chiesa su cui insiste il titolo \u00e8 retta dai Padri Rogazionisti del Cuore di Ges\u00f9.\nLa chiesa.\nFu costruita su progetto di Raffaele Bocconi negli anni 1947-1948 e consacrata dal cardinale Luigi Traglia il 27 maggio 1965. Due lapidi interne alla chiesa ricordano che due papi l'hanno visitata, Paolo VI nel 1974 e Giovanni Paolo II nel 1979.\nLa chiesa \u00e8 sede parrocchiale, istituita nel 1956 ed affidata ai padri rogazionisti, proprietari dell'edificio, il cui fondatore, Annibale Maria Di Francia, \u00e8 uno dei contitolari della chiesa.\nLa facciata \u00e8 scandita da un portale sormontato da cinque grandi finestre affiancate tra loro, e termina a forma di timpano. L'interno \u00e8 a tre navate con cappelle laterali; la navata centrale \u00e8 molto pi\u00f9 ampia rispetto alle due laterali.\nAll'interno \u00e8 ospitato un tabernacolo in alabastro e diverse sculture in bronzo. Il campanile \u00e8 il pi\u00f9 alto di Roma con i suoi 47 metri."}
{"id": "589283", "revid": "267975", "url": "https://it.wikipedia.org/wiki?curid=589283", "title": "Sant'Antonio in Campo Marzio (titolo cardinalizio)", "text": "Sant'Antonio in Campo Marzio (in latino: \"Titulus Sancti Antonii in Campo Martio\") \u00e8 un titolo cardinalizio istituito da papa Giovanni Paolo II nel 2001."}
{"id": "589284", "revid": "267975", "url": "https://it.wikipedia.org/wiki?curid=589284", "title": "Sant'Atanasio a Via Tiburtina (titolo cardinalizio)", "text": "Sant'Atanasio in Via Tiburtina (in latino: \"Titulus Sancti Athanasii ad viam Tiburtinam\") \u00e8 un titolo cardinalizio istituito da papa Giovanni Paolo II nel 1991. Sant'Atanasio, invitato a Roma da papa Giulio I per discutere i problemi insorti con gli eusebiani in occasione del concilio di Roma del 340, fece conoscere ai romani il monachesimo egiziano, l'agiografia di Sant'Antonio abate, la regola monastica di San Pacomio e la disciplina monastica delle vergini e delle vedove. Grazie alla sua opera pot\u00e9 iniziare il monachesimo in Italia."}
{"id": "589285", "revid": "1935652", "url": "https://it.wikipedia.org/wiki?curid=589285", "title": "Santi Ambrogio e Carlo (titolo cardinalizio)", "text": "Il titolo cardinalizio dei Santi Ambrogio e Carlo (in latino: \"Titulus Sanctorum Ambrosii et Caroli ad viam Latam\") fu istituito da papa Paolo VI il 7 giugno 1967 con la costituzione apostolica \"Ab antiquis quidem\". Un titolo dedicato ai San Carlo al Corso esistette dal 1627 al 1639. Il titolo insiste sulla basilica dei Santi Ambrogio e Carlo, sita in via del Corso."}
{"id": "589286", "revid": "267975", "url": "https://it.wikipedia.org/wiki?curid=589286", "title": "Santi Andrea e Gregorio al Monte Celio (titolo cardinalizio)", "text": "Santi Andrea e Gregorio al Monte Celio (in latino: \"Titulus Sanctorum Andre\u00e6 et Gregorii ad Clivum Scauri\") \u00e8 un titolo cardinalizio istituito da papa Gregorio XVI l'8 giugno 1839 per sostituire quello di Sant'Eusebio da lui soppresso."}
{"id": "589287", "revid": "267975", "url": "https://it.wikipedia.org/wiki?curid=589287", "title": "Santi Aquila e Priscilla (titolo cardinalizio)", "text": "Santi Aquila e Priscilla (in latino: \"Titulus Sanctorum Aquil\u00e6 et Priscill\u00e6\") \u00e8 un titolo cardinalizio istituito da papa Giovanni Paolo II nel 1994.\nIl titolo insiste sulla chiesa omonima nel quartiere Portuense, sede della parrocchia istituita nel 1971."}
{"id": "589288", "revid": "267975", "url": "https://it.wikipedia.org/wiki?curid=589288", "title": "Santi Bonifacio e Alessio (titolo cardinalizio)", "text": "Il titolo cardinalizio dei Santi Bonifacio e Alessio (in latino: \"Titulus Sanctorum Bonifacii et Alexii\"), conosciuto anche con il nome di Sant'Alessio, fu istituito da papa Sisto V il 13 aprile 1587 con la costituzione apostolica \"Religiosa\". La Basilica dei Santi Bonifacio e Alessio a cui \u00e8 legato, costruita nel X secolo, inizialmente, era dedicata a San Bonifacio, poi, nel 986 fu dedicata a Sant'Alessio. La chiesa si trova sull'Aventino ed \u00e8 retta dai Chierici Regolari Somaschi fondati da san Girolamo Miani. Le origini della chiesa in realt\u00e0 risalgono al V secolo, presso la cappella di un'abitazione di una ricca famiglia che conservava i resti di un testimone della fede vissuto tra il IV e V secolo. Il culto di San Bonifacio \u00e8 invece attestato sull'Aventino a partire dal VII secolo. Nel XIX secolo si inizi\u00f2 ad indicare la chiesa e il titolo cardinalizio come Santi Bonifacio ed Alessio."}
{"id": "589306", "revid": "767487", "url": "https://it.wikipedia.org/wiki?curid=589306", "title": "Helen - Evoluzione di una donna", "text": "Helen - Evoluzione di una donna (\"Une sale affaire\") \u00e8 un film del 1981 diretto da Alain Bonnot."}
{"id": "589320", "revid": "767487", "url": "https://it.wikipedia.org/wiki?curid=589320", "title": "Legittima difesa (film 1982)", "text": "Legittima difesa (\"L\u00e9gitime violence\") \u00e8 un film del 1982 diretto da Serge Leroy e interpretato da Claude Brasseur, Christopher Lambert e Thierry Lhermitte.\nTrama.\nMentre Martin Modot si trova nella stazione di Deauville con tutta la famiglia (padre, madre, moglie e figlia di 7 anni), alcuni uomini cominciano a sparare sui presenti: \u00e8 una carneficina, in cui Martin, rimasto illeso, vede morire la madre, la moglie e la bambina, mentre il padre \u00e8 gravemente ferito. Viene ucciso anche Andreatti, un noto uomo politico.\nModot, disperato, ha ora come unico scopo quello di trovare gli assassini dei suoi e, poich\u00e9 non crede nell'efficienza della polizia, decide di condurre personalmente le indagini. Cerca a lungo una ragazza che ricorda scampata alla strage, e che aveva sentito chiamare per nome uno dei banditi; poi avvicina Miller, il capo di un'associazione popolare di autodifesa, che gli aveva offerto aiuto. Rintracciata finalmente la ragazza, Lucie, viene a sapere che \u00e8 la sorella di Eddy, uno dei responsabili del massacro, e poi scopre anche l'identit\u00e0 del killer principale, Jockey, un intellettuale nevrotico, di cui la ragazza \u00e8 innamorata, pur sapendolo uno spietato assassino.\nQuando Modot riesce a portare la donna alla polizia per farla testimoniare, il commissario capo Brousse la rilascia per\u00f2 immediatamente. Martin \u00e8 ormai sicuro che dietro la strage si nascondano intrighi politici e che essa sia stata commissionata da mandanti altolocati. Intanto Martin e Lucie, diventati amici, assistono ad uno scontro della polizia con Eddy. Eddy viene arrestato, ma \u00e8 subito ucciso da Miller, che in realt\u00e0 \u00e8 d'accordo con Brousse. Successivamente Martin e Lucie si scontrano con Jockey, che vuole ucciderli, ma il killer viene ucciso dalla donna. Modot, pur avendone avuto l'occasione, ha rinunciato alla vendetta."}
{"id": "589322", "revid": "767487", "url": "https://it.wikipedia.org/wiki?curid=589322", "title": "Giallo napoletano", "text": "Giallo napoletano \u00e8 un film commedia poliziesco italiano del 1979 diretto da Sergio Corbucci. \u00c8 l'ultimo film di Peppino De Filippo che mor\u00ec un anno dopo le riprese, il 27 gennaio 1980.\nTrama.\nNapoli. Raffaele Capece, afflitto da una zoppia dovuta ad una poliomielite contratta in infanzia, \u00e8 un professore di mandolino: scapolo, sempre arruffato e continuamente in bolletta a causa dei debiti di suo padre, incallito giocatore di lotto. Per saldare l'ennesimo debito \u00e8 chiamato a fare una serenata sotto un balcone. Da qui in avanti Raffaele viene coinvolto in una scia di delitti che hanno come filo rosso la musica, i ricordi della guerra e un'enorme somma di denaro.\nProduzione.\nLe riprese sono state girate nel 1978 tra Napoli e Roma.\nIn particolare, a Roma alcune riprese sono state girate presso una villa situata sulla via Aurelia Antica, che all'epoca del film era un istituto scolastico religioso gestito dalla comunit\u00e0 delle Suore Oblate del Sacro Cuore di Ges\u00f9.\nDistribuzione.\nIl film fu distribuito nei cinema italiani il 12 aprile 1979."}
{"id": "589323", "revid": "110157", "url": "https://it.wikipedia.org/wiki?curid=589323", "title": "Dios (album)", "text": "Dios \u00e8 un album del gruppo musicale dios Malos, pubblicato dall'etichetta discografica Startime Records nel 2004."}
{"id": "589327", "revid": "377499", "url": "https://it.wikipedia.org/wiki?curid=589327", "title": "Melanconia", "text": ""}
{"id": "589330", "revid": "287204", "url": "https://it.wikipedia.org/wiki?curid=589330", "title": "Raffaello Morelli", "text": "\u00c8 stato Presidente nazionale dell'AGI, \"Associazione Goliardi Indipendenti\", di ispirazione laico-liberale.\nBiografia.\nConsigliere Nazionale del Partito Liberale Italiano-PLI in rappresentanza dei giovani (dal 1962), Consigliere Comunale di Livorno dal 1964 al 1975, tra i fondatori della corrente \"Presenza Liberale\" (opposizione da sinistra a Giovanni Malagodi), entr\u00f2 in sua rappresentanza nella Direzione Centrale PLI (1969) dove venne confermato pi\u00f9 volte. Prosegu\u00ec l'opposizione alla Segreteria di Agostino Bignardi e fu tra i principali sostenitori di nuovi assetti politici con il passaggio della Segreteria a Valerio Zanone (1976). Eletto nel Collegio di Firenze Consigliere della Regione Toscana nel 1980 (dove esercit\u00f2 la funzione di segretario della Presidenza del Consiglio), divenne Vicesegretario nazionale PLI nel 1985/1986, tornando all'opposizione interna nei primi anni della Segreteria di Renato Altissimo.\nTra i promotori in Cassazione del referendum sulla responsabilit\u00e0 civile dei magistrati (1986), accolto l'anno dopo, divenne nel 1987 Vice Presidente della SACIS, consociata RAI, confermato nel settembre 1991, e poi dimissionario alcuni mesi dopo avendo scelto di restare Vice Presidente nazionale del PLI, carica assunta nel maggio 1991. Fu di nuovo tra i promotori in Cassazione del cosiddetto \"referendum per la riforma Democratica\" (settembre 1991), che puntava ad escludere i partiti dagli organi amministrativi degli istituti di credito e ad abolire il Ministero delle partecipazioni statali (referendum accolto nell'aprile del 1993, dopo il rinvio per scioglimento delle Camere nel 1992); in seguito fu anche tra i promotori in Cassazione del Referendum per la Riforma Elettorale (1992) che, accolto nell'aprile del 1993, contribu\u00ec ad avviare la profonda trasformazione della politica italiana introducendo il maggioritario.\nDal 1994 \u00e8 componente del Consiglio Nazionale del Movimento Federalista Europeo.\nAllo scioglimento del PLI, partecip\u00f2 alla fondazione della Federazione dei Liberali-FdL di cui fu inizialmente Coordinatore (1994) e poi Segretario Politico (1995) partecipando in questa veste a fondare la coalizione dell'Ulivo che candid\u00f2 Romano Prodi a Presidente del Consiglio. La FDL fu membro di Liberal International e del gruppo europeo ELDR.\nNegli anni della sua segreteria (fino al 2005) ha convocato sette congressi della FdL e ha sempre sostenuto una linea in pratica articolata su tre punti:\nDal novembre 2005 \u00e8 il Presidente della FdL, la quale, sviluppando la medesima linea politica, si sta adoperando per la Costituente di quanti, ritenendo decisivo colmare il buco di liberalismo che c'\u00e8 nel paese, intendono costituire un pi\u00f9 ampio raggruppamento liberale.\nNel 2008 \u00e8 diventato presidente del neonato Partito della Libert\u00e0 aderente alla FdL , per impedire all\u2019on. Berlusconi di dare lo stesso nome al partito unico del centro destra (che infatti divenne Popolo della Libert\u00e0).\nNel 2009 ha presieduto il Comitato Batti il referendum elettorale che si impegn\u00f2 con successo contro il referendum Gazzetta Segni richiesto per dare il 55% dei seggi al primo partito alle elezioni. Nel 2011 ha presieduto il Comitato Per l\u2019acqua, propriet\u00e0 e controlli pubblici, gestione libera che svolse una decisa campagna per respingere i quesiti ingannevoli del referendum e che, pur perdendo, raccolse quasi 1,3 milioni di voti. Nel 2016 \u00e8 stato uno dei tre fondatori del Comitato Per le liberta\u2019 dei cittadini, no al peggio che riun\u00ec l\u2019area liberale per fare una serrata campagna contro l\u2019oligarchica proposta di riforma della Costituzione voluta dal Governo Renzi, campagna fondata sul dettagliato confronto scritto artico per articolo del testo in fiore e quello proposto. Nell settembre 2020 \u00e8 stato tra i fondatori del Comitato il S\u00ec delle Libert\u00e0 a sostegno del referendum per la riduzione dei parlamentari . Nella primavera del 2021 \u00e8 tra i fondatori e i portavoce del Comitato Via le mani dall\u2019Inoptato che si prefigge di eliminare la distribuzione dell\u20198x1000 dell\u2019Irpef Inoptato.\nFa parte del Comitato Scientifico, Dipartimento Ricerca , della Fondazione Luigi Einaudi di Roma. \n\u00c8 autore di migliaia di interventi e scritti politico culturali in cui afferma che in Italia la principale carenza democratica \u00e8 il buco di liberalismo politico autonomo.\nHa pubblicato nel marzo 2011 il libro LO SGUARDO LUNGO (Edizioni Tecnico Scientifiche, Pisa) che ripercorre diffusamente la storia del separatismo Stato religioni dal 1861 al novembre 2010, ne approfondisce il retroterra culturale , illustra le linee per un\u2019azione separatista oggi, e riporta in appendice i testi dei principali documenti in materia. Negli anni successivi ha pubblicato altri due libri, sempre l\u2019ETS, a proposito del Tempo Fisico e del suo introdurlo nella logica matematica e nelle istituzioni. Nel dicembre 2019 ha pubblicato in ebook \u201cProgetto per la Formazione delle Libert\u00e0\u201d A giugno 2021 ha pubblicato il testo molto ampio \u201c Sessanta anni dopo\u201d all\u2019interno del libro collettaneo in ricordo di Luigi Einaudi edito dalle edizioni Libro Aperto. Scrive su numerose riviste dell\u2019area liberale, come Libro Aperto, Competere, Liberalismo Gobettiano, Non Credo, Carta Libera. Una vasta raccolta di assai pi\u00f9 di duemila dei testi pubblicati si trova sul sito www.losguardolungo.it/."}
{"id": "589333", "revid": "1543377", "url": "https://it.wikipedia.org/wiki?curid=589333", "title": "Psiconeuroendocrinoimmunologia", "text": "La psiconeuroendocrinoimmunologia (abbreviata in PNEI), a volte definita solo psiconeuroimmunologia (PNI), \u00e8 una disciplina che studia le interazioni tra i sistemi nervoso centrale, endocrino e immunitario, nonch\u00e9 il loro effetto sul comportamento umano e animale.\nI fondamenti.\nOggi \u00e8 noto che non esiste una suddivisione netta, se non in senso classificativo e didattico, fra i mediatori dei sistemi nervoso, endocrino ed immunitario, e che sotto il profilo funzionale le citochine, i neurotrasmettitori e gli ormoni rappresentano una categoria di mediatori comuni ad un'unica rete. \nAd esempio, ogni cellula del sistema nervoso centrale, inclusi quindi i neuroni, la glia ed in particolare la microglia, \u00e8 in grado di ricevere e produrre segnali dal significato biologico che si esprimono funzionalmente nell'area prettamente immunitaria, cos\u00ec come \u00e8 noto che avvenga il contrario, cio\u00e8 che mediatori della risposta immune, caratteristicamente le citochine, influenzino circuiti prettamente encefalici, in genere con la finalit\u00e0 di incentivare la capacit\u00e0 di modulazione della stessa risposta immunitaria da parte del SNC. \nAncora, le molecole che siamo abituati a chiamare ormoni e quindi a considerare pertinenti ad un'area biologica di funzionamento endocrino, sono in grado di influenzare la risposta immunitaria e di agire in sinergia con SNC e SI.\nIl sistema PNEI.\nIl \"sistema PNEI\" costituisce una rete integrata di autoregolazione che mira al mantenimento della omeostasi dell'organismo in risposta a stimoli di varia natura, da infettivi a psicosociali.\nLa scienza che studia il sistema PNEI si occupa in primo luogo di fornire le basi biologiche della comunicazione bidirezionale fra i tre sistemi endocrino, immunitario e neuropsicologico.\nLe basi teoriche e sperimentali della PNEI rappresentano il cardine dell'interazione dell'assetto neuropsicologico e psicoemotivo con la sfera chimico-fisica e organica della vita biologica, in condizioni fisiologiche e patologiche.\nSi pu\u00f2 affermare che un'efficace prevenzione delle malattie, in particolare di alcune, abbia luogo in prima battuta con un sistema di difesa PNEI performante e reattivo.\nSi pu\u00f2 anche affermare che lo stato psicoemotivo ed affettivo dell'individuo influenza o modifica il decorso di un evento patologico: esiste un'infinita variabilit\u00e0 inter-individuale ed anche intra-individuale alla base della possibilit\u00e0 di sviluppare o meno un dato fatto patologico, basata sul principio dell'interazione fra fattori genetici ed ambientali, verosimilmente sganciati dallo stesso assetto PNEI dell'individuo."}
{"id": "589335", "revid": "1226", "url": "https://it.wikipedia.org/wiki?curid=589335", "title": "PsicoNeuroEndocrinoImmunologia", "text": ""}
{"id": "589336", "revid": "1573940", "url": "https://it.wikipedia.org/wiki?curid=589336", "title": "Pterois miles", "text": "Il pesce scorpione (Pterois miles ) \u00e8 un pesce appartenente alla famiglia degli Scorpaenidae.\nDescrizione.\nSpesso confuso con lo \"Pterois volitans\" (anch'esso noto comunemente con l'appellativo di pesce scorpione), \u00e8 fisicamente molto simile: il corpo \u00e8 tozzo, con testa prominente e occhi sporgenti, sopra a ognuno dei quali \u00e8 presente un'escrescenza simile a un piccolo corno. Le pinne presentano raggi molto lunghi, uniti tra loro da lembi di pelle. La livrea \u00e8 bianca striata di rosso mattone-bruno, sul corpo e sulle pinne.\nDistribuzione e habitat.\nQuesto pesce \u00e8 diffuso nell'Oceano Indiano, dal Sudafrica all'Indonesia, e nel Mar Rosso.\nA partire dal 1992 si \u00e8 diffuso nel mar Mediterraneo orientale in seguito a migrazione lessepsiana.\nAbita le coste coralline e i fondali fangosi.\nVeleno.\nLe ghiandole velenifere sul dorso sono collegate ai raggi cavi (aculei) della pinna dorsale. Tra i Pesci scorpioni \u00e8 il pi\u00f9 pericoloso, il veleno \u00e8 mortale.\nAcquariofilia.\nNonostante la pericolosit\u00e0, il pesce scorpione \u00e8 oggetto di pesca a scopo commerciale, poich\u00e9 \u00e8 di particolare interesse acquariofilo, per lo splendido aspetto e per le spiccate caratteristiche predatorie e comportamentali."}
{"id": "589339", "revid": "1155", "url": "https://it.wikipedia.org/wiki?curid=589339", "title": "Pteroides miles", "text": ""}
{"id": "589342", "revid": "125736168", "url": "https://it.wikipedia.org/wiki?curid=589342", "title": "Liretlo", "text": "Il liretlo \u00e8 una pratica sciamanica - diffusa soprattutto in Lesotho stato enclave della Repubblica Sudafricana - che consiste nello scarificare un uomo assassinato, usandone la carne in altri rituali. Questa pratica \u00e8 nota anche come omicidio medicinale."}
{"id": "589344", "revid": "1543377", "url": "https://it.wikipedia.org/wiki?curid=589344", "title": "Chris O'Donnell", "text": "Biografia.\nNato nell'Illinois, \u00e8 il pi\u00f9 giovane dei sette figli (quattro figlie e tre figli) di Julie Ann Rohs von Brecht e William O'Donnell; la sua ascendenza \u00e8 di origini tedesche e irlandesi. Allevato in una famiglia cattolica, frequenta scuole cattoliche, compresa la Loyola Academy in Wilmette, nell'Illinois, come media superiore, e si diploma nel 1988. Frequenta il Boston College e consegue il baccellierato in marketing. Frequenta la UCLA, senza portare a termine gli studi. Inizia a lavorare giovanissimo come modello per alcune pubblicit\u00e0.\nDebutta nel 1990 nel film \"Gli uomini della mia vita\" con Jessica Lange. Successivamente interpreta il fratello maggiore della protagonista nel film \"Pomodori verdi fritti alla fermata del treno\" (1991). Il successo arriva grazie al film \"Scent of a Woman - Profumo di donna\" (1992), che lo vede recitare al fianco di Al Pacino. Ottiene ancor pi\u00f9 successo grazie all'interpretazione di Robin nei film \"Batman Forever\" (1995) e \"Batman &amp; Robin\" (1997). Negli anni seguenti la sua carriera non decolla e lavora in film non sempre di successo, come \"La fortuna di Cookie\" (1999).\nRitrova una certa popolarit\u00e0 grazie al ruolo del dottor Finn Dandridge nella serie televisiva \"Grey's Anatomy\". Dal 2009 \u00e8 protagonista di \"\", nella parte dell'agente G. Callen, dove dirige anche alcuni episodi.\nNel 2010, O'Donnell compare in \"Cani &amp; gatti - La vendetta di Kitty\", \"sequel\" del film del 2001 \"Come cani e gatti\".\nVita privata.\nNel 1997 sposa Caroline Fentress, dalla quale ha cinque figli.\n\u00c8 un ottimo ginnasta sin dai tempi del \"college\" ed \u00e8 anche un amante delle arti marziali; detiene la cintura nera in taekwondo, karate, judo e hapkido.\nDoppiatori italiani.\nNelle versioni in italiano dei suoi film, Chris O'Donnell \u00e8 stato doppiato da:"}
{"id": "589349", "revid": "175335", "url": "https://it.wikipedia.org/wiki?curid=589349", "title": "Le Crociate", "text": ""}
{"id": "589352", "revid": "228587", "url": "https://it.wikipedia.org/wiki?curid=589352", "title": "Bis", "text": ""}
{"id": "589356", "revid": "6923", "url": "https://it.wikipedia.org/wiki?curid=589356", "title": "Nomi in codice NATO per navi sovietiche", "text": "La lista elenca le classi di navi sovietiche e russe, per numero di progetto, specificando il nome in codice NATO, con cui sono maggiormente note in occidente.\nNomi NATO in ordine alfabetico.\nLa lista elenca i nomi in codice NATO per le classi di navi militari sovietiche. \nLe voci sono elencate nella forma \"Classe &lt;nome NATO classe&gt; (&lt;tipo&gt;)\" - \"Progetto &lt;N\u00b0progetto&gt; &lt;nome&gt;\". La designazione sovietica originale \u00e8 quella con il numero di progetto."}
{"id": "589362", "revid": "2175", "url": "https://it.wikipedia.org/wiki?curid=589362", "title": "Ripetibilit\u00e0 (metrologia)", "text": ""}
{"id": "589364", "revid": "2175", "url": "https://it.wikipedia.org/wiki?curid=589364", "title": "Riproducibilit\u00e0 (metrologia)", "text": ""}
{"id": "589365", "revid": "716642", "url": "https://it.wikipedia.org/wiki?curid=589365", "title": "FA Trophy", "text": "Il Football Association Challenge Trophy, pi\u00f9 noto semplicemente con il nome di FA Trophy, \u00e8 una competizione inglese di calcio per squadre semiprofessionistiche.\nStoria.\nVenne creato nel 1969 dalla Football Association, per dare alle squadre di natura semi-professionistica una propria coppa con reali possibilit\u00e0 di vittoria. A quell'epoca esistevano due coppe distinte: la FA Cup, per i club professionistici e la Coppa Amatori per i non professionisti. Poich\u00e9 le squadre semiprofessionistiche giocavano nella prima coppa, non avevano una reale possibilit\u00e0 di mettersi in mostra. Venne cos\u00ec creato il Trofeo. Quando la FA Amateur Cup venne abolita nel 1974, i club pi\u00f9 forti che vi prendevano parte vennero spostati nel FA Trophy.\nLa formula della competizione.\nLa competizione accetta la partecipazione delle societ\u00e0 della National League e delle sottostanti tre associazioni parallele, la Northern Premier League, l\u2019Isthmian Football League e la Southern Football League, che nell\u2019insieme formano i quattro campionati semiprofessionistici inglesi.\nL'FA Trophy si gioca, come la FA Cup, in scontri diretti con partite di sola andata, fatta eccezione per le semifinali, nelle quali esiste anche il ritorno. Solo in caso di parit\u00e0 alla fine del primo scontro, le squadre giocheranno una seconda partita, di norma in casa della squadra ospite all'andata. Tuttavia, le squadre si possono accordare per procedere direttamente ai tempi supplementari e ai calci di rigore gi\u00e0 alla fine della gara di andata se le due squadre si trovano in parit\u00e0. Le societ\u00e0 di National League godono di esenzioni dai turni preliminari. I sorteggi per gli accoppiamenti sono assolutamente casuali e servono anche a determinare la squadra che gioca in casa (ossia la prima sorteggiata). La finale si gioca con partita di sola andata e, se il caso richiedesse, tempi supplementari e rigori. La finale viene disputata al Wembley Stadium.\nAlbo d'oro.\nQui di seguito sono elencate tutte le finali. In caso di parit\u00e0 alla fine dei 90', si giocano i supplementari e quindi si procede con i rigori. Solo in tre casi si \u00e8 rigiocata la finale (1984, 1987 e 1988). Dalla stagione 2000/2001, la finale si gioca al Villa Park di Birmingham. Qui di seguito sono elencate tutte le finali."}
{"id": "589368", "revid": "827882", "url": "https://it.wikipedia.org/wiki?curid=589368", "title": "Gus Gus", "text": ""}
{"id": "589373", "revid": "106456", "url": "https://it.wikipedia.org/wiki?curid=589373", "title": "Sant'Ansgario", "text": ""}
{"id": "589378", "revid": "2079728", "url": "https://it.wikipedia.org/wiki?curid=589378", "title": "Ignazio Abate", "text": "Biografia.\n\u00c8 nato a Sant'Agata de' Goti da genitori originari di San Martino Valle Caudina e Montesarchio.\n\u00c8 figlio dell'ex portiere Beniamino Abate, il 18 giugno 2015 si \u00e8 sposato con Valentina; la coppia ha tre figli.\nCaratteristiche tecniche.\nDotato di grande velocit\u00e0, nasce ala destra, ma nel corso della carriera ha imparato prima a ricoprire il ruolo di esterno di centrocampo, poi quello di terzino sempre sulla medesima fascia, sulla quale \u00e8 solito spingersi in velocit\u00e0 fino al limite per tentare poi il cross.\nNella stagione 2018-19, per l'emergenza infortuni al Milan, \u00e8 stato schierato occasionalmente anche come difensore centrale.\nCarriera.\nClub.\nGli inizi al Milan e trasferimento nelle serie minori.\nHa iniziato la sua carriera nelle giovanili della squadra di Rescaldina per poi passare nel 1999 al Milan, con cui ha vinto il Campionato Allievi Nazionali nella stagione 2002-2003.\nHa esordito con la prima squadra del Milan il 3 dicembre 2003, a 17 anni, entrando al posto di Dario \u0160imi\u0107 nel secondo tempo della partita Sampdoria-Milan (0-1), valida per l'andata degli ottavi di finale della Coppa Italia. Il 9 dicembre seguente ha ottenuto anche la sua prima presenza nelle coppe europee a San Siro contro il Celta Vigo (1-2) nell'ultima giornata della fase a gironi della Champions League, diventando a 17 anni e 27 giorni il giocatore pi\u00f9 giovane nella storia rossonera a esordire nella competizione. Questo record \u00e8 stato successivamente battuto il 6 dicembre 2011 da Bryan Cristante, che ha esordito contro il Viktoria Plze\u0148 a 16 anni 9 mesi e 6 giorni.\nIn seguito \u00e8 stato prestato dai rossoneri al Napoli in Serie C1, dove ha collezionato 33 presenze segnando 2 reti. Dopo una breve parentesi estiva alla Sampdoria, con la quale per\u00f2 non disputa alcuna partita, si \u00e8 trasferito al in Serie B, dove ha collezionato 13 presenze. La stagione successiva si \u00e8 trasferito al dove ha trovato decisamente pi\u00f9 spazio, disputando 38 partite e segnando un gol in Serie B.\nEmpoli e Torino.\nNella stagione 2007-2008 ha militato in Serie A, ceduto in compropriet\u00e0 all'Empoli, dove si \u00e8 messo in mostra come ala destra brava sia nella fase di spinta che in quella difensiva. Ha segnato la sua prima rete in Serie A a Marassi in Genoa-Empoli (0-1) del 27 aprile 2008. A Empoli ha disputato 35 partite in totale, retrocendedo tuttavia in Serie B a fine stagione con i toscani.\nIl 16 giugno 2008 \u00e8 stato riscattato dal Milan, per poi essere ceduto il 23 luglio 2008 in compropriet\u00e0 al Torino per 2,2 milioni di euro. Il 15 ottobre 2008 si \u00e8 infortunato nella partita contro l'Atalanta, procurandosi una distorsione alla caviglia destra che lo ha tenuto lontano dai campi per due mesi circa. Nonostante la retrocessione in Serie B del Torino, ha disputato una buona stagione collezionando 27 presenze e due reti, di cui una segnata contro la Lazio.\nRitorno al Milan.\nIl 24 giugno 2009, a 22 anni, Abate ritorna al Milan, dove l'allenatore Leonardo lo ha schierato definitivamente come terzino destro; viene spesso impiegato come titolare, soprattutto dopo gli infortuni di Oddo e Zambrotta.\nNelle stagione seguente, con il nuovo allenatore Massimiliano Allegri, \u00e8 diventato titolare fisso della fascia destra del Milan e il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma. Il 6 agosto 2011 ha vinto la Supercoppa italiana con il Milan battendo l'Inter a Pechino 2-1.\nIl 25 settembre 2013 ha segnato il suo primo gol con la maglia del Milan realizzando la rete del definitivo 3-3 al 92\u00ba minuto nella gara di campionato giocata in casa del .\nIl 2 novembre 2014 indossa per la prima volta la fascia di capitano, da titolare, nella partita persa contro il Palermo 0-2.\nNella stagione 2016-2017 diventa il vice-capitano della squadra. Il 23 dicembre 2016, vista l'assenza di Montolivo, disputa con la fascia da capitano la Supercoppa italiana vinta ai rigori contro la in Qatar.\nIl 21 gennaio 2019 gioca la sua 300\u00aa partita ufficiale con la maglia del Milan, in occasione della sfida di campionato vinta per 2-0 contro il allo stadio Luigi Ferraris. Sul finire della stagione 2018-2019, in scadenza di contratto, annuncia l'addio al club rossonero.\nRimane svincolato e il 16 novembre 2020, a un anno e mezzo dalla sua ultima apparizione, annuncia ufficialmente l\u2019addio al calcio giocato.\nNazionale.\nHa esordito con la nazionale Under-21 il 12 dicembre 2006 contro il Lussemburgo, subentrando a Defendi.\nCon la Nazionale Olimpica guidata da Casiraghi ha vinto il Torneo di Tolone 2008, dove ha disputato 4 partite e realizzato una rete contro gli Stati Uniti (2-0), siglando il primo gol al 31\u00ba minuto. Ha preso parte anche alle Olimpiadi di Pechino 2008, in cui ha fatto il suo esordio nel corso della gara inaugurale contro l'Honduras.\nA Tel Aviv, il 15 ottobre 2008, nella gara di ritorno contro Israele, decisiva per la qualificazione all'Europeo Under-21, al 75\u00ba minuto di gioco ha realizzato il terzo gol per la squadra azzurra, che ha vinto 3-1 e ha conquistato la qualificazione. \u00c8 stato quindi convocato per l'Europeo Under-21 2009 in Svezia, dove ha debuttato nella terza partita del girone contro la Bielorussia, giocando poi anche nella ripresa della semifinale persa 1-0 con la Germania.\nIl 6 novembre 2011 ha ricevuto la prima convocazione nella nazionale maggiore da parte del CT Cesare Prandelli, in vista degli impegni amichevoli contro Polonia e Uruguay. Ha esordito l'11 novembre 2011, un giorno prima di compiere 25 anni, partendo titolare e giocando tutti i 90 minuti nella partita disputata a Breslavia e vinta 2-0 contro i polacchi.\n\u00c8 stato convocato per il , dove ha esordito giocando da titolare nella terza partita del girone, vinta contro l'Irlanda 2-0 e che ha regalato agli \"Azzurri\" la qualificazione ai quarti di finale della competizione. Nel corso della manifestazione, chiusa dall'Italia al secondo posto, ha disputato 3 partite, tra cui, da titolare, la finale persa 4-0 contro la Spagna.\nIl 3 giugno 2013 \u00e8 stato inserito dal CT Prandelli nella lista dei 23 calciatori convocati per la Confederations Cup 2013. Nel corso della competizione ha disputato tutte le 3 partite della fase a gironi e durante la terza, contro i padroni di casa del Brasile, si \u00e8 infortunato subendo una lussazione alla spalla sinistra che non gli ha consentito di poter giocare le gare successive.\nHa segnato il suo primo gol in nazionale il 15 novembre 2013, nel corso dell'amichevole di San Siro pareggiata 1-1 contro la Germania.\nConvocato per il , Abate viene impiegato unicamente nella seconda partita del girone, quella persa 1-0 contro la Costa Rica. Durante la gestione di Antonio Conte \u00e8 stato convocato unicamente per l'amichevole contro l'Inghilterra del 31 marzo 2015, nella quale \u00e8 entrato in campo al 60\u00ba minuto.\nAllenatore.\nMilan Under-16.\nDopo aver conseguito la qualifica da direttore sportivo il 19 luglio 2021, ad agosto inizia la sua prima esperienza da allenatore diventando tecnico della formazione Under-16 del . Il 14 ottobre dello stesso anno consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A."}
{"id": "589379", "revid": "712828", "url": "https://it.wikipedia.org/wiki?curid=589379", "title": "Philip Callaghan", "text": ""}
{"id": "589382", "revid": "1442080", "url": "https://it.wikipedia.org/wiki?curid=589382", "title": "Bardo", "text": "Il bardo era un antico poeta-cantore di imprese e gesta epiche presso i popoli celtici, per certi versi raffrontabile agli aedi greci. Egli era un cantastorie professionista, rimatore, musico, esperto di storia orale e genealogista, ingaggiato da un mecenate di alto lignaggio, come un \"rix\" o un nobile, per lodarne le azioni e commemorare uno o pi\u00f9 dei suoi antenati; in ultima istanza, aveva il compito di cantare e narrare i trascorsi e gli eroismi del clan del suo patrono al fine di cimentare i legami tribali tra diversi clan e mantenere la memoria storica.\nIn origine i bardi erano una classe inferiore di poeti, mentre il rango superiore era composto dai \"vati\", noti come \"fil\u00ed\" in Irlanda e nelle Highlands al tempo del regno di Alba, termine che \nCon il declino di una fiorente tradizione bardica nel periodo moderno, il significato del termine si \u00e8 allargato per indicare un menestrello o semplicemente un autore (specialmente uno famoso e abile). Ad esempio, William Shakespeare e Rabindranath Tagore sono rispettivamente conosciuti come \"il Bardo di Avon\" (spesso semplicemente \"il Bardo\") e \"il Bardo del Bengala\".\nOrigine del nome.\nLa parola deriva dal latino \"bardus\", la cui prima attestazione \u00e8 in Lucano. Il termine, trovato al plurale anche nel greco \u03b2\u03ac\u03c1\u03b4\u03bf\u03b9 \"b\u00e1rdoi\", \u00e8 sicuramente pi\u00f9 antico e proviene dal proto-celtico \"*bardos\", a sua volta esito del proto-indoeuropeo \"*g\u02b7r\u0325d\u02b0h\u2081-\u00f3-s\" (lett. \"colui che crea lodi\"), la cui radice PIE \"*g\u02b7erH-\" (originariamente \"alzare la voce\", poi \"approvare, magnificare\") \u00e8 riscontrabile anche nel latino \"gr\u0101tus\" (e derivati: \"gr\u0101tu\u012btus\", \"gr\u0101tia\", \"gr\u0101t\u0113s\"), nel gallico \u03b2\u03c1\u03b1\u03c4\u03bf\u03c5 (\"al giuramento\", ritrovato in epigrafi scritte in alfabeto greco), nell'osco \"brateis\" \"ringraziamento\", nell'antico irlandese \"br\u00e1th\" \"sentenza, Giudizio universale\", nel medio bretone \"barz\" \"menestrello\", nel medio gallese \"bardd\" \"rimatore, cantante\", nell'antico cornico \"barth\" \"giullare\" e nel sanscrito \u0917\u0943\u0923\u093e\u0924\u093f \"g\u1e5b\u1e47\u0101\u0301ti\" (\"[egli] invoca, loda\"). Il termine \"bardo\" entr\u00f2 due volte in germanico occidentale, come accaduto per l'inglese \"bard\": l'esito semidotto dal latino \"bardus\" fu affiancato da \"bard\", preso in prestito (compare a partire dal XV secolo) dal gaelico scozzese \"b\u00e0rd\", che risale alla parola protoceltica attraverso la mediazione dell'antico e medio irlandese \"bard\".\nLa parola latina \"barditus\" \"grido di guerra dei Germani\", riportata da Tacito nella sua Germania (\u00ab\"quem barditum vocant\"\u00bb), potrebbe anche essere collegata al celtico \"bardos\", anzi essere la latinizzazione di una parola proto-germanica presa in prestito dalla radice protoceltica.\n\"Bardo\" compare per la prima volta in ambito ufficiale in un documento scritto in gaelico scozzese del 1449, per indicare, spesso con atteggiamento denigratorio, un musicista itinerante. Un'ordinanza locale scozzese (ma scritta in scots) circa risalente al 1500 riporta quanto segue: \u00ab\"All vagabundis, fulis, bardis, scudlaris, and siclike idill pepill, sall be brint on the cheek\"\u00bb (\"Tutti i vagabondi, i folli, i bardi, gli scaldi e la gente di simile condizione verranno presi a calci\"). A partire dal XVI secolo il termine \"bard\" entra stabilmente in inglese e gradualmente si riscatta nel significato.\nStoria dei bardi.\nNella societ\u00e0 medievale gaelica e gallese, un \"bard\" (in goidelico) o \"bardd\" (in gallese) era un poeta che esercitava dietro pagamento, impiegato per comporre eulogi e lodi per il suo signore. Se il \"datore di lavoro\" non pagava la somma pattuita, il bardo componeva una satira (cfr. \"fil\u00ed\" e \"f\u00e1ith\", indicanti due classi diverse). In altre societ\u00e0 indoeuropee, la stessa funzione era svolta dagli scaldi, o dai rapsodi, o dai menestrelli e \"scops\", tra gli altri. Una casta ereditaria di poeti professionisti nella societ\u00e0 proto-indoeuropea \u00e8 stata ricostruita confrontando la posizione dei poeti nell'Irlanda medievale e nell'antica India in particolare.\nI bardi (che non sono gli stessi degli irlandesi \"filidh\" o \"fili\") erano coloro che cantavano le canzoni che ricordano le gesta di coraggio dei guerrieri tribali, nonch\u00e9 le genealogie e le storie familiari degli strati dominanti tra Celti societ\u00e0 ic. I popoli celtici precristiani non registrarono storie scritte; tuttavia, i popoli celtici mantennero un'intricata storia orale affidata alla memoria e trasmessa da bardi e filidi. I bardi hanno facilitato la memorizzazione di tali materiali mediante l'uso di metro, \"rime\" e altri espedienti e formule poetiche.\nUno dei bardi pi\u00f9 importanti della mitologia irlandese era Amergin Gl\u00faingel, un bardo, druido e giudice dei Milesi.\nInizialmente i bardi formavano, insieme ai druidi e ai vati, le tre caste sacerdotali delle popolazioni celtiche. I bardi erano i conservatori del sapere del popolo, quindi venivano istruiti per memorizzarne tutte le tradizioni e i miti. In alcune regioni erano distinguibili dagli altri due ordini per uno speciale mantello che indossavano.\nNella societ\u00e0 gaelica e gallese, un bardo era un poeta professionista, impegnato nel comporre elogi per il proprio signore (designato in vari modi:. Se questo datore di lavoro si rifiutava di pagare il compenso stabilito, il bardo componeva una satira. Nelle altre societ\u00e0 europee, la stessa funzione era completamente ricoperta da scaldi, menestrelli e rapsodi.\nDurante il Romanticismo, quando la conoscenza della cultura celtica fu accresciuta da leggende e miti, il termine bardo fu reintrodotto nella lingua germanica occidentale, questa volta direttamente dalla lingua inglese, nel senso di \"poeta lirico\", idealizzato da scrittori come il romanziere romantico scozzese Sir Walter Scott.\nLa parola era stata presa dal latino \"bardus\", dal greco \"bardos\", provenienti a loro volta dal termine gallico, che descrive una classe di sacerdoti celti (vedi anche druidi e vati). Da questo uso romantico del termine deriva l'epiteto \"il Bardo\", assegnato a William Shakespeare e a Robert Burns.\nNell'Irlanda medievale erano molto diffuse le cosiddette scuole \"bardiche\". Sebbene la funzione primaria di queste scuole fosse l'educazione gaelica, esse contribuivano anche a preservare le antiche tradizioni gaeliche, cosa che successe fino al diciassettesimo secolo, prima che l'Irlanda non si adattasse anch'essa al concetto di erudizione universitaria.\nI bardi nella societ\u00e0.\nBardo oramai significa giullare, poeta prezzolato, ma le origini dei bardi non sono certo queste.\nPresso i britanni, gli aquitani e tutte le varie etnie sconfitte da Giulio Cesare, i bardi erano personalit\u00e0 importanti. Erano cantori raminghi, giullari s\u00ec ma dotti, poich\u00e9 narravano gesta e leggende di cose realmente accadute, ingigantendole. Il bardo era dunque un latore di notizie, il cui compito fondamentale era informare, raccontare cosa stesse succedendo in terre lontanissime e irraggiungibili per chi ascoltava.\nC'era una superstizione sui bardi: grossa sfortuna portava non ospitare un bardo; rifiutare acqua e cibo ad un bardo in viaggio, che bussasse alla porta, avrebbe assicurato grandi sventure. I bardi erano soliti fermarsi anche presso le osterie, senza alcuna pretesa; spettava al buon cuore dell'oste dare una stanza per la notte in cambio dei lieti racconti del bardo. La stessa accoglienza veniva offerta anche nei castelli dei \"lord\".\nA fianco dei bardi stavano i \"filid\", vati e sapienti che anche curavano gli ammalati. Gli \"airfideach\" suonavano il flauto e l'arpa.\nIl bardo finisce in pianta stabile presso la corte di un sire. Il bardo finiva con l'essere anche un consigliere del lord, che, non potendo viaggiare, trovava sempre utili l'esperienza e le conoscenze di un bardo errante.\nGli eredi dei bardi.\nAl giorno d'oggi, in Galles, la \"Gorsedd of Bards\" \u00e8 una societ\u00e0 in cui i membri onorari sono tutti coloro che hanno portato grande onore al Galles con le loro imprese.\nNel XX secolo il termine bardo ha perso molta della sua connotazione originale dell'epoca celtica o romantica e pu\u00f2 riferirsi ad un poeta professionale o un cantore, qualche volta in tono velatamente ironico. Nell'Unione Sovietica i cantautori che cantavano fuori dal regime sovietico furono chiamati cos\u00ec negli anni sessanta.\nI Bardi istituirono uno dei tre gradi dell'Ordine dei Bardi, dei Vati e dei Druidi, un ordine neo-druidico nato in Inghilterra.\nBardi \"autorevoli\".\nSicuramente la vita di ogni bardo \u00e8 da considerarsi degna di fama, per l'importante ruolo che ha giocato nelle societ\u00e0.\nInoltre, col termine bardo sono stati apostrofati diversi personaggi della letteratura:\nIn campo musicale, anche i Blind Guardian, band power metal fondata nella met\u00e0 degli anni ottanta in Germania, conquistarono la simpatia del pubblico e la nomea di \"bardi\" con le canzoni \"The Bard's Song: In the Forest\" e \"The Bard's Song: The Hobbit\" dell'album Somewhere Far Beyond, ispirate al romanzo di J. R. R. Tolkien Lo Hobbit. \"In the Forest\" \u00e8 diventata la canzone simbolo dei Blind Guardian.\nIn campo televisivo e di intrattenimento, anche Michele Posa, telecronista del wrestling su Sky Sport 2 e artista poliedrico, viene soprannominato dai suoi fan \"Il Bardo\"."}
{"id": "589383", "revid": "287204", "url": "https://it.wikipedia.org/wiki?curid=589383", "title": "\u0160trbsk\u00e9 Pleso", "text": "\u0160trbsk\u00e9 Pleso \u00e8 un villaggio e un centro benessere situato negli Alti Tatra, in Slovacchia. Prima del 1990 era un comune separato, mentre ora fa parte del nuovo comune di Vysok\u00e9 Tatry, nel distretto di Poprad.\nLa prima menzione del villaggio risale al 1872, quando Jozef Szentiv\u00e1nyi, signore locale, vi costru\u00ec una residenza per giocatori al lago \u0160trbsk\u00e9 pleso (scritto con una \"P\" minuscola), dal quale il villaggio deriva il suo nome. La residenza fu notevolmente modernizzata negli anni settanta del XX secolo, con la costruzione di altri hotel e il nuovo trampolino MS 1970 in sostituzione dell'ormai inagibile Jarol\u00edmek.\nIl villaggio \u00e8 collegato a Poprad tramite la Ferrovia elettrica dei Tatra."}
{"id": "589385", "revid": "599013", "url": "https://it.wikipedia.org/wiki?curid=589385", "title": "Strbsk\u00e9 Pleso", "text": ""}
{"id": "589386", "revid": "287204", "url": "https://it.wikipedia.org/wiki?curid=589386", "title": "Strbske Pleso", "text": ""}
{"id": "589391", "revid": "436907", "url": "https://it.wikipedia.org/wiki?curid=589391", "title": "Tecniche Perfette", "text": "Il Tecniche Perfette \u00e8 una manifestazione legata all'hip hop italiano, ed in particolar modo al freestyle.\nL'intento dichiarato della manifestazione, ideata da DJ Double S e Mastafive, esponenti di spicco della scena piemontese, \u00e8 promuovere la cultura hip hop evitando strumentalizzazioni mediatiche. Tecniche Perfette prende il nome da una canzone dei Gatekeepaz, collettivo torinese, ed \u00e8 una gara a livello nazionale che punta sull'abilit\u00e0 dei concorrenti nell'arte della rima libera.\nLe \"battles\".\nLe battles (battaglie) sono le gare di freestyle che per la competizione Tecniche Perfette si svolgono con la seguente modalit\u00e0: \"Roulette Russa\", 30 secondi di presentazione degli MC e scrematura a 16 partecipanti; \"'Round 2 KO'\", 1 minuto per ogni MC in una sfida 1 contro 1 e il \"Giro della morte\" in cui i due MC finalisti si sfidano sui quattro quarti finch\u00e9 uno dei due non cede o vengono fermati.\nDal 2003 Tecniche Perfette hanno visto crescere l'affluenza sia di pubblico che di partecipanti, spesso giovanissimi. Vengono svolte gare eliminatorie in ogni regione di italia dove i vincitori conquistano il diritto di sfidarsi per il titolo nella finalissima nazionale. Non \u00e8 possibile, per questioni organizzative e di tempo avere una semifinale in ogni regione di Italia, queste vengono fatte infatti dove vi \u00e8 pi\u00f9 richiesta e dove \u00e8 possibile trovare location adeguate a tali eventi.\nRoulette russa.\nInizialmente i concorrenti, non pi\u00f9 di 34 per battle, si esibiscono in un giro di presentazione della durata di 30 secondi chiamato \"Roulette Russa\" per raggiungere il numero di 16 partecipanti. Questo \u00e8 fondamentale dal punto di vista organizzativo perch\u00e9 permette di avere una griglia di sfide organizzata e senza ripescaggi (che pi\u00f9 volte hanno scatenato diatribe nelle finalissime) ed inoltre d\u00e0 la possibilit\u00e0 agli MCs di scaldare il microfono presentandosi. Vengono valutati la classe, l'esposizione, la variet\u00e0 delle soluzioni e dell'originalit\u00e0 e il saper usare il microfono. Non \u00e8 sfida in fase di selezione quindi se l'MC partecipante sale per offendere qualcuno, religioni o fazioni politiche viene eliminato.\nFu inventata da Rido MC dei C.D.B. (Cricca dei Balordi) membro del collettivo Sano Business per poter far esibire e valutare tutti gli MC che si erano iscritti allo Show Off del 2005 al Rolling Stone di Milano. Poi fu adottata per le seguenti edizioni come prassi di selezione, visto l'alto numero di iscritti.\nSecondo round KO.\nI concorrenti prendono parte a sfide dirette 1 contro 1, mentre il DJ suona le basi strumentali sulle quali il concorrente MC improvvisa le proprie liriche entro il minuto di tempo a disposizione, il pubblico \u00e8 il giudice, qualora la presenza del pubblico \u00e8 dovuta maggiormente per uno dei concorrenti in gara, una giuria valider\u00e0 la votazione effettuata in base ai seguenti criteri:\nNel caso sia impossibile decidere il vincitore, il giudice pu\u00f2 far proseguire gli sfidanti in un'ulteriore giro di freestyle fornendo un argomento scelto dal pubblico o dalla lista di 50 argomenti di Tecniche Perfette.\nNasce dal pezzo di Canibus \"Second Round K.O.\", pezzo nel quale l'artista dichiara che con le sue liriche da battaglia al secondo round sei K.O. (prendendo spunto dal modus operandi di Tyson negli anni migliori dei suoi incontri di boxe). Sovente viene utilizzata la strumentale del suddetto pezzo.\nGiro della morte.\nIl giro della morte \u00e8 la parte finale di Tecniche Perfette, sia delle eliminatorie che della finalissima. I due MCs finalisti si sfidano, quattro quarti a testa, finch\u00e9 uno dei due non si arrende, fino a che i due finalisti non cominciano a ripetersi e perdono colpi dando evidenti segnali di repertorio esaurito o fino a che non interviene il giudice di gara a fermarli. Il giro della morte pu\u00f2 prolungarsi per molto tempo rendendo la sfida avvincente per il pubblico e stimolante per gli MCs, che tuttavia devono mantenere alto il livello. Questa prova finale testa la resistenza degli artisti poich\u00e9 li mette sotto pressione continua e facilmente esaurisce tutte le scorte liriche e fisiche dei partecipanti.\nIl Giro della morte si evolve dal concetto di Cypha, il cerchio, quello che hanno esportato gruppi come Freestyle Fellowship, Haereogliphycs e Souls of mischief attraverso i filmati dei primi anni 90 contagiando anche l'Italia. Il giro della morte veniva fatto ogni sera dai Gate Keepaz ed era considerato l'allenamento definitivo, proprio per le sue qualit\u00e0 \"estreme\". Questo \u00e8 quello che univa ed unisce gli MC nelle piazze, nei parcheggi, fuori e dentro i locali dimostrando che concetti come \"il cerchio\" non hanno lingua, religione, colore ed et\u00e0.\nEdizioni.\n2003.\nLa finale svoltasi a Moncalieri fin\u00ec in parit\u00e0 poich\u00e9 per l'abilit\u00e0 di entrambi i concorrenti nel comporre rime il pubblico non emise un voto unanime. In seguito uno spareggio si svolse al Pink Village di Vinovo, dove risult\u00f2 vincitore l'MC Mondo Marcio, mentre a Milano vinse Ensi. La finalissima venne vinta da Mondo Marcio a Vigevano. Partecipanti prima edizione: Principe (Piemonte), Mondo Marcio (Lombardia), Kiffa (Piemonte), Dank (Emilia-Romagna), Nema (Emilia-Romagna), Ensi (Piemonte), Shogun (Puglia), Taiotoshi (Puglia), Mistaman (Veneto).\n2004.\nI partecipanti di questa edizione furono 10, tra cui: Bat One (Lombardia), Asher Kuno (Lombardia), Zio Pino (Puglia), Clementino (Campania), Ares (Trentino-Alto Adige), Tesuan (Emilia-Romagna), Jesto (Lazio), Rayden (Piemonte) e Malva (Piemonte). L'MC partenopeo Clementino vince in finale contro Rayden dei OneMic.\n2005.\nLa finale, presentata da Rido MC e Mastafive, ha visto DJ Double S ai piatti e la partecipazione straordinaria di Clementino, Ensi e Mistaman e i Gate Keepaz, oltre a 18 MCs provenienti da tutta Italia, i quali: Jesto (Lazio), Don Goc\u00f2 (Lazio), Duscian (Liguria), Rows (Liguria), MrMoka (Umbria), Hamoon (Campania), Shade (Piemonte), Hari (Valle d'Aosta), Karma (Veneto), Claver (Marche), Sbaba (Marche), Dima (Molise), Ares (Trentino-Alto Adige), Nema (Emilia-Romagna), Body (Emilia-Romagna), Piuma (Lombardia), Ira (Sicilia) e Granu (Toscana). Il vincitore \u00e8 risultato Ira, MC catanese, che ha vinto in finale contro Ares, MC del Trentino. Tra i premi l'opportunit\u00e0 di registrare un disco e farsi conoscere meglio nell'ambito musicale.\n2006.\nLa finale di Tecniche Perfette 2006 si \u00e8 svolta a Torino il 7 dicembre 2006. All'edizione, che ha visto un crescente interesse, si sono iscritti pi\u00f9 di cento aspiranti al titolo. I partecipanti furono: MadMan (Puglia), Genesi (Campania), Morfa (Sardegna), Karma (Veneto), Ares (Trentino-Alto Adige), Dank (Emilia-Romagna), July B (Liguria), Johnny Killa (Sicilia), Kenzie (Marche), Albe (Toscana), Don Diegoh (Lazio/Calabria) e NoseMC (Piemonte). Vama (Molise) e Oyoshe (Campania) non hanno potuto presenziare alla finale. Quest'ultimo \u00e8 stato sostituito da Genesi, suo avversario al giro della morte regionale in Campania. La gara \u00e8 stata vinta dall'MC July B di Cuneo in finale contro Don Diegoh.\n2007.\nLa finale di Tecniche Perfette 2007 si \u00e8 svolta il 26 gennaio 2008 presso il club Maffia di Reggio Emilia. A differenza delle precedenti edizioni, i partecipanti non erano tutti MC famosi. I 16 finalisti sono stati: Freezer (Puglia), Fedez (Lombardo ma vincitore delle regionali in Piemonte), O'Yoshe (Campania), Gelo (Calabria), Noema (Sicilia), Claver (Marche), Moreno (Liguria), Don Diegoh (Toscana), Emis Killa (Lombardia), Dank (Emilia-Romagna), Santiago (Trentino-Alto Adige) Canesecco (Lazio), Endi (Friuli Venezia Giulia), Rancore (Ripescato), Jimmy (Ripescato) e Kenzie (Ripescato). Tavo e Azot One non sono stati presenti tra i finalisti nonostante avessero vinto rispettivamente le regionali in Sardegna e in Veneto. Il vincitore \u00e8 stato Emis Killa che ha battuto nella finalissima Kenzie.\nAi piatti, come da tradizione vi era DJ Double S e presentava Mastafive. In giuria erano presenti i vincitori delle precedenti edizioni: Clementino, July B, Ensi &amp; Ira.\n2008.\nLa finale di Tecniche Perfette 2008 si \u00e8 svolta il 23 gennaio 2009 a Roma al \"Rising love\", i 17 finalisti erano: Disa (Co-finalista delle Marche), Agon (Piemonte), Rancore (Romano ma vincitore delle regionali in Puglia), Tachi (Trentino-Alto Adige), Beks (Sardegna), Tubet (Friuli Venezia Giulia), Moreno (Liguria), Canesecco (Lazio), Shoki (Calabria), Piuma (Lombardia), Noema (Sicilia), Black M (Toscana), Dank (Emilia-Romagna), Buzz (Veneto), Sbaba (Co-finalista delle Marche), Freezer (Ripescato tra i finalisti della scorsa edizione), O'Yoshe (Ripescato tra i finalisti della scorsa edizione). Il vincitore \u00e8 stato il siciliano Noema in finale contro Moreno. Noema si era gi\u00e0 distinto nell'edizione dell'anno precedente a Reggio Emilia nelle battle contro lo stesso Moreno ed Emis Killa.\n2009.\nLa finale di Tecniche Perfette 2009 si \u00e8 svolta il 13 marzo 2010 al \"Palazzo Granaio\" a Settimo Milanese (MI), ed hanno partecipato: Dima (Abruzzo), Nose (Piemonte), Moreno (Ligure ma vincitore delle regionali in Toscana), Skarraphone (Campania), Dalai (Liguria), Nitro (Veneto), Dank (chiamato in quanto vincitore delle eliminatorie per l'Emilia-Romagna della sesta edizione), Canesecco (Lazio), Elfo (Sicilia), Tachi (Trentino-Alto Adige), Mr Cioni (Lazio), Marshal (Lombardia) e Zazza (Puglia). Morbo, vincitore delle regionali in Marche, non \u00e8 stato presente alla finale. Il vincitore \u00e8 stato il rapper romano Canesecco che ha battuto Moreno (alla seconda finale persa) il quale ha reagito in maniera aggressiva alla notizia del secondo posto. Alcune polemiche sono state sollevate dal fatto che Canesecco abbia vinto seppure ripescato in quanto sconfitto nella stessa serata da Dank.\n2010.\nLa finale di Tecniche Perfette 2010 si \u00e8 svolta il 26 marzo 2011 per la seconda volta al Palazzo Granaio di Settimo Milanese (MI). A questa edizione hanno partecipato: MS (Puglia), Nitro (Veneto), Cili (Italia-Svizzera), T-Rabbia (Calabria), Nepa (Sardegna), Menga (Toscana), Dosher (Abruzzo), Dari (Lombardia), Mario (Emilia-Romagna), TruffaPlayer (Piemonte), Kenzie (Marche), Trama (Friuli Venezia Giulia), Beta (Trentino-Alto Adige), Cypher (Sicilia), Disa (Marche), Dalai (Liguria, ripescato dalla scorsa edizione) e Skarraphone (Campania, ripescato dalla scorsa edizione) ed ha visto il marchigiano Kenzie Kenzei battere il lombardo Dari. Kenzie, vincitore delle semifinali in Umbria il 7 gennaio, aveva gi\u00e0 partecipato ad un altro \"giro della morte\" tre anni prima contro Emis Killa. Ai piatti erano presenti DJ Double S aka Mass Appeal e DJ Lil Cut aka Taglierino.\nQuesta edizione ha presentato notevoli cambiamenti nelle sfide 1 contro 1 in quanto ogni partecipante poteva scegliere se fare freestyle libero, ovvero in modo classico, partendo con voto 0, o \"top of the head\", cio\u00e8 parlare di ci\u00f2 che accade e che circonda l'MC, partendo con 1 punto. Ogni MC ha comunque un minuto di tempo e verr\u00e0 valutato sia dal pubblico che dal conduttore che assegneranno 1 punto a testa, i punteggi sono cos\u00ec dispari per evitare il pareggio. La scelta di inserire il \"top of the head\" \u00e8 stata presa per incoraggiare e tutelare gli MCs migliori che hanno cos\u00ec modo di sovrastare in abilit\u00e0 i punch liners (coloro che hanno rime d'effetto preparate), in quanto rimare di ci\u00f2 che accade sul momento, nel momento stesso in cui accade \u00e8 improvvisazione pura.\nNella finale \u00e8 stata introdotta una scheda di valutazione a disposizione dei giudici e di 10 persone scelte a caso tra il pubblico che valutavano con numeri da 1 a 10, dieci parametri:\n2011.\nLa finale di Tecniche Perfette 2011 si \u00e8 svolta il 17 dicembre 2011 per la terza volta al Palazzo Granaio di Settimo Milanese (MI). In questa edizione i finalisti erano 8 e vi hanno partecipato: Double D (Piemonte), Nerone (Lombardia), Flam Boy (Lombardia), Piero Riga (Calabria), Nazo (Campania), Cypher Vinz (Sicilia), Joker (Marche) e Moreno (Liguria). Il vincitore \u00e8 stato il genovese Moreno che ha battuto in finale Flam Boy.\n2012.\nLa finale si \u00e8 tenuta l'11 maggio 2012 all'Hiroshima Mon Amour di Torino. I partecipanti della finale sono stati T-Rabbia (Calabria), Blnkay (Piemonte), Nerone (Lombardia), Virux (Veneto), Morbo (Marche), Nill (Abruzzo), Elfo (Sicilia), Kanaglia (Sicilia), Strikkinino (Lazio), Panico (Puglia/Molise), Risen (Liguria), Drama (Sardegna), Carbo (Emilia Romagna) pi\u00f9 6 ripescati dalle semifinali: Blackson (Veneto), Fat MC (Liguria), Thai Smoke (Piemonte), Ill Tofa (Lombardia), Posaman (Lombardia) e Mouri (Puglia). Quest'ultimo non \u00e8 stato presente. Il vincitore \u00e8 stato Fat Mc ripescato dalla semifinale di Padova, che ha battuto in finale Morbo. In giuria erano presenti July B, Noema, Principe, Maury B, Bat One, Kenzie Kenzei, Mistaman, mentre ai piatti DJ Lil Cut aka Taglierino.\n2013.\nLa finale del Tecniche Perfette edizione XI si \u00e8 tenuta all'Alcatraz di Milano il 14 giugno 2014. La giuria era composta da Kiave, Nitro, Maury B e Fatt Mc, mentre i partecipanti furono: Madd Eff, Frank the Specialist, Ill Tofa, Papyrus, Lethal V, Nik Riviera, Virux, Imola, Panico, Shark, Diskarex e Big Tale. Il vincitore fu Lethal V in finale contro Diskarex.\n2015.\nDopo un anno di inattivit\u00e0 il contest riprende: la finalissima si svolse il 31 ottobre 2015 a Senigallia. A trionfare fu l'abruzzese Morbo TDS dopo una lunga battaglia contro il siciliano Reiven. I partecipanti furono: Tripla B (Veneto), Saso (Calabria), Ghepo ed Acros (Molise a pari merito), Lil Flow (Piemonte), Black Skull (Lazio), Morbo e Disa (pari merito Marche), Dj Jack (Abruzzo), Drimer (Trentino), Reiven (Sicilia), Keso (Abruzzo), Dosher (Emilia Romagna), Blnkay (Lombardia), Maik Brain (Campania) ed infine Panico (Puglia). La giuria fu composta da: Kenzie, Johnny Roy, Mc Nill, Lethal V e Fatt Mc.\n2016.\nLa finale dell'edizione XIII del contest Tecniche Perfette si \u00e8 svolta il 17 settembre 2016 a Senigallia, a trionfare \u00e8 stato il siciliano Reiven in finale contro Mouri. La giuria era composta da Morbo, Clementino, Nitro, Kiave e Fatt Mc, mentre i partecipanti furono 16: Messia, Shekkero, Palo, Iron Lion, Hydra, Bruno Bug, Mouri, Posaman, Keso, Tullo, Risen, Il Dottore e Reiven, Debbit, Masterman e Frenk.\n2017.\nLa finale della quattordicesima edizione del Tecniche Perfette si \u00e8 svolta il 16 settembre 2017 presso il Mamamia di Senigallia. In giuria erano presenti Hyst, Kenzie, Morbo TDS, Noema, Reiven e Lethal V, mentre in qualit\u00e0 di ospiti Nitro, Ensi, Kiave, Emis Killa e Clementino. I partecipanti furono 16: Spettro, Trepsol, Posaman, I.Van, Madd Eff, Keso, Poomba, Bruno Bug, Masterman, Frenk, Hydra, Shekkero, Il Dottore, Redrum, Blnkay e Gabs. A vincere fu Shekkero, dopo un estenuante giro della morte contro Il Dottore.\n2018.\nLa finale della quindicesima edizione del Tecniche Perfette si \u00e8 svolta il 15 settembre 2018 al Mamamia di Senigallia. In giuria: Clementino, Kiave, Morbo TDS, Moreno, Shekkero, Reiven, Kenzie, Maury B ed Enigma. I partecipanti furono 16: Tullo, Blnkay, Shame, Drimer, Frenk, Dono, Keso, Resto, Grizzly, Bruno Bug, Snake, Astyce, Simon Skunk, Palo, Redrum e Masterman. Dopo una battle agguerrita contro Frenk, il genovese Blnkay \u00e8 stato decretato il vincitore, nonch\u00e9 nuovo campione del Tecniche Perfette.\n2019.\nLa finale della sedicesima edizione del Tecniche Perfette si \u00e8 svolta il 20 settembre 2019 all'Alcatraz di Milano. In giuria: Nitro, Esa, MauryB, Claver Gold, Kenzie, Emis Killa, Clementino, Shekkero Sho, Reiven, Morbo e Blnkay. I partecipanti furono 16: Tullo, Gabs, Snake, Drimer, Frenk, Hydra, Keso, Resto, Grizly, Bruno Bug, Debbit, Entropia, VolpeRossa, Redrum, T Rabbia e Shame. Frenk si aggiudic\u00f2 il titolo di vincitore della sedicesima edizione del Tecniche Perfette, sfidando Hydra in finale.\nPremi.\nTecniche Perfette ha premiato nei vari anni i vincitori con la possibilit\u00e0 di farsi notare sulla scena dell'hip hop italiano tramite vari mezzi: ore di registrazione in studio, la possibilit\u00e0 di stampare i propri pezzi su vinile, audizioni presso case discografiche e anche vestiti offerti degli sponsor oltre alla coppa simbolo del campione nazionale. Non sono mai stati dati premi in denaro. Kenzie Kenzei, vincitore dell'ottava edizione, ha vinto una collana d'argento unica, con il simbolo di Tecniche Perfette lavorato a mano, che fu regalata a Mastafive, il quale decise poi di darlo in premio al vincitore di Tecniche Perfette."}
{"id": "589398", "revid": "767487", "url": "https://it.wikipedia.org/wiki?curid=589398", "title": "\u0160trbsk\u00e9 pleso (lago)", "text": "\u0160trbsk\u00e9 pleso (in ungherese: \"Csorbat\u00f3\" o \"Csorba-t\u00f3\", in tedesco: \"Tschirmer See\") \u00e8 un pittoresco lago di montagna di origine glaciale negli Alti Tatra, nel villaggio di \u0160trbsk\u00e9 Pleso (scritto con la \"P\" maiuscola), che deriva il suo nome proprio dal lago. Si trova in Slovacchia."}
{"id": "589400", "revid": "124870818", "url": "https://it.wikipedia.org/wiki?curid=589400", "title": "Andrea Valente", "text": "Biografia.\nAndrea Valente \u00e8 un autore di narrativa, teatro e illustratore di genere umoristico. Ha ottenuto il Premio Andersen 2011 come autore completo: \"per una produzione editoriale vasta e diversificata, capace di coniugare con inesausta felicit\u00e0 narrazione e divulgazione, qualit\u00e0 della scrittura e attenzione alle esigenze del lettore; per il brio e la freschezza che costantemente accompagnano, in bilanciata fusione, testi e illustrazioni\".\nIl suo primo lavoro risale al 1990, con una vignetta pubblicata sulle pagine del New York Times, cui hanno fatto seguito collaborazioni editoriali con giornali e riviste, la pubblicazione di libri per ragazzi.\nAndrea Valente \u00e8 il creatore del personaggio la Pecora Nera, nato nel 1995 su una cartolina di buona fortuna.\nHa collaborato al progetto \"La Pecora Nera &amp; altri sogni\", Premio Andersen 2007 per il progetto educativo, realizzato all'interno del carcere minorile di Nisida, insieme con i ragazzi detenuti.\nNon mancano, nel suo lavoro, collaborazioni e contaminazioni con progetti e personaggi di diversi settori, quali l'astronauta Umberto Guidoni, l'esploratore Michele Pontrandolfo, il velista Pietro D'Al\u00ec, lo scrittore Matteo Corradini e gli attori Francesco Mastrandrea e Giorgio Scaramuzzino.\nVive e lavora a Stradella, nell'Oltrep\u00f2 Pavese."}
{"id": "589401", "revid": "599013", "url": "https://it.wikipedia.org/wiki?curid=589401", "title": "Strbsk\u00e9 pleso", "text": ""}
{"id": "589403", "revid": "287204", "url": "https://it.wikipedia.org/wiki?curid=589403", "title": "Strbske pleso", "text": ""}
{"id": "589405", "revid": "161374", "url": "https://it.wikipedia.org/wiki?curid=589405", "title": "GroenLinks", "text": ""}
{"id": "589406", "revid": "339392", "url": "https://it.wikipedia.org/wiki?curid=589406", "title": "Jericho SSM", "text": ""}
{"id": "589409", "revid": "15756", "url": "https://it.wikipedia.org/wiki?curid=589409", "title": "Liri Blues Festival", "text": "Il Liri Blues Festival \u00e8 uno dei pi\u00f9 importanti festival di blues italiani. Si \u00e8 svolto dal 1988 al 2016 ad Isola del Liri (FR), citt\u00e0 gemellata con la citt\u00e0 di New Orleans. Nel 2017 le location del festival sono state Veroli (FR) e il castello Boncompagni - Viscogliosi di Isola del Liri, mentre dal 2018 e nel 2019 la sola Veroli. Nel 2020 e nel 2021 il festival non si \u00e8 svolto per ragioni riguardanti la pandemia legata al Covid-19.\nIl Festival.\nNato nel 1988, il Liri Blues si svolge intorno al periodo di fine giugno - prima met\u00e0 di luglio ed \u00e8 gratuito sin dalla sua prima edizione. Ai concerti, la maggior parte dei quali hanno avuto luogo nella centrale Piazza De' Boncompagni, si affiancano le jam sessions notturne e la musica nelle strade di Isola del Liri, cittadina che ha la particolarit\u00e0 di avere una di 28 metri nel centro storico.\nDopo i primi anni, il festival \u00e8 diventato itinerante, toccando anche altri centri della provincia di Frosinone. Successivamente la manifestazione \u00e8 ritornata stanziale nella 'Citt\u00e0 delle Cascate.\nIl luogo con il maggior numero di concerti negli anni \u00e8 Piazza De' Boncompagni, lo stesso nel quale nell'88 vi furono le prime \"performance\". Alcune edizioni hanno visto ulteriori \"location\" come l'area Boimond di Isola del Liri Superiore, il castello Boncompagni-Viscogliosi e Piazza SS. Triade, nel centro storico cittadino.\nNei primi anni 2000 si sono svolte anche alcune edizioni invernali (\"Liri Blues Winter\") con famosi bluesmen quali ad esempio Corey Harris, Junior Wells, Honeyboy Edwards, Roberto Ciotti, Paolo Bonfanti, Fabio Treves e tanti altri.\nLa rassegna, oggi organizzata dalla D&amp;B, ha sempre contato sul determinante apporto di collaboratori volontari e profondi conoscitori di blues come (Blue Stuff), da sempre al fianco del festival.\nStoria.\nLe origini.\nQuando nel 1988 ad Isola del Liri si svolse la prima edizione del Liri Blues, la cittadina vedeva chiudere una dopo l'altra le sue cartiere, che per oltre un secolo avevano dato lavoro a generazioni di operai della Media Valle del Liri.\nIl 3, 4 e 5 luglio di quell'anno furono le prime tre serate di un festival che simboleggi\u00f2 il tentativo di risollevarsi da anni di profonda crisi industriale.\nLa manifestazione nacque da un'intuizione di Luciano Duro e dall'appoggio del Sindaco di allora Flavio Gabriele, che riuscirono a portare nel piccolo centro grandi nomi della scena blues internazionale.\nNelle prime due edizioni, la cui direzione artistica fu affidata al club romano \"Big Mama\", al Liri Blues suonarono personalit\u00e0 di primo piano come Albert King, Pinetop Perkins e Buddy Guy.\nIl festival diventa itinerante.\nNegli anni '90 la rassegna, pur restando fedele alla tradizione, si \u00e8 gradualmente aperta a contaminazioni e generi diversi. Ad Isola Liri si sono esibiti musicisti come Jorma Kaukonen, Canned Heat, Art Ensemble of Chicago, Pentangle, Fairport Convention, Elliott Murphy, The Fleshtones. Questi ultimi, a concerto finito, offrirono addirittura un bis dalla stanza d'albergo situato dietro il palco.\nIl taglio della manifestazione rimaneva per\u00f2 spiccatamente blues, con artisti quali Luther Allison, Son Seals, Jimmy Rogers. Fino al decennale la direzione artistica venne curata dalla Jazz'n'Arts, per poi consegnare il testimone alla Duke&amp;Bird.\nNel '93 Edoardo Bennato, sotto le mentite spoglie di \"Joe Sarnataro\", propose insieme ai Blue Stuff il particolarissimo blues partenopeo della tourn\u00e9e di \u00c8 asciuto pazzo 'o padrone. Suon\u00f2 la sua armonica , insieme a quella di James Cotton e alla fisarmonica di Rockin' Dopsie.\nIn questo periodo il Liri Blues ha cominciato ad allargarsi anche ad altre citt\u00e0, come Ferentino per i concerti jazz (Mike Stern, Yellowjackets) e Veroli per gospel e soul (Shemekia Copeland, The Soul Stirrers). Il cuore pulsante della manifestazione rimaneva per\u00f2 Isola del Liri, con concerti di mostri sacri come Bo Diddley, R.L.Burnside e Honeyboy Edwards.\nAlla fine del decennio il festival arrivava a coprire ben 11 serate nelle citt\u00e0 pi\u00f9 suggestive della provincia (Magic Slim suon\u00f2 nel borgo medievale di Fumone), sconfinando anche nella vicina Valle Roveto.\nIl decennale e il gemellaggio con New Orleans.\nIl 7 gennaio 1997, in occasione del decennale della manifestazione, l'allora sindaco Bruno Magliocchetti e l'ideatore del festival, Luciano Duro, si recarono in Louisiana per tra i comuni di Isola del Liri e di New Orleans e per ricevere dal sindaco Marc H. Morial la cittadinanza onoraria.\nI festeggiamenti del gemellaggio proseguirono ad Isola del Liri, dove il clarinettista Alvin Batiste, maestro tra gli altri di Branford Marsalis, tenne un concerto insieme a musicisti locali e di New Orleans. Batiste esegu\u00ec tra l'altro un brano jazz dal titolo \"Isola del Liri\", composto per l'occasione e inserito poi nell'album \"Songs, Words and Messages, Connections\".\nA testimonianza di un legame molto sentito anche a distanza di anni, in seguito ai gravi danni provocati dall'uragano Katrina nell'agosto del 2005, il Liri Blues volle dare un aiuto concreto ai musicisti di New Orleans messi in ginocchio da quella tragedia. Il 9 novembre dello stesso anno fu organizzato il \"New Orleans Day\", un concerto di beneficenza in cui suonarono Corey Harris (protagonista di \"From Mali to Mississippi\" di Scorsese) e diversi altri gruppi.\nIl festival nel nuovo millennio.\nL'edizione del 2001, con la memorabile esibizione di John Mayall, segna il ritorno della manifestazione a una dimensione stanziale, con concerti nella sola Isola del Liri. Nei tre anni seguenti si inaugura l'inedita \"location\" di , per poi tornare alla .\nNel 1989 il Festival ha visto esibirsi leggendari musicisti blues come Buddy Guy e Junior Wells.\nNel 2002 Radio Rai inizia a seguire il festival e attraverso il programma \"Radioscrigno\" propone le registrazioni \"live\" come \"Tired of Talking\" di Robben Ford e le interviste, come quella al virtuoso della slide guitar Roy Rogers. La collaborazione con la RAI continuer\u00e0 anche negli anni successivi.\nParticolare e non priva di polemiche \u00e8 una serata dell'edizione 2006 che vede i T\u00eates de Bois, Daniele Silvestri e Nada durante il tour \"Avanti Pop\" fare tappa a Isola del Liri nell'ambito dei festeggiamenti per il centenario della CGIL. Fu ripercorso il glorioso passato della locale industria della carta e soprattutto, in un parallelo con lo sfruttamento del braccianti nel sud degli USA, i decenni di lotte per i diritti degli operai risultati purtroppo alla fine vani.\nNel 2007 in occasione del ventennale della manifestazione, il Liri Blues produce un CD dal vivo in cui la jug band \"Dr. Sunflower\", capitanata da Mario Insenga, suona insieme ad una orchestra di 12 organetti (\"Piccola orchestra la Viola\"). Il progetto, \u201cOmaggio a New Orleans\u201d, \u00e8 una originale rielaborazione del repertorio blues classico della Louisiana.\nA chiudere la rassegna \u00e8 un concerto dell'indimenticato Willy DeVille\nNel 2010 \u00e8 , salendo sul palco del Liri Blues, a rinsaldare il costante legame tra la piccola cittadina in provincia di Frosinone e la capitale della Louisiana.\nNel 2011 il festival vede sul palco ancora grandi nomi della scena internazionale come Bettye LaVette, Colosseum, Albert Lee, Sonny Landreth.\nNel 2017 per la prima volta la citt\u00e0 di Veroli (FR) ospita il festival. Sempre in quell'anno si tiene una serata nella suggestiva ambientazione del castello Boncompagni - Viscogliosi di Isola del Liri.\nLo stile.\nIl festival ed Isola del Liri sono molto legati alla musica della Louisiana e in particolare alla citt\u00e0 gemella New Orleans. Diversi artisti che si sono esibiti al Liri Blues, come Dr. John, Alvin Batiste, Rockin' Dopsie, C. J. Chenier e Zachary Richard con il suo stile tipicamente zydeco, sono o sono stati ambasciatori della musica della Louisiana nel mondo.\nPi\u00f9 in generale \u00e8 stato il blues d'oltreoceano a farla da padrone, con grosse figure quali Dr. John, Jimmy Smith, Charlie Musselwhite e artisti pi\u00f9 moderni come Scott Henderson, Robben Ford, Eric Bibb ed altri.\nNon sono mancati tuttavia artisti europei, soprattutto d'oltremanica come John Martyn, Paul Lamb o Robin Trower e in particolare gli esponenti del British Blues, quali ad esempio John Mayall &amp; the Bluesbreakers, Mick Taylor e Eric Burdon &amp; The Animals.\nTra gli italiani si ricordano, oltre a quelli gi\u00e0 citati, Alex Britti, Tolo Marton, Rudy Rotta, Robi Zonca, Guido Toffoletti, Lello Panico.\nLe ultime edizioni hanno alternato bluesmen \"vecchia scuola\" come Al Kooper e Taj Mahal, personalit\u00e0 eclettiche come Otis Taylor, Maceo Parker, i Colosseum e chitarristi particolarmente tecnici come Sonny Landreth, Derek Trucks, Albert Lee.\nPrincipali musicisti che hanno suonato al Liri Blues.\nElenco parziale, in ordine alfabetico, di alcuni tra i pi\u00f9 importanti artisti che hanno calcato il palco del Liri Blues a partire dal 1988. Le edizioni sono specificate tra parentesi."}
{"id": "589421", "revid": "26891", "url": "https://it.wikipedia.org/wiki?curid=589421", "title": "Sea Eagle", "text": ""}
{"id": "589422", "revid": "320578", "url": "https://it.wikipedia.org/wiki?curid=589422", "title": "Kormoran", "text": ""}
{"id": "589423", "revid": "585241", "url": "https://it.wikipedia.org/wiki?curid=589423", "title": "Basilica santuario del Ges\u00f9 Vecchio dell'Immacolata di Don Placido", "text": "La basilica santuario del Ges\u00f9 Vecchio \u00e8 una delle basiliche di Napoli; si trova in via Giovanni Paladino, nel cuore del centro storico della citt\u00e0. Il tempio \u00e8 denominato \"del Ges\u00f9 Vecchio\" (o dell'Immacolata di Don Placido) per via del fatto che successivamente, causa l'espansione della Compagnia di Ges\u00f9, a breve distanza fu costruita una nuova chiesa molto pi\u00f9 vasta conosciuta col nome di chiesa del Ges\u00f9 Nuovo (o della Trinit\u00e0 Maggiore).\nNel 1958 \u00e8 stata elevata alla dignit\u00e0 di basilica minore.\nStoria.\nLa basilica venne fondata nel 1554, mentre quattro anni dopo i lavori furono portati avanti sotto la direzione di Giovanni Tristano che realizz\u00f2 la chiesa con il primo nucleo del collegio. Dal 1568 al 1575 i lavori vennero proseguiti da Giovanni De Rosis, che inizi\u00f2 anche l'espansione del collegio del Salvatore su disegno del precedente architetto gesuita. Al 1578 risale l'inaugurazione del refettorio. Appena dopo, nel 1583, nei lavori di espansione del collegio subentr\u00f2, per circa ventidue anni, Giuseppe Valeriano. Tuttavia, tra il 1608 e il 1623 la chiesa venne ricostruita su disegno di padre Pietro Provedi e solo al 1623 il cantiere venne diretto da Agazio Stoia (1592\u20131656); la chiesa fu aperta al culto un anno dopo.\nDal 1630, e per i successivi ventiquattro anni, vennero realizzati diversi lavori da Cosimo Fanzago, come il Cappellone di San Francesco Saverio, la rampa di collegamento tra l'edificio di clausura e l'atrio e il Cappellone di Sant'Ignazio di Loyola. Nel 1678 Giovan Domenico Vinaccia ridisegn\u00f2 la terza cappella; lo stesso architetto, nel 1688, progett\u00f2 anche la facciata. Nel 1700 venne aperta la biblioteca, mentre a met\u00e0 del secolo vi fu un rimaneggiamento tardobarocco su progetto di Giuseppe Astarita.\nNei dieci anni che intercorrono il 1767 e il 1777 si registra l'espulsione dei gesuiti e la riconversione della struttura in Real liceo convitto e, successivamente, nella sede dell'Universit\u00e0 di Napoli. Al contempo la stessa chiesa divenne parrocchia di Santa Maria della Rotonda.\nAl principio del XIX secolo venne risistemata l'abside e, col ritorno dei gesuiti, la chiesa divenne rettoria e fu affidata al don Placido. Ciononostante, i religiosi vennero di nuovo espulsi nel 1806 e due anni dopo venne costituita la biblioteca universitaria; verso la fine del secolo e l'inizio del Novecento la struttura venne inglobata nel complesso universitario, cos\u00ec come appare oggi. Fu danneggiata durante il terremonto del 1980.\nDescrizione.\nLa chiesa presenta una facciata, realizzata sul finire del XVII secolo da Giovan Domenico Vinaccia in stile barocco, dall'andamento leggermente convesso: al centro si apre il portone d'accesso, sovrastato da una grande finestra rettangolare.\nL'interno della chiesa ha una struttura architettonica a croce latina, con un'unica navata e quattro cappelle per lato. Partendo da destra, la prima cappella custodisce tre tele di Andrea Malinconico, mentre nella seconda sono collocate due antiche lipsanoteche. La terza cappella, dedicata a San Francesco Borgia, presenta una ricca decorazione marmorea dovuta a Bartolomeo Ghetti, mentre la statua marmorea del santo sull'altare della cappella \u00e8 opera del fratello Pietro; infine le due tele laterali sono riconducibili al giordanesco Domenico di Marino. La quarta cappella contiene due tavole di Marco Pino, raffiguranti \"La Trasfigurazione\" e \"La Madonna con Sant'Ignazio d'Antiochia e San Lorenzo.\" Il cappellone destro del transetto, dedicato a San Francesco Saverio, fu progettato da Cosimo Fanzago, autore anche delle statue di Geremia e Isaia, poste rispettivamente a destra e a sinistra rispetto alla pala d'altare di Cesare Fracanzano sul santo che battezza gli indigeni. \nSpostandosi sulla sinistra, la prima cappella contiene tre tele di Girolamo Cenatiempo, di quest'ultimo \u00e8 anche \"La Visione di Santa Maria Maddalena de' Pazzi\" nella cappella seguente, dove \u00e8 collocato anche \"Il San Luigi Gonzaga in Gloria\" di Battistello Caracciolo, risalente al 1627 (e meritevole di un restauro). Nella terza cappella spiccano le due tele laterali di Gennaro Abbate (altro giordanesco) su \"Episodi della vita di San Gennaro\", mentre la quarta cappella \u00e8 dedicata a San Stanislao Kostka, raffigurato nella tela centrale di Nicola Malinconico e nelle due laterali del Cenatiempo. Il cappellone sinistro del transetto \u00e8, invece, dedicato a Sant'Ignazio di Loyola; anch'esso fu progettato da Cosimo Fanzago che non riusc\u00ec a realizzare le statue di Gedeone e Giosu\u00e8, affidate successivamente a Matteo Bottiglieri e poste lateralmente rispetto alla pala d'altare di Francesco Solimena.\nLa cupola fu affrescata nel tardo Ottocento da Onofrio Buccino, il quale ridipinse anche le quattro tavole con \"gli Apostoli\" collocate nelle pareti laterali del transetto e tradizionalmente attribuite a Marco Pino. A Vincenzo Paliotti si devono gli affreschi nell'area absidale.\nAlle spalle dell'altare maggiore, una doppia rampa, caratterizzata da un corteo di angeli in stucco, conduce alla grande macchina absidale, al cui centro vi \u00e8 la venerata statua lignea dell\"Immacolata\" (scolpita da Nicola Ingaldi e appartenuta a Don Placido Baccher).\nDal cappellone sinistro del transetto si accede alla sacrestia vecchia, dove sono custoditi un\"Adorazione dei Magi\" del Pino e numerose teche che racchiudono antiche statue lignee. In un altro ambiente vi \u00e8 la sacrestia nuova, dove si conservano una tela di Francesco De Mura sulla \"Vergine che indica il monogramma di Cristo a San Luigi Gonzaga\" e un prezioso presepe con figure che spaziano dal Seicento all'Ottocento."}
{"id": "589424", "revid": "712828", "url": "https://it.wikipedia.org/wiki?curid=589424", "title": "Capitan Tsubasa (manga)", "text": ""}
{"id": "589427", "revid": "729019", "url": "https://it.wikipedia.org/wiki?curid=589427", "title": "Biblia pauperum", "text": "La Biblia pauperum (espressione latina che significa Bibbia dei poveri) \u00e8 una raccolta di immagini medievali che rappresentano scene della vita di Ges\u00f9 con i corrispondenti tipi profetici, cio\u00e8 con le figure e le vicende dell'antica storia di Israele che, secondo la tradizione cristiana, sono anticipazioni e prefigurazioni della vita del Cristo.\nStruttura della \"Biblia pauperum\".\nLa serie generalmente consiste di quaranta o cinquanta pagine; ogni pagina \u00e8 divisa in nove sezioni. I quattro angoli contengono testi esplicativi, mentre l'immagine centrale rappresenta una scena della vita di Ges\u00f9: tali scene sono organizzate in ordine cronologico. Sopra e sotto sono riportate immagini dei profeti e su ogni lato sono presentate invece scene dell'Antico Testamento. Viene riportata quindi una concordanza tra il Nuovo e l'Antico Testamento, mettendo in parallelo le vicende dell'uno con le vicende dell'altro, secondo la tradizione comune della Chiesa nel riconoscere \"tipi\" e \"figure\" dell'Antico Testamento, come insegnato dalla liturgia e dai Padri. Perci\u00f2 le \"Bibliae pauperum\" erano chiamate talvolta (\"Figure tipiche dell'Antico Testamento e antitipiche del Nuovo Testamento\", dove \"tipo\" e \"antitipo\" significano due realt\u00e0 delle quali una \u00e8 figura e anticipazione dell'altra) o anche (\"Storia di Cristo per immagini\").\nEvoluzione storica.\nL'invenzione di questi libri di immagini \u00e8 attribuito a Sant'Oscar, vescovo di Brema, secondo quanto dichiarato in una nota aggiunta ad una copia di Hannover; nella cattedrale di Brema sono presenti residui di immagini corrispondenti a questa copia.\nIl nome, tuttavia, di \"Biblia pauperum\" sembra non essere primitivo. Venne aggiunto successivamente ad un manoscritto nella libreria Wolffenb\u00fcttel; il manoscritto venne catalogato ed il nome divenne comune. Non \u00e8 chiaro il motivo per cui fosse chiamato cos\u00ec. Forse perch\u00e9 secondo un detto antico quelle immagini erano la Bibbia dei poveri, ossia di coloro che non avevano ricevuto un'istruzione e, non potendo leggere, dovevano accontentarsi di guardare le immagini, imparando da esse.\nAltri ipotizzano invece che il termine indicasse \u201ceconomico\u201d: se anticamente i manoscritti erano stati i mezzi di conoscenza della maggior parte delle persone, quando venne introdotta l'arte della stampa da blocchi incisi questi libri di immagini furono i primi ad essere stampati ed ebbero una grande diffusione. Non si hanno informazioni precise riguardo alla motivazione per la quale questi libri vennero diffusi, probabilmente avvenne per istruzione religiosa o forse anche per servire da modelli per gli artisti. Ci\u00f2 che \u00e8 certo \u00e8 che hanno esercitato una grande influenza nella diffusione della conoscenza dei misteri della fede, fornendo temi per predicatori ed artisti. A Hirschau in Baviera l'intera serie di immagini \u00e8 riprodotta in vetro colorato.\nEstensione del termine.\nL'espressione \"biblia pauperum\" viene usata anche per descrivere l'apparato iconografico di una chiesa, soprattutto quando i dipinti, gli affreschi, le tele o le icone in essa presenti sono molto numerosi e sono organizzati in una serie cronologica, in modo da illustrare con episodi successivi la storia di Ges\u00f9, o di Maria, o di santo, o di qualche episodio tratto dalla Bibbia: cos\u00ec chiunque, anche i pi\u00f9 poveri e ignoranti, potevano avere una qualche conoscenza della storia della salvezza."}
{"id": "589429", "revid": "114008509", "url": "https://it.wikipedia.org/wiki?curid=589429", "title": "Paul R\u00e9e", "text": "Di origine ebraica e figlio di un uomo d'affari, all'Universit\u00e0 di Lipsia studia giurisprudenza, che in seguito abbandoner\u00e0 per filosofia. Negli ultimi anni si laurer\u00e0 in medicina. Inizialmente legge Schopenhauer e alcuni scrittori francesi come La Bruy\u00e8re e La Rochefoucauld. Nella seconda fase si interessa a Darwin e ad altri positivisti. Raccoglie i suoi studi nel primo scritto \"Osservazioni psicologiche\", dove descrive la natura umana attraverso l'utilizzo degli aforismi (stesso metodo utilizzato, successivamente, da Nietzsche).\nIl secondo trattato, influenzato dalla lettura di Darwin, \u00e8 \"Origine dei sentimenti morali\". A questo seguir\u00e0 un'altra opera e lo scritto, postumo, \"Filosofia\".\nVita privata.\nPaul R\u00e9e nel 1882 visse a Berlino, per qualche tempo, in libera unione con Lou Salom\u00e9, una giovane russa di 21 anni dotata di fascino e intelligenza (che sar\u00e0 poi amica di Freud e di Rilke). Friedrich Nietzsche se ne era innamorato e le aveva chiesto di sposarlo. Il suo rifiuto, in nome della sopravvivenza dell'amicizia, caus\u00f2 l'interruzione del rapporto tra R\u00e9e e Nietzsche, che si sent\u00ec tradito. "}
{"id": "589432", "revid": "33751", "url": "https://it.wikipedia.org/wiki?curid=589432", "title": "P'yownik Fowtbolayin Akowmb", "text": "Il P'yownik Fowtbolayin Akowmb (arm. \u0553\u0575\u0578\u0582\u0576\u056b\u056f \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562; rus. \u0424\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u00ab\u041f\u044e\u043d\u0438\u0301\u043a\u00bb, \"Futbol'nyj Klub Pjunik\"), noto come Pyunik FC o solo Pyunik, \u00e8 una societ\u00e0 calcistica armena di Erevan fondata nel 1992, fra le pi\u00f9 popolari del paese.\nDisputa gli incontri interni allo stadio repubblicano della capitale armena. Milita in Bardsragujn chumb, massima serie del campionato di calcio armeno.\nStoria.\nIl club fu fondato nel 1992 col nome \"Homenetmen Yerevan\".\nNella prima stagione del calcio nazionale vinse il titolo insieme al \u0160irak. Cambi\u00f2 nome in quello attuale prima dell'inizio del Bardsragujn chumb 1995-1996, stagione conclusa con il secondo titolo. Fu la dominatrice assoluta degli anni duemila, quando vinse 10 titoli consecutivi tra il 2001 e il 2010.\nNel 2015 \u00e8 ritornato a vincere il campionato a distanza di 3 anni d'insuccessi, centrando il double campionato-coppa nazionale. Grande protagonista \u00e8 stato lo statunitense C\u00e9sar Romero autore di 21 goal.\nIn bacheca risultano anche 8 Supercoppe.\nCoppe europee.\nL'esordio in campo internazionale si ebbe nella Coppa UEFA 1996-1997, dove il club venne eliminato al primo turno (sconfitto al tempi supplementari) dal Helsingin Jalkapalloklubi. Partecip\u00f2 ad undici edizioni della UEFA Champions League di cui dieci consecutive tra il 2002-2003 e il 2011-2012 raggiungendo come massimo traguardo il secondo turno preliminare. Nella stagione 2012-2013 venne eliminata al primo turno di UEFA Europa League.\nOrganico.\nRosa 2019-2020.\n\"Aggiornata al 25 febbraio 2020.\"\nRosa 2018-2019.\n\"Aggiornato al 4 dicembre 2018.\"\nStatistiche e record.\nRecord.\nTra il 20 novembre 2008 e il 5 giugno 2010 il Pyunik non ha mai perso in casa. Questo record \u00e8 stato infranto a causa della sconfitta subita contro il Banants per 2-3."}
{"id": "589433", "revid": "88740", "url": "https://it.wikipedia.org/wiki?curid=589433", "title": "Casper", "text": ""}
{"id": "589437", "revid": "106908", "url": "https://it.wikipedia.org/wiki?curid=589437", "title": "Cane da pastore di Brie", "text": "Il cane da pastore di Brie (anche conosciuto come Berger de Brie o Briard) \u00e8 una razza canina di origine francese riconosciuta dalla FCI (Standard N. 113, Gruppo 1, Sezione 1).\nStoria.\n\u00c8 di origini antichissime come tutti i cani da pastore. Alcune notizie lo vogliono gi\u00e0 allevato alla corte di Carlo Magno (742-814 d.C.). Di certo sappiamo che un cane molto somigliante al cane da pastore di Brie era raffigurato su uno scudo conservato nella chiesa di Montdidier, in Francia. La scena raffigurava un combattimento, avvenuto nel 1371, tra il cane e l'assassino del suo padrone. La prima descrizione del pastore di Brie appare nel 1809 in un'opera dell'abate francese Fran\u00e7ois Rozier, ma si deve attendere quasi un secolo per il primo standard e la prima iscrizione al Libro Briard Francese con il nome di \"Pastore di Brie\". Nel 1897 il Club Francese del Cane da pastore stabil\u00ec alcune regole necessarie per una corretta selezione, ponendo termine a esperimenti che rischiavano di deteriorare la razza. Progressivamente scomparve la variet\u00e0 a pelo lanoso e prese il sopravvento quello con pelo cosiddetto \"di capra\", lungo e abbondante.\nDescrizione.\nLa coda \u00e8 intera, ben fornita di peli, con uncino all'estremit\u00e0; portata bassa, deve arrivare alla punta del garretto o superarla al massimo di 5\u00a0cm. Sono ammessi tutti i colori uniformi, ma raccomandabili solo le tinte scure. Penalizzati sono il nero e il fulvo non abbastanza caldo. Da squalifica il bianco, il marrone e il mogano. Il pelo \u00e8 flessuoso, lungo, secco con leggero sottopelo di lunghezza superiore ai 7\u00a0cm. Sul muso i peli formano barba, baffi e sopracciglia e velano leggermente gli occhi. La testa \u00e8 forte e allungata. Lo stop \u00e8 accentuato ed egualmente distante dalla cima della testa e dalla punta del tartufo. La fronte \u00e8 leggermente arrotondata. Il muso non \u00e8 stretto n\u00e9 a punta. I piedi: forti e rotondi, con dita serrate e unghie nere. Caratteristica \u00e8 la presenza del doppio sperone.\nCarattere.\nDotato di grande intelligenza e forte personalit\u00e0, deve essere educato e cresciuto a contatto con le persone, con polso e fermezza ma non violenza, apprende molto e d\u00e0 molto, se non educato correttamente come tutti i cani tender\u00e0 a muoversi nel gruppo famiglia secondo le sue coordinate creando al proprietario problemi di gestione. \u00c8 un cane molto affettuoso e adora il contatto con il suo proprietario da cui diviene inseparabile.\nCure.\nNonostante il lungo pelo non richiede molte cure tranne una spazzolata con cadenza settimanale, non avendo muta invernale non ha perdite di pelo.\nNonostante la taglia, vive benissimo anche in casa a patto lo si porti a fare qualche passeggiata per il tono muscolare. Se vive all'aperto dorme tranquillamente all'esterno anche d'inverno, il pelo ha funzione di regolatore termico.\nCaratteristiche.\nSi tratta di un cane molto forte e determinato che va educato fin da piccolo. Non richiede necessariamente un regolare addestramento, ma polso fermo che sappia contenere eventuali tendenze a proporsi come coordinatore del gruppo famiglia. Per incanalare la sua innata esuberanza, molti proprietari l'hanno avviato alla carriera nell'agility dog.\nIl pastore di Brie \u00e8 un cane molto intelligente, docile e obbediente se si instaura un rapporto di reciproco rispetto impara con facilit\u00e0. \u00c8 ben addestrabile e, se ben allevato e addestrato, presenta le caratteristiche dei cani da pastore, difende il suo gruppo familiare e pu\u00f2 essere utilizzato anche per prove di lavoro e protezione civile.\nDiffusione.\nNel 2012 sono stati iscritti 51 cuccioli ai libi genealogici ENCI e la sua diffusione ha visto un leggero calo."}
{"id": "589445", "revid": "767487", "url": "https://it.wikipedia.org/wiki?curid=589445", "title": "Duke Jordan", "text": "Duke Jordan \u00e8 noto soprattutto per la sua militanza nel quintetto di Charlie Parker nel periodo 1947-48, assieme a Miles Davis, Max Roach e Tommy Potter: si tratta del periodo in cui dai club di Harlem e della Cinquantaduesima Strada partiva la rivoluzione bebop, che avrebbe cambiato il volto del jazz e della musica in generale. Dopo aver lavorato come sideman per Sonny Stitt, Coleman Hawkins e Stan Getz, a partire dalla met\u00e0 degli anni cinquanta Jordan intraprese una lunga carriera come solista e leader. Pur avvicinandosi a sonorit\u00e0 blues e gospel, Jordan non abbandon\u00f2 mai gli stilemi del bebop, che aveva aiutato a definire.\nBiografia.\nA 21 anni, Jordan militava gi\u00e0 nei Savoy Sultans, l'orchestra stabile della Savoy Ballroom, la sala da ballo pi\u00f9 famosa dell'epoca. Nelle parole di Dizzy Gillespie i Savoy Sultans erano \"La band con pi\u00f9 swing che si fosse mai ascoltata\".\nNel corso della sua collaborazione con Parker, Jordan partecip\u00f2 (per Dial e Savoy Records) ad incisioni ricordate come classici del periodo bebop, quali \"Scrapple from the Apple\", \"Embraceable You\", \"Crazeology\".\nNel 1952 spos\u00f2 - in un matrimonio interrazziale, insolito per l'epoca - la cantante Sheila Jordan che ebbe pi\u00f9 tardi a dichiarare di aver tanto ammirato la musica di Parker da averne sposato il pianista. Nel 1962 i due divorziarono.\nNegli anni 1960, a causa di problemi dovuti, come per tanti altri musicisti del periodo, all'uso di droghe, Jordan si ridusse a fare il tassista a New York. Si disintossic\u00f2 all'inizio degli anni 1970, trasferendosi in Danimarca a Copenaghen - dove si stabil\u00ec nel 1978 - e inizi\u00f2 a registrare per la Steeplechase Records e a partecipare a concerti e festival jazz in tutto il mondo.\nCome compositore, \u00e8 ricordato per standard divenuti famosi quali \"Jordu\" e \"No Problem\". Inoltre, nel 1959, collabor\u00f2 alla colonna sonora del film \"Le relazioni pericolose\" di Roger Vadim.\nDuke Jordan mor\u00ec l'8 agosto 2006, a 84 anni, nella sua casa a Valby, un sobborgo di Copenhaghen"}
{"id": "589451", "revid": "37401", "url": "https://it.wikipedia.org/wiki?curid=589451", "title": "Attis", "text": "Attis \u00e8 il paredro di Cibele, il servitore autoeviratosi, che guida il carro della dea.\nIl centro principale del suo culto era Pessinunte, nella Frigia, da cui attraverso la Lidia pass\u00f2 approssimativamente nel VII secolo a.C. nelle colonie greche dell'Asia Minore e successivamente nel continente, da cui fu esportato a Roma nel 204 a.C.\nOrigini.\nSecondo la tradizione frigia, conservata in Pausania e in Arnobio, il demone Agdistis (un essere che si pone come intermediario fra il mondo divino e il mondo umano), caratterizzato da intersessualit\u00e0, sarebbe nato dallo sperma di Zeus caduto sulla pietra, mentre il dio cercava di accoppiarsi con la Grande Madre sul monte Agdos.\nGli dei dell'Olimpo spaventati dalla potenziale forza del figlio di Zeus, in cui si sommavano le caratteristiche del maschile e femminile, mandarono Dioniso, che lo evir\u00f2 mentre dormiva e lasciandolo solo con i caratteri sessuali esterni femminili; il sangue sgorgato al momento dell'asportazione del membro virile del ragazzo gener\u00f2 un albero di mandorlo (o di melograno).\nLa figlia del fiume Sakarya (\"Sangarios\"), Nana, colse un frutto dall'albero e rimase incinta. Il figlio che nacque venne chiamato Attis, in quanto fu allattato da una capra (in frigio \"attagos\"), dopo essere stato cacciato sulle montagne per ordine di Sakarya.\nAttis crebbe allevato da alcuni pastori che lo avevano trovato fra i monti. Si distinse per la sua bellezza, cosicch\u00e9 CibeIe, la \ufb01glia di Macone re di Frigia che era stata anch'essa abbandonata ed allevata dai pastori, se ne innamor\u00f2 e ne ebbe un figlio. Poco tempo dopo, Cibele fu riconosciuta e raccolta dal padre che, informato della sua relazione, fece uccidere Attis e Io lasci\u00f2 insepolto. Cibele ne fu talmente afflitta che err\u00f2 impazzita per la campagna.\nSecondo altri, la dea Cibele era invaghita di Attis, malgrado ci\u00f2 egli si innamor\u00f2 della ninfa chiamata Sangaride, \ufb01glia di Sangario fiume della Frigia. Cibele, scoperto questo segreto, fece morire Sangaride tagliando un albero al quale erano attaccati i suoi giorni, ed Attis, nel suo dolore, si mutil\u00f2 in modo da non poter pi\u00f9 corrispondere alle brame della Dea. Cibele consider\u00f2 questo castigo troppo crudele e gli restitu\u00ec il membro virile, prendendolo al suo servizio.\nSecondo un altro mito, Attis fu mandato a Pessinunte per sposare la figlia del re Mida. Durante la celebrazione del matrimonio, Agdistis, innamorato del giovane, fece impazzire tutti gli invitati e lo stesso Attis, che, sotto un pino, si amput\u00f2 il pene. Dal suo sangue nacquero le viole mammole. Cibele, madre degli dei, ottenne che il giovane si salvasse e diventasse il cocchiere del suo carro.\nI poeti ed i mitologi variano moltissimo nel raccontare gli amori di Cibele e di Attis. Catullo ne compose un piccolo poema, mentre secondo Ovidio, Attis fu trasformato in un pino, rappresentato in molti antichi monumenti.\nAttis fu adorato in Frigia e chiamato il \"Dio di Pessinunte;\" alcuni autori dicono che Cibele lo trasform\u00f2 in una quercia per cui questo albero fu a lei sacro, ma i pi\u00f9 vogliono che l\u2019albero sacro a Cibele fosse il pino, ed in pino fu da lei mutato Attis.\nCulto nella Roma antica.\nGi\u00e0 durante il I secolo a.C. le vicende del giovane erano ben note ai Romani come dimostra la reinterpretazione catulliana del mito nel carmen LXIII del Liber Catullianus. In epoca imperiale il ruolo di Attis, la cui morte e resurrezione simboleggiava il ciclo vegetativo della primavera, si accentu\u00f2 gradualmente, dando al culto una connotazione misterica e soteriologica.\nAd Attis erano dedicate un ciclo di festivit\u00e0 che si tenevano fra il 15 e il 28 marzo, e che celebravano la morte e la rinascita del dio. Tra queste vi erano il \"Sanguem\", celebrato dai Galli e l\"'Hilaria\". Tracce di questi culti, che presero il nome di \"Attideia\", sono presenti anche in colonie greco-romane (ad esempio quella di Egnazia in Puglia).\nDal suo mito l'imperatore Flavio Claudio Giuliano incomincer\u00e0 a scrivere uno dei suoi pi\u00f9 famosi testi l\"'Inno alla madre degli dei\", in cui loda Cibele e indaga sul significato filosofico di Attis e della dea.\nSecondo lo storico ed etnografo Antonio Basile, il rito del sangue del dio Attis sopravvive tuttora in una manifestazione dei riti della settimana santa a Nocera Terinese in Calabria, dove i vattienti compiono il \"rito devozionale\" della flagellazione consistente nel percuotersi cosce e gambe con tredici pezzi di vetro collocati su un pezzo di sughero denominato \"cardo\". Nella pubblicazione \"Folklore della Calabria\", Basile asseriva che: \u00ab\"[..] non \u00e8 meraviglia che sopravviva ancora in un vecchio paese della Calabria il rito antichissimo del sangue: originario per la morte di Adone e per la sua resurrezione e per la morte e la resurrezione di Attis esso rimane in Nocera Terinese, ma adottato alla commemorazione della morte e della resurrezione del Cristo, come sopravvivenza o meglio reviviscenza\"\u00bb.\nCorrispondenze della divinit\u00e0.\nIl dio Attis \u00e8 associato dagli studiosi a tutte divinit\u00e0 legate agli antichi riti di propiziazione della fecondit\u00e0 della terra, trovando corrispondenza in Adone, nel mesopotamico Tammuz e in Sandan di Tarso di Cilicia."}
{"id": "589460", "revid": "1573940", "url": "https://it.wikipedia.org/wiki?curid=589460", "title": "Calcarius lapponicus", "text": "Lo zigolo di Lapponia (Calcarius lapponicus ()) \u00e8 un uccello passeriforme della famiglia Calcariidae.\nDescrizione.\nDimensioni.\nMisura 15,5-17 cm di lunghezza, per 22,5-35 g di peso ed un'apertura alare di 25-28 cm.\nAspetto.\nSi tratta di uccelli dall'aspetto robusto e massiccio, muniti di testa squadrata, corto becco conico, ali appuntite e coda lievemente forcuta: le femmine ed i maschi in eclissi (ossia fuori dal periodo degli amori) ricordano molto il migliarino di palude, col quale vengono regolarmente confusi in Europa meridionale.\nIl piumaggio presenta dimorfismo sessuale, molto evidente durante il periodo degli amori e un po' meno all'infuori di esso.&lt;br&gt;\nLe femmine presentano fronte, vertice e guance di colore bruno scuro, nuca di color nocciola, dorso, ali e coda bruno-nerastri con singole penne orlate di color nocciola e gola, petto e ventre di color bianco-\"beige\": dalla parte posteriore dell'occhio parte una banda biancastra che raggiunge la tempia e l\u00ec vira bruscamente verso il basso, seguendo la curva della testa fino a sfociare nel bianco golare. Ai lati della gola, nell'area fra gola e petto, nonch\u00e9 su fianchi, fronte e vertice, le penne sono orlate di nero, a dare un effetto screziato.&lt;br&gt;\nI maschi in eclissi sono simili alle femmine, dalle quali possono essere distinti per le guance ed il petto pi\u00f9 scuri ed il bruno della groppa senza screziature: durante la stagione degli amori fronte, vertice, faccia, petto e fianchi divengono neri, mentre nuca e dorso divengono di color nocciola (separato dal nero facciale e pettorale da una banda bianca, che diviene un sopracciglio) e tutta l'area ventrale diviene di colore bianco candido.\nIn ambedue i sessi il becco \u00e8 giallo con punta nera (pi\u00f9 brillante nei maschi ed in particolare in quelli in amore), le zampe sono nerastre e gli occhi sono di colore bruno scuro.\nBiologia.\nSi tratta di uccelli dalle abitudini diurne, che vivono in gruppi di una decina di esemplari, non di rado aggregandosi a stormi misti con altre specie affini per abitudini di vita.&lt;br&gt;\nLo zigolo di Lapponia passa la maggior parte della giornata (ma anche della nottata, riposandosi accovacciato fra i ciuffi d'erba) al suolo: si tratta inoltre un uccello molto mobile, i cui gruppi trascorrono solo poche ore in una determinata area, spostandosi in seguito in territori prospicienti per continuare la ricerca di cibo.\nIl canto di questi uccelli \u00e8 flautato e musicale, e (verosimilmente per l'assenza di elementi paesaggistici rilevanti che prevengono gli esemplari dal cantare da luoghi sopraelevati) viene generalmente emesso in volo.\nAlimentazione.\nSi tratta di uccelli la cui dieta \u00e8 composta sia da semi e granaglie che da insetti e piccoli invertebrati, subendo variazioni percentuali delle due componenti anche consistenti durante l'arco dell'anno: durante il periodo freddo, questi animali si cibano quasi esclusivamente di semi, nonch\u00e9, quando possibile, di frutti di bosco e piccoli frutti, mentre durante il periodo estivo (quando avviene la riproduzione, e quindi la richiesta energetica risulta accresciuta) essi privilegiano la componente insettivora della dieta.&lt;br&gt;\nMentre la componente vegetale della dieta dello zigolo di Lapponia viene reperita soprattutto al suolo, gli insetti (soprattutto piccoli ditteri tipulidi) vengono perlopi\u00f9 catturati in volo: un singolo esemplare pu\u00f2 cibarsi di un numero di prede (siano esse semi o insetti) che varia dalle 3000 alle 10000 al giorno, secondo la disponibilit\u00e0 ed il fabbisogno energetico del momento.\nRiproduzione.\nLa stagione riproduttiva va dalla fine di maggio ad agosto: si tratta di uccelli monogami, le cui coppie si isolando dagli stormi di appartenenza durante le attivit\u00e0 connesse alla riproduzione, che sono tuttavia completamente a carico della femmina.\nIl nido \u00e8 molto semplice, e consiste in una coppa di fibre vegetali intrecciate, abbondantemente foderata con piumino: la femmina posiziona il nido in una conca del terreno, prediligendo le aree umide collinari con presenza di piante di salice e betulla.&lt;br&gt;\nAll'interno del nido, essa depone 2-6 uova bianco-grigiastre con pezzature bruno-rossicce e striature nerastre, che cova da sola per 12-14 giorni, mentre il maschio tiene d'occhio i dintorni.&lt;br&gt;\nI \"pulli\", ciechi ed implumi alla schiusa, cominciano ad avventurarsi nei dintorni del nido attorno ai nove giorni dalla schiusa, involandosi con successo attorno alle due settimane di vita: essi si rendono del tutto indipendenti a circa un mese dalla schiusa, e durante tutto questo periodo vengono imbeccati e accuditi da ambedue i genitori, che li nutrono esclusivamente con cibo di origine animale.\nDistribuzione e habitat.\nLo zigolo di Lapponia, a dispetto del nome, ha distribuzione olartica: questi uccelli sono migratori, che durante l'estate popolano la fascia costiera di Alaska, Canada (fino al nord della penisola del Labrador), Groenlandia, Fennoscandia e Russia settentrionale (dalla penisola di Kola alla Kamchatka), mentre dopo la riproduzione migrano a sud per svernare in un'area che va dall'Oregon al New England e dall'Europa centrale alla Corea e alla Cina centro-orientale.&lt;br&gt;\nIn Italia la specie \u00e8 accidentale nelle regioni settentrionali (soprattutto in Triveneto) in novembre-dicembre e nei ripassi primaverili.\nIl suo \"habitat\" estivo \u00e8 rappresentato dalla tundra, con preferenza per le aree sul limitare dei boschi di latifoglie: durante l'inverno, gli zigoli di Lapponia si spostano nei pascoli e nelle aree costiere.\nTassonomia.\nSe ne riconoscono cinque sottospecie:"}
{"id": "589461", "revid": "1048993", "url": "https://it.wikipedia.org/wiki?curid=589461", "title": "Lon Chaney Jr.", "text": "Figlio dell'attore Lon Chaney Sr., grande interprete dell'epoca del muto, \u00e8 principalmente noto per le sue interpretazioni di esseri mostruosi in numerose pellicole horror. \nBiografia.\nFiglio degli attori Lon Chaney e Frances Cleveland Creighton, i suoi genitori divorziarono quando aveva 7 anni. Lon Chaney Jr. lavor\u00f2 duramente per rendersi degno della fama acquisita dal padre e della sua abilit\u00e0 di interprete. Inizi\u00f2 a farsi strada prima svolgendo lavori umili, mentre studiava le tecniche di trucco e di trasformismo perfezionate dal padre.\nSolo dopo la morte di Chaney Sr. (avvenuta nel 1930), il giovane attore ebbe il suo primo ruolo in \"Girl Crazy\" (1932), anche se il suo nome non comparve nei titoli di coda. La sua prima interpretazione con il nome di \"Lon Chaney Jr.\" risale al 1935 in una produzione a basso budget, in cui il suo nome venne utilizzato per tentare di attirare il maggior numero di spettatori. Raggiunse poi la celebrit\u00e0 nel 1939, quando interpret\u00f2 Lennie Small in \"Uomini e topi\".\nNel 1941 Chaney interpret\u00f2 il ruolo del licantropo nel film \"L'Uomo Lupo\", prodotto dalla Universal, casa produttrice per la quale continu\u00f2 a lavorare in altri film horror. Interpret\u00f2 nuovamente l'uomo lupo in \"Frankenstein contro l'uomo lupo\" (1943), \"Al di l\u00e0 del mistero\" (1944), \"La casa degli orrori\" (1945) e \"Il cervello di Frankenstein\" (1948); ebbe il ruolo del mostro di Frankenstein in \"Il terrore di Frankenstein\" (1942); della mummia Kharis in \"The Mummy's Tomb\" (1942), \"The Mummy's Ghost\" (1944) e \"The Mummy's Curse\" (1944); di Dracula in \"Il figlio di Dracula\" (1943).\nProv\u00f2 a recitare anche nel genere western, ma il suo fisico massiccio e i suoi lineamenti marcati gli impedirono di interpretare ruoli da protagonista e da eroe. Terminato il contratto con la Universal, lavor\u00f2 di rado, in parte perch\u00e9 afflitto da problemi di alcolismo, in parte per il suo difficile carattere e, pi\u00f9 tardi, per un cancro alla gola, la stessa malattia che aveva ucciso suo padre. Fu proprio a causa dei problemi alla voce causatigli dal cancro, che nel suo ultimo film \"Dracula vs. Frankenstein\" (1971), egli interpret\u00f2 Groton, uno zombie muto assistente del dott. Frankenstein.\nLa sua popolarit\u00e0, comunque, crebbe anche dopo che ebbe lasciato la Universal poich\u00e9 i suoi film horror cominciarono ad essere trasmessi sul piccolo schermo nel 1956 e le riviste specializzate sui film di mostri dedicarono molta attenzione ai ruoli che aveva interpretato. Come uomo lupo, ebbe anche il privilegio di apparire su una serie di francobolli rappresentanti i mostri della Universal, insieme con Boris Karloff (Frankenstein e la mummia), Bela Lugosi (Dracula) e Lon Chaney Sr. (il fantasma dell'opera).\nSi spos\u00f2 due volte: prima dal 1926 al 1937 con Dorothy Marie Hinckley, da cui ebbe due figli: Lon Ralph (1928) e Ronald (1930-1987); dal 1937 (2 mesi dopo il divorzio dalla prima moglie) fino alla morte fu sposato con Patsy Beck."}
{"id": "589463", "revid": "287204", "url": "https://it.wikipedia.org/wiki?curid=589463", "title": "Edith Gonzalez", "text": ""}
{"id": "589464", "revid": "101260", "url": "https://it.wikipedia.org/wiki?curid=589464", "title": "Olav Tryggvason", "text": ""}
{"id": "589465", "revid": "834", "url": "https://it.wikipedia.org/wiki?curid=589465", "title": "Fair warning", "text": ""}
{"id": "589466", "revid": "1610933", "url": "https://it.wikipedia.org/wiki?curid=589466", "title": "Zigolo di Lapponia", "text": ""}
{"id": "589472", "revid": "101260", "url": "https://it.wikipedia.org/wiki?curid=589472", "title": "\u00d3l\u00e1fr Tryggvason", "text": ""}
{"id": "589491", "revid": "158913", "url": "https://it.wikipedia.org/wiki?curid=589491", "title": "Eugenio Zolli", "text": "Fu rabbino capo di Roma e in seguito si convert\u00ec al cattolicesimo.\nBiografia.\nRabbino capo a Trieste e a Roma.\nZolli nacque a Brody, in Galizia (all'epoca una provincia autonoma dell'Impero austro-ungarico, attualmente parte dell'Ucraina), il 17 settembre 1881 da una benestante famiglia ebraica di origine polacca, che si era tuttavia vista ridurre il proprio tenore di vita a causa della confisca della fabbrica del padre ad opera delle autorit\u00e0 russe, in seguito all'annessione della regione da parte della Russia zarista. Nel 1904, all'et\u00e0 di 23 anni, si trasfer\u00ec a Vienna e da l\u00ec, nel 1918, a Trieste, appena passata all'Italia. Divenne rabbino capo nella citt\u00e0 giuliana nel 1920, nello stesso periodo in cui insegnava lingua e letteratura ebraica all'Universit\u00e0 di Padova. A Trieste conobbe e spos\u00f2 Emma Majonica, dalla quale ebbe la figlia Myriam. A causa dell'italianizzazione forzata imposta dal regime fascista, una volta ottenuta la cittadinanza italiana, il 3 luglio 1933 dovette cambiare nome in Italo Zolli e il 31 luglio dello stesso anno si iscrisse al Partito Nazionale Fascista.\nNel 1938, in conseguenza delle leggi razziali fasciste perse la libera docenza di Lingua e letteratura ebraica all'Universit\u00e0.\nNel 1940 divenne rabbino capo di Roma. Durante l'occupazione nazista della capitale a seguito dell'armistizio dell'8 settembre 1943, Zolli si adoper\u00f2 alacremente per garantire la sicurezza degli ebrei romani, nascondendoli o trasferendoli in zone meno pericolose. Il 27 settembre 1943 il colonnello delle SS Herbert Kappler, capo dei servizi di polizia nella Roma occupata, pretese dalla comunit\u00e0 ebraica capitolina la consegna di 50 chilogrammi d'oro in 24 ore, minacciando la deportazione in Germania in caso di inadempienza. In un tempo tanto breve, la comunit\u00e0 ebraica riusc\u00ec a trovarne solo 35. Zolli si sarebbe dunque recato da Pio XII per chiedere aiuto. Questi avrebbe a sua volta dato disposizione che fossero consegnati i 15\u00a0kg mancanti, cosa che per\u00f2 non si rese necessaria. Tale azione venne ricordata, terminata l'occupazione, in una solenne celebrazione nel Tempio Maggiore ebraico di Roma nel luglio del 1944, cerimonia che fu radiotrasmessa, per esprimere pubblicamente la riconoscenza della comunit\u00e0 ebraica a Pio XII, per l'aiuto dato loro durante la persecuzione nazista. L'incontro con Pio XII sarebbe stato determinante per la futura conversione al cattolicesimo del rabbino: nel settembre del 1944, infatti, si dimise dalla carica di rabbino capo, senza addurre motivazioni: la comunit\u00e0 ebraica romana lo propose per direttore del Collegio Rabbinico, ma egli rifiut\u00f2. Zolli ritenne papa Pacelli cos\u00ec importante per il suo cammino spirituale che, al momento di ricevere il battesimo cattolico nella basilica di Santa Maria degli Angeli, scelse il nome di Eugenio Pio.\nLa conversione.\nCome ricorda la biografa ebrea Judith Cabaud (la quale si sarebbe anch'essa convertita al cristianesimo cattolico anni pi\u00f9 tardi), nel settembre del 1944, durante la celebrazione dello Yom Kippur in sinagoga, Zolli avrebbe avuto una visione di Ges\u00f9, in seguito alla quale, il 13 settembre 1945, si convert\u00ec al cattolicesimo. Anche la moglie e la figlia si convertirono: Emma aggiunse al proprio nome quello di Maria, mentre la conversione e il successivo battesimo di Myriam giunsero un anno pi\u00f9 tardi.\nLa notizia si diffuse rapidamente e le reazioni non mancarono: il settimanale ebraico usc\u00ec stampato listato a lutto; alle perplessit\u00e0 sorte nell'ambito della comunit\u00e0 ebraica di Roma in seguito alla conversione del suo ex rabbino capo, si aggiunse un'offerta in denaro, da parte di ebrei americani, purch\u00e9 ritornasse all'ebraismo (offerta che Zolli rifiut\u00f2). Non manc\u00f2 chi ipotizz\u00f2 che la sua conversione fosse frutto della riconoscenza verso Pio XII, ma Zolli ribad\u00ec sempre che il percorso verso il cattolicesimo era maturato negli anni precedenti, con lo studio delle Scritture e con la meditazione.\nNel 1945 pubblic\u00f2 presso l'editrice AVE di Roma il libro \"Antisemitismo\" e nel 1946, per gli stessi tipi, \"Christus\", che come disse egli stesso, fu scritto \u00abpi\u00f9 con le lacrime che con inchiostro\u00bb.\nInsegn\u00f2 all'Universit\u00e0 \"La Sapienza\" e al Pontificio Istituto Biblico, concentrandosi in particolare sui rapporti fra ebraismo e cristianesimo: proprio dallo studio del libro di Isaia e dalle profezie ivi contenute avevano avuto inizio le riflessioni che lo portarono alla conversione dall'ebraismo al cristianesimo. Nel 1953 si rec\u00f2 all'Universit\u00e0 \"Notre Dame\" dell'Indiana (USA), dove tenne una serie di conferenze e pubblic\u00f2 la sua autobiografia \"Before the dawn\" (\"Prima dell'alba\").\nMor\u00ec il 2 marzo 1956 (il giorno dell'80\u00ba compleanno di Pio XII) e fu sepolto nel Cimitero romano di Campo Verano.\nDagli altri cristiani Zolli viene spesso menzionato come un ebreo osservante che \u00e8 riuscito a trovare Cristo, mentre alcuni studiosi ebrei sostengono che Zolli si era convertito solo perch\u00e9 la comunit\u00e0 ebraica di Roma l'aveva ostracizzato dopo la shoah."}
{"id": "589492", "revid": "83773", "url": "https://it.wikipedia.org/wiki?curid=589492", "title": "Israel Zolli", "text": ""}
{"id": "589496", "revid": "83773", "url": "https://it.wikipedia.org/wiki?curid=589496", "title": "Italo Zolli", "text": ""}
{"id": "589497", "revid": "83773", "url": "https://it.wikipedia.org/wiki?curid=589497", "title": "Eugenio Pio Zolli", "text": ""}
{"id": "589498", "revid": "50", "url": "https://it.wikipedia.org/wiki?curid=589498", "title": "Congettura di protezione cronologica di Hawking", "text": ""}
{"id": "589499", "revid": "83773", "url": "https://it.wikipedia.org/wiki?curid=589499", "title": "Israel Zoller", "text": ""}
{"id": "589505", "revid": "33163", "url": "https://it.wikipedia.org/wiki?curid=589505", "title": "Boemondo di Taranto", "text": ""}
{"id": "589509", "revid": "287204", "url": "https://it.wikipedia.org/wiki?curid=589509", "title": "Pbsl", "text": "PBSL \u00e8 la sigla di Pace e Benedizione su di Lui, un'eulogia che accompagna ogni menzione del nome di Maometto da parte dei musulmani di lingua italiana. I musulmani di lingua inglese utilizzano invece la sigla PBUH, corrispondente a Peace be upon him, \"la pace sia su di lui\". Entrambe le espressioni cercano di rendere quella in arabo \u0635\u0644\u0649 \u0627\u0644\u0644\u0647 \u0639\u0644\u064a\u0647 \u0648\u0633\u0644\u0645 ;\ufdfa; \"salla Allahu alayhi wa sallam\" (a volte traslitterato anche come \"sallalahu aleyhi wasallam\"), una frase che i musulmani devono dire non solo quando menzionano il profeta dell'islam Maometto, ma anche tutti gli altri profeti citati nel Corano, tra cui in particolare Ges\u00f9 Cristo e Abramo (\"Ibrahim\").\nPresso gli sciiti, questa eulogia \u00e8 utilizzata anche dopo aver nominato \u02bfAl\u012b ibn Ab\u012b \u1e6c\u0101lib o uno degli imam che da quest'ultimo sono discesi. \nUna traduzione esatta e completa dell'espressione araba \u00e8 molto difficile. Letteralmente si dovrebbe tradurre \"che Allah preghi su di lui e gli dia la pace\". Dal momento per\u00f2 che per \"pregare\" si usa lo stesso verbo \"salla\" che di norma indica \"eseguire la preghiera rituale, \u00e8 evidente che il senso, riferito a Dio (e \"in favore\" del Profeta, pi\u00f9 che \"su di lui\"), sar\u00e0 piuttosto quello di \"apportare benedizioni\"; anche il verbo \"sallam\" indica \"procurare il \"salam\"\", che si pu\u00f2 tradurre come \"procurare la pace\", ma in ambito islamico equivale anche a \"procurare la salvezza\". \nDal momento che la menzione del Profeta \u00e8 frequentissima nel discorso religioso, anche questa espressione viene ripetuta assai spesso, e per questo nello scritto si ricorre a grafie particolari, vuoi con un'abbreviazione in arabo (\ufebb\ufee0\ufecc\ufee2, nei testi occidentali a volte reso con \"s.A.'a.s.\"), vuoi con un simbolo speciale che contenga tutta l'espressione in caratteri particolarmente ridotti (come risultato si ha un carattere \"legato\" che ha un proprio codice in Unicode: U+FDFA \ufdfa SALLALLAHOU ALAYHA WASALLAM). Dal momento che queste formule in arabo sono chiamate \"salawat\", esiste anche l'abbreviazione \"SAW\" o, semplicemente \"(s.)\"."}
{"id": "589513", "revid": "1318658", "url": "https://it.wikipedia.org/wiki?curid=589513", "title": "R\u00e9gine Pernoud", "text": "Biografia.\nVive fino al 1928 a Marsiglia, quarta figlia di una famiglia numerosa; nonostante le difficolt\u00e0 economiche, conserva di questo periodo un ricordo felice. Nel 1929 ottiene il diploma superiore in lettere all'Universit\u00e0 di Aix-en-Provence. Consegue il diploma di laurea in lettere all'Universit\u00e0 di Parigi nel 1935 e si diploma anche all'\u00c9cole nationale des chartes e all'\u00c9cole du Louvre.\nAppartenendo a una famiglia povera \u00e8 costretta a fare svariati lavori precari (istitutrice, lezioni private, archivista) prima di essere assunta nel 1947 con il titolo di conservatore al Museo di Reims, poi nel 1949 diviene conservatore al Museo della Storia di Francia, e poi agli Archivi nazionali francesi; contemporaneamente dirige il centro Giovanna d'Arco di Orl\u00e9ans (che fonda nel 1974 su richiesta di Andr\u00e9 Malraux).\nR\u00e9gine Pernoud ha pubblicato una grande produzione storica da dotta medioevalista ma ha anche effettuato una grande opera di divulgazione sul periodo medievale.\nOpera.\nHa voluto riscoprire e rivalutare i cosiddetti \u201csecoli bui\u201d del medioevo, che lei non avrebbe voluto che fosse pi\u00f9 chiamato cos\u00ec, ma piuttosto \u201ccivilt\u00e0 cristiana romano-germanica\u201d. Con le sue ricerche e i suoi lavori scientifici ha cercato di dimostrare che i mille anni dal 400 al 1400, furono molto pi\u00f9 ricchi di cultura, di arte, di scienza, di quello che si \u00e8 voluto far credere successivamente , e che la nostra civilt\u00e0 ha un grande debito morale e culturale verso quei secoli.\nFu una delle pi\u00f9 grandi specialiste su Giovanna d'Arco che descrisse come:\nLe sue opere descrivono la posizione centrale della famiglia nella societ\u00e0 medioevale e la condizione privilegiata della donna all'interno di essa. La donna dei ceti alti deteneva anche un importante potere politico, e vi furono donne come Giovanna d'Arco, Eleonora d'Aquitania, Matilde di Canossa, Ildegarda di Bingen, Caterina da Siena che cambiarono veramente la storia. Il suo libro su Cristina da Pizzano apre una finestra su una scrittrice medievale, di origini italiane (nata a Bologna nel 1364, come dimostrato da Elena Nicolini, nel 1938, Universit\u00e0 di Roma La Sapienza, nella sua tesi magistrale, pubblicata sulla Rivista Filologia Romanza: \"Cristina da Pizzano, l'origine e il nome). \nSecondo Pernoud il Codice Napoleonico segn\u00f2 un momento di arretramento della posizione civile della donna, rinforzando notevolmente il potere del maschio nella societ\u00e0 e rendendo la donna molto pi\u00f9 subalterna di prima. Inoltre la Rivoluzione francese, proponendo l'uomo quasi esclusivamente come cittadino, lo ha molto disumanizzato"}
{"id": "589520", "revid": "1632387", "url": "https://it.wikipedia.org/wiki?curid=589520", "title": "Encoder (elettronica)", "text": "L'encoder, o codificatore, \u00e8 un componente elettronico digitale. La versione pi\u00f9 semplice \u00e8 costituita da un numero \"i\" di ingressi e un numero \"n\" di uscite con \"i\" \u2264 formula_1. Una tipologia di codificatori pi\u00f9 versatili, progettati per poter inviare dati diversi a precisi indirizzi, tipico esempio l'HX2262, hanno una circuitazione molto pi\u00f9 complessa.\nFunzionamento.\nLa funzione logica dell'encoder standard, consiste nel presentare alla sua uscita un determinato codice a seconda dell'ingresso attivato, solo a titolo di esempio, per riportarci al decoder, formula_2 ossia 8 ingressi, avranno 3 uscite, che in codice binario identificano i numeri da 0 a 7. Tra ingresso e uscita non esiste per\u00f2 legame logico come nel decoder perch\u00e9 all'interno del encoder esistono delle allocazioni perenni di memoria (memorizzate dal costruttore) tali che il loro numero sia pari alle linee in ingresso (ogni linea attiva individua una locazione di memoria). \nSe gli ingressi attivati sono pi\u00f9 di uno, l'uscita potrebbe assumere una configurazione binaria indesiderata. Per evitare che questo accada, i codificatori in commercio sono \"con priorit\u00e0\": se si attiva pi\u00f9 di una linea in ingresso, l'uscita assumer\u00e0 la configurazione associata all'ingresso con priorit\u00e0 maggiore tra quelli attivati.\nLa tabella della verit\u00e0 permette di capire cosa si intende per priorit\u00e0.\nLa configurazione n\u00ba0 presenta l'ingresso formula_3 attivato, e i tre bit in uscita codificano la configurazione zero binario. \nLa seconda riga presenta l'ingresso formula_4 attivato, e le uscite codificano la configurazione n\u00ba1 in binario qualsiasi sia lo stato logico degli ingressi precedenti. L'ingresso formula_4 ha quindi maggior priorit\u00e0 rispetto all'ingresso formula_3. Di conseguenza, l'ingresso formula_7 ha maggiore priorit\u00e0 di formula_4 e formula_3 e cos\u00ec via sino all'ultima linea in ingresso.\nDistribuzione commerciale.\nNella famiglia logica TTL vi sono il \"74147\" e il \"74148\", entrambi operanti in logica negativa."}
{"id": "589522", "revid": "2730", "url": "https://it.wikipedia.org/wiki?curid=589522", "title": "Pansarbandvagn 302", "text": "Il Pansarbandvagn 302 o Pbv 302 \u00e8 un'APC cingolato svedese, costruito dalla Hagglunds, e che dagli anni sessanta fino forse ancora ai giorni nostri ha prestato servizio in patria (non pare sia mai stato esportato).\nStoria.\nNel dopoguerra, il primo veicolo APC dell'esercito svedese era il Pvb-301, basato sullo scafo del carro leggero Strv m/41, ridotto allo scafo base e ricostruito letteralmente come APC. Il lavoro venne svolto tra il 1962 e il 1963, ma era chiaro anche all'esercito svedese che il mezzo, sia pur armato di una mitragliera da 20mm e con 8 fanti di capacit\u00e0, non era altro che un ripiego temporaneo, e pertanto venne richiesto un nuovo mezzo da combattimento per la fanteria, i cui studi iniziarono pressappoco quando part\u00ec la ricostruzione dei vecchi carri leggeri al nuovo standard da trasporto truppa.\nIl prototipo era gi\u00e0 pronto nel 1963, e la produzione inizi\u00f2 3 anni dopo, per terminare nel 1971.\nTecnica del pi\u00f9 nordico degli APC.\nLe sue differenze principali con l'M113, di cui condivide largamente l'impostazione, sono lo scafo in acciaio, pi\u00f9 economico anche se pesante, e la torretta monoposto totalmente chiusa, dotata di un cannone da 20 mm che, sebbene sia un'arma a velocit\u00e0 medio-alta, \u00e8 pur sempre superiore (come anche la blindatura del mezzo) all'M2 HB da 12,7 mm del veicolo americano. Naturalmente esso \u00e8 particolarmente adatto a muoversi nella neve, tanto che ha uno scafo inferiore sensibilmente 'a spazzaneve' con una struttura vagamente a rostro.\nNel dettaglio, il pilota siede al centro del veicolo, con il mitragliere alle sue spalle a sinistra e il capocarro dietro a destra. Quindi si tratta di una disposizione diversa dall'M113, che ha il pilota, il capocarro dietro, e al fianco dei 2 il motore.\nIl motore \u00e8 in posizione centrale e infine posteriormente si trova il vano trasporto truppe per 8 fanti, che escono da 2 portelli posteriori. Non hanno feritoie di tiro laterali, solo portelli posteriori e superiori al vano di trasporto.\nIl compatto e alto mezzo svedese (l'aspetto \u00e8 un po' a 'ferro da stiro'), ha una torretta monoposto armata con un cannone automatkanon m/47D, denominazione locale del diffuso Hispano-Suiza HS.404 recuperato dai caccia Saab 29 Tunnan demoliti, con nastri da 135 colpi HE o 10 colpi AP (perforanti), azionamento manuale e alzo fino a circa 60\u00b0. L'armamento secondario \u00e8 costituito da una mitragliatrice coassiale Ksp 58 da 7,62 mm con 1000 colpi a bordo. La torretta \u00e8 dotata di una cupola di osservazione per il cannoniere, che dispone anche di un reticolo di puntamento per il tiro antiaereo. Essa \u00e8 presente anche sugli M113 svizzeri e EE-11 Uthuru del Gabon.\nLa mobilit\u00e0 \u00e8 affidata al motore diesel, con un'autonomia limitata, 5 grandi ruote per lato, senza rulli di rinvio, cingoli gommati e assai larghi per muoversi nel fango e nell'acqua. Il veicolo, nonostante il peso, \u00e8 anfibio senza preparazioni particolarmente elaborate.\nSviluppo.\nLa parte pi\u00f9 interessante \u00e8 stata la nascita del Pbv 302 Mk 2, con un prototipo realizzato per iniziativa privata, dotato di cupola per capocarro e lanciarazzi illuminanti Lyran.\nAltre versioni o allestimenti possibili del mezzo sono: ambulanza, posto comando per artiglieria, veicolo per la direzione del tiro d'artiglieria e veicolo posto di osservazione.\nAltre modifiche proposte sono state la sostituzione della mitragliera da 25 mm e le fiancate rese oblique per migliorare la protezione, ma questa linea ha portato in seguito ad un successivo sviluppo, il CV-90.\nVersioni e varianti.\nDi ogni versione vennero realizzate alcune varianti, distinguibili dalla lettera finale (per esempio Bpbv 3022C): "}
{"id": "589524", "revid": "767487", "url": "https://it.wikipedia.org/wiki?curid=589524", "title": "Glue (film)", "text": "Glue \u00e8 un film del 2006 diretto da Alexis Dos Santos.\nTrama.\nNella citt\u00e0 di Zapala, in Patagonia, il sedicenne Lucas suona in un gruppo rock insieme all'amico Nacho.\nQuando conoscono Andrea, una giovane e bella ragazza, i due amici precipiteranno in un mondo fatto di droga e sesso sfrenato."}
{"id": "589533", "revid": "729019", "url": "https://it.wikipedia.org/wiki?curid=589533", "title": "Rooikat", "text": "La Rooikat (\"caracal\" in afrikaans) \u00e8 un'autoblindo di concezione e produzione sudafricana, di cui sono attualmente in servizio circa 200 esemplari.\nGenesi del mezzo.\nLa Repubblica Sudafricana si trov\u00f2 a dover affrontare conflitti in teatri molto impegnativi come l'Angola, su campi di battaglia non particolarmente adatti agli MBT, specialmente negli impieghi di controguerriglia.\nAll'inizio dell'impiego in Angola, nel 1975, furono estensivamente impiegate le blindo Eland: si per\u00f2 trattava di mezzi leggeri, con una protezione minima, vulnerabili al fuoco delle mitragliatrici pesanti, molto sensibili alle mine e con un cannone che aveva dei problemi ad affrontare i T-55. Avevano inoltre difficolt\u00e0 ad avanzare nell'intricata boscaglia dell'Africa australe. Del resto anche il successivo Ratel 90 non era altro che un mezzo per la fanteria dotato della stessa torretta.\nNel 1976, l'Armscor fu incaricata di realizzare una nuova blindo pesante.\nDopo una prima proposta 6x6 da 22t, fu presentato un veicolo 8x8 da 27t con i primi due assi sterzanti. Il veicolo entr\u00f2 in produzione negli Anni 1980, troppo tardi per l'utilizzo nell'Angola.\nDescrizione.\nL'armamento si basa su un pezzo da 76/62\u00a0mm derivato diretto del 76/62mm navale della OTO Melara: il caricamento \u00e8 manuale, con una riserva di 48 colpi, ma \u00e8 possibile l'installazione di un sistema di caricamento automatico. \nIl mezzo \u00e8 studiato per fornire appoggio ai mezzi per la fanteria Ratel, ed \u00e8 ben blindato per la sua categoria, tanto che nell'arco frontale \u00e8 in grado di resistere ai colpi da 23\u00a0mm sovietici delle 23 mm ZU-23, che tanti problemi avevano creato ai blindati sudafricani. Il propulsore \u00e8 un Diesel 10 cilindri a V da 420\u00a0kW, abbinato ad un cambio automatico. La velocit\u00e0 massima su strada raggiunge i 129\u00a0km/h e l'autonomia, fattore molto importante negli sconfinati teatri operativi africani, \u00e8 di 1.000\u00a0km su strada.\nUn mezzo di questa potenza \u00e8 in grado di muoversi bene anche nella fitta boscaglia, evitando le piste che spesso vengono minate per contrastare la mobilit\u00e0 degli avversari motorizzati. Molta attenzione \u00e8 stata posta proprio per ridurre le conseguenze dell'eventuale detonazione di una mina anticarro, dando modo all'energia di sfogarsi verso l'esterno; \u00e8 inoltre possibile la marcia anche con una gomma asportata.\nIl cannone da 76/62\u00a0mm \u00e8 in grado di sparare un proiettile APFSDS a una velocit\u00e0 iniziale di 1.600\u00a0m/s, mentre l'avanzato sistema per la condotta del tiro, completo di stabilizzazione del pezzo e telemetro laser, consente di ingaggiare i bersagli anche in movimento. L'armamento \u00e8 completato da una mitragliatrice coassiale da 7,62mm e da un'arma analoga situata sul cielo della cupola. Sono presenti anche 8 mortai lanciafumogeni da 81\u00a0mm.\nDella Rooikat \u00e8 stata realizzata anche una versione con un pezzo da 105/51\u00a0mm, ed una versione con una sofisticata torretta antiaerea con due pezzi da 35\u00a0mm a puntamento radar, non entrata in produzione."}
{"id": "589536", "revid": "16157", "url": "https://it.wikipedia.org/wiki?curid=589536", "title": "Biblia Pauperum", "text": ""}
{"id": "589541", "revid": "8596", "url": "https://it.wikipedia.org/wiki?curid=589541", "title": "Rerum novarum", "text": ""}
{"id": "589542", "revid": "117156068", "url": "https://it.wikipedia.org/wiki?curid=589542", "title": "Jonathan Carroll", "text": "Biografia.\nCarroll \u00e8 nato a New York da Sidney Carroll, uno sceneggiatore, autore tra l'altro de \"Lo spaccone\" (per il quale ottenne, nel 1962,la nomination all'Oscar alla migliore sceneggiatura non originale) e June (nata Sillman), attrice e poetessa, che ha partecipato a numerose rappresentazioni a Broadway e a due film. I suoi genitori erano ebrei, ma Carroll \u00e8 stato educato alla dottrina della Chiesa Scientista. Autodefinitosi \"adolescente problematico\", ha terminato l'educazione primaria presso la Loomis School, nel Connecticut, e si \u00e8 laureato con lode presso la Rutgers University nel 1971, anno nel quale ha sposato l'artista Beverly Schreiner. Pochi anni dopo si \u00e8 trasferito a Vienna, Austria, dove ha iniziato ad insegnare presso la American International School e dove risiede tuttora.\nIl suo primo romanzo, \"The land of laughs\" (1980, ed. italiana: \"Il paese delle pazze risate\", 2004), \u00e8 indicativo del suo stile e degli argomenti che \u00e8 solito trattare. Raccontato in prima persona, il romanzo parla di un giovane insegnante alla ricerca di se stesso che parte con la sua compagna per scoprire maggiori dettagli della vita dell'autore dei suoi libri di infanzia preferiti. Accolto caldamente in casa dalla figlia ormai cresciuta dell'autore, sembra che tutto vada bene, finch\u00e9 il cane inizia a parlargli. Mentre il confine tra il mondo di fantasia creato dallo scrittore per bambini e la vita dell'insegnante-narratore si assottiglia, il lettore viene portato a chiedersi quanto affidabile sia il narratore stesso.\nI successivi romanzi espandono questi temi, e spesso presentano narratori inaffidabili in un mondo nel quale il magico \u00e8 visto come naturale (un commentatore ha affermato che se Carrol fosse nato in Sudamerica e avesse avuto un cognome spagnolo, sarebbe stato considerato un rappresentante del realismo magico).\nIl suo racconto \"Friend's best man\" ha vinto un World Fantasy Award, e altri suoi lavori hanno frequentemente ricevuto nomination per lo stesso premio e per il Premio Bram Stoker per la letteratura horror. Con \"The panic hand\" ha vinto il Premio Bram Stoker nel 1995 per la miglior raccolta di racconti. Sia \"Il paese delle pazze risate\" che \"From The Teeth of angels\" hanno vinto il Grand Prix de l'Imaginaire. \"Outside the dog museum\" ha vinto il British Fantasy Award per il miglior romanzo."}
{"id": "589545", "revid": "16066", "url": "https://it.wikipedia.org/wiki?curid=589545", "title": "Nazionale Italiana Cantanti", "text": ""}
{"id": "589553", "revid": "120596045", "url": "https://it.wikipedia.org/wiki?curid=589553", "title": "Johann Matth\u00e4us Bechstein", "text": ""}
{"id": "589559", "revid": "137928", "url": "https://it.wikipedia.org/wiki?curid=589559", "title": "Albero red-black", "text": ""}
{"id": "589560", "revid": "119650381", "url": "https://it.wikipedia.org/wiki?curid=589560", "title": "Rome Zoo", "text": "Il Rome Zoo \u00e8 stato un collettivo artistico di Roma legato alla cultura hip hop, fondato nel 1996 per unire in un grande gruppo vari artisti appartenenti alla scena rap romana.\nL'intenzione di supportare la crescita e la diffusione dell'hip hop non solo a Roma, porta il collettivo ad occuparsi dell'organizzazione di eventi pubblici che nel tempo vanno aumentando come numero di spettatori, \u00e8 nel 2000 che il collettivo esce dalla scena locale ed organizza concerti in tutta Italia.\nComposizione.\nLa Rome Zoo \u00e8 formata principalmente da 35 artisti, elencati nel mixtape di DJ Stile e DJ Baro. I componenti sono MC, DJ, writer ed appassionati esperti. Tra questi spiccano sicuramente i Colle der Fomento (fondatori), Piotta ed inizialmente dai Cor Veleno, questi ultimi avviatisi al successo individuale. A questi va aggiunto anche il lavoro della coppia China/Gufo aka Supremo 73, che hanno attirato l'attenzione con brani come \"Non scordarlo/a mai\" da \"Epicentro Romano\", e \"I solidi sospetti\" da \"La grande truffa del rap\" dei Gente Guasta.\nI componenti della scena musicale sono (lista incompleta):\nRome Zoo DJ's.\nLa parte del DJing del collettivo \u00e8 senza dubbio rappresentata dai DJ's Stile e Baro, Ice One e Pit One a.k.a. Pitone a capo dell'HBS (HomeBoxStudio) dove nel tempo hanno realizzato lavori conosciutissimi sulla scena italiana come \"Rome Zoo DJ's Mixtape Vol.1\", \"6 Piedi Sotto\" e \"Turntablist Toolz Vol. 1\". Stile ha lavorato con gruppi di primo piano come La Comitiva, Frankie hi-nrg mc, Neffa, Tiromancino, mentre Baro ha iniziato dedicandosi al tour \"live\" dei Colle der Fomento, per poi passare a produzioni in album come \"Anima e ghiaccio\" e \"Viaggi da e per...\", oltre ad altri lavori del Rome Zoo.\nRisultati al 2TheBeat.\nAl 2Thebeat parteciparono Danno e Gufo Supremo. Gufo perse i quarti di finale contro Moddi MC e venne eliminato, mentre Danno riusc\u00ec a vincere il girone contro Jack the smoker, Ska e Kiffa. Nel girone finale elimin\u00f2 definitivamente Kiffa, ma arriv\u00f2 al secondo posto perch\u00e9 perse la finale contro Moddi Mc."}
{"id": "589563", "revid": "76539", "url": "https://it.wikipedia.org/wiki?curid=589563", "title": "Rom", "text": ""}
{"id": "589569", "revid": "339392", "url": "https://it.wikipedia.org/wiki?curid=589569", "title": "Malibu Stacy", "text": ""}
{"id": "589573", "revid": "121940634", "url": "https://it.wikipedia.org/wiki?curid=589573", "title": "Comunit\u00e0 montana del Metauro", "text": "La Comunit\u00e0 Montana del Metauro aveva sede a Fossombrone, in provincia di Pesaro e Urbino nelle Marche. \u00c8 stata soppressa dal 1\u00ba gennaio 2011.\nComuni.\nEra costituita dai comuni di Barchi, Fossombrone, Isola del Piano, Mondavio, Montefelcino, Montemaggiore al Metauro, Orciano di Pesaro, Piagge, Saltara, San Giorgio di Pesaro, Sant'Ippolito, Serrungarina.\nSecondo i dati aggiornati al 31-12-2010 il comune pi\u00f9 grande era Fossombrone con 9.823 abitanti e il pi\u00f9 piccolo era Barchi (1.001 abitanti).\nIl territorio.\nIl territorio comunitario \u00e8 di una superficie di 334,15\u00a0km\u00b2, di cui 273,63 classificati montani. La popolazione \u00e8 di 32.647 abitanti, di cui 26.666 residenti in territorio montano.\nL'elemento unificante del territorio \u00e8 il fiume Metauro, che proprio qui, dopo aver ricevuto le acque del Candigliano appena uscite dalla Gola del Furlo, inizia l'ultima parte del suo percorso verso l'Adriatico. Il letto del fiume si snoda attraverso una valle sempre pi\u00f9 aperta, circondata da alture segnate dalla presenza dell'uomo fin dalla preistoria: si tratta di un sistema di colline che, per un breve tratto, si affaccia anche sulla valle del fiume Cesano, raccordandosi con i territori delle Marche centrali. Il paesaggio \u00e8 quello tipicamente marchigiano, plasmato nei secoli dalle attivit\u00e0 agricole, con i colori dominanti dati dal giallo dei campi di grano e dal verde delle coltivazioni vitivinicole, dagli oliveti e delle grandi querce.\nAdagiati sui colli si alternano borghi storici ed insediamenti sparsi di case contadine; lungo il fondovalle hanno trovato sede i centri pi\u00f9 popolosi, sia antichi che di recente formazione.\nSul profilo della valle, con lo sfondo dei Monti del Furlo, svettano alcuni rilievi che ricordano la vicinanza all'Appennino: il monte delle Cesane che raggiunge i 650 metri, ricoperto di fitti boschi, i prati del versante est del Monte Paganuccio (958 m) localmente chiamato \"Monte Grande\" e l'alto balcone di Fontecorniale (450 m) sul monte San Bartolo.\nPubblicazioni.\n\"Donne. Fotografia e societ\u00e0 femminile nelle terre della Comunit\u00e0 Montana del Metauro\", catalogo esposizione fotografica, a cura di Ilaria Biagioli, Ideostampa, 2007"}
{"id": "589575", "revid": "767487", "url": "https://it.wikipedia.org/wiki?curid=589575", "title": "L'albero di Antonia", "text": "L'albero di Antonia (\"Antonia\") \u00e8 un film del 1995 diretto da Marleen Gorris.\nLa pellicola, frutto di una coproduzione olandese-belga-britannica, ha vinto l'Oscar al miglior film straniero nel 1996 e l'anno precedente il \"People's Choice Award\" (\"Premio \"Scelta del pubblico\"\") al Toronto International Film Festival.\nTrama.\nAlla fine della guerra, Antonia torna al paese natio, nei Paesi Bassi, con la figlia Danielle: le due donne fonderanno una grande famiglia allargata di stampo matriarcale. Nei quarant'anni narrati nel film accade di tutto: amore, morte, lavoro, religione, sesso, odio e vendetta, ma anche filosofia, coraggio e poesia.\nUna mattina Antonia si sveglia conscia che quello sar\u00e0 l'ultimo suo giorno di vita: avverte tutti e muore circondata dai suoi affetti."}
{"id": "589576", "revid": "834", "url": "https://it.wikipedia.org/wiki?curid=589576", "title": "Alleanza Nuovo Cittadino", "text": ""}
{"id": "589581", "revid": "1782831", "url": "https://it.wikipedia.org/wiki?curid=589581", "title": "Salento International Film Festival", "text": "Il Salento International Film Festival \u00e8 un festival cinematografico dedicato al Cinema indipendente. Il festival si svolge ogni anno a Tricase, in Provincia di Lecce, nel sud del Salento. \nStoria.\nNato nel 2003, il SIFF include anche la sezione Best of the Fest, che porta in giro per il mondo (Zurigo, Londra, Hong Kong, Mosca, San Pietroburgo) una selezione della programmazione. \nIl festival \u00e8 organizzato dall'associazione Salento cinema, con il sostegno del Comune di Tricase."}
{"id": "589586", "revid": "287204", "url": "https://it.wikipedia.org/wiki?curid=589586", "title": "Kizilirmak", "text": ""}
{"id": "589588", "revid": "181699", "url": "https://it.wikipedia.org/wiki?curid=589588", "title": "Tyttla dell'East Anglia", "text": ""}
{"id": "589595", "revid": "124123", "url": "https://it.wikipedia.org/wiki?curid=589595", "title": "Eni dell'Anglia orientale", "text": "Biografia.\nAppartenente alla dinastia Wuffinga, era fratello di R\u00e6dwald, a cui successe sul trono, e padre di Anna, che consolider\u00e0 il Cristianesimo nel regno."}
{"id": "589596", "revid": "289247", "url": "https://it.wikipedia.org/wiki?curid=589596", "title": "Raedwald dell'East Anglia", "text": ""}
{"id": "589597", "revid": "4617378", "url": "https://it.wikipedia.org/wiki?curid=589597", "title": "Potest\u00e0 legislative", "text": ""}
{"id": "589598", "revid": "36426", "url": "https://it.wikipedia.org/wiki?curid=589598", "title": "Villa medicea di Coltano", "text": "La Villa Medicea di Coltano si trova nella frazione pisana di Coltano, immersa nel verde dell'omonima Tenuta di Coltano. La villa, sebbene al centro di una vasta piana, \u00e8 circondata da alberi ad alto fusto tanto da risultare invisibile dai dintorni.\nStoria e descrizione.\nIl villaggio era gi\u00e0 abitato all'et\u00e0 del bronzo intorno al 1500 a.C.\nLa prima testimonianza sulla propriet\u00e0 dei terreni della Tenuta risale al 780, come si evince da un documento presente nell'Archivio di Stato di Pisa in cui un nobile locale fa domanda ai proprietari, i monaci dell'abbazia di San Savino, di poter cacciare la lontra nei territori circostanti la chiesa di San Quirico di Coltano. Da allora, la storia della tenuta e quella dei suoi abitanti si intrecciano fittamente.\nLa primigenia residenza venne edificata probabilmente intorno all'anno Mille, nell'attuale localit\u00e0 Palazzi, dove restano ancora una colonna in prossimit\u00e0 della chiesa, e le mura perimetrali, interne al palazzo. \nNel 1562 la propriet\u00e0 pass\u00f2, tramite una bolla papale di Pio IV, dai monaci all'Ordine Militare dei Cavalieri di Santo Stefano, l'ordine fondato da Cosimo I per combattere i corsari turchi nel Mar Mediterraneo.\nCosimo aveva infatti gi\u00e0 iniziato nel 1558 una bonifica della zona facendo realizzare un fosso detto \"delle Bocchette\", nel quadro di un pi\u00f9 ampio progetto di bonifica dei terreni paludosi nell'entroterra di Pisa e Livorno.\nLa tenuta era gi\u00e0 ben avviata da un punto di vista agricolo e produceva cereali e latticini, grazie al fiorente allevamento del bestiame, quando Michel de Montaigne la visit\u00f2 nel 1581.\nLa villa venne realizzata dal 1586 da Bernardo Buontalenti, come centro amministrativo della zona, su incarico di Don Antonio de' Medici, come pesante ristrutturazione della residenza precedente. \u00c8 caratterizzata dalla presenza di fortificazioni, con quattro torrette agli angoli, come nella villa di Camugliano.\nFu usata spesso come residenza di caccia, infatti pi\u00f9 tardi venne inclusa tra le otto \"bandite\" granducali, con Poggio Imperiale, le Cascine dell'Isola, di Cafaggiolo, di Migliarino, di San Rossore e del Tombolo. \nI Lorena, entrati in possesso del patrimonio mediceo nel 1737, anzich\u00e9 dismettere la tenuta, come accadde per molte delle ville medicee, l'ampliarono e l'abbellirono, usandolo anche come luogo di rappresentanza, come in occasione della visita di Ferdinando I di Borbone nel 1785. Per un certo periodo venne effettuato l'allevamento di una razza equina molto pregiata, voluta dal Granduca Pietro Leopoldo. Ma sicuramente la vasta riserva di caccia era uno degli elementi pi\u00f9 graditi, tanto che Leopoldo II ne ampli\u00f2 l'estensione.\nDopo essere appartenuta ai Savoia (nella villa dimor\u00f2 per un certo tempo Vittorio Emanuele II) e in seguito allo Stato Italiano, venne donata, assieme ad altre tenute tra Pisa e Livorno (per esempio la villa di Seravezza), all'Opera Nazionale Combattenti: fu questa ad occuparsi del completamento della bonifica, tra il 1920 e 1933, che consent\u00ec lo sfruttamento agricolo dell'area.\nIn seguito la villa fu venduta, fino all'attuale proprietario, il Comune di Pisa, che la tiene aperta al pubblico e realizza nel parco numerose attivit\u00e0. La villa \u00e8 stata oggetto di un recente restauro che ha ridato il colore bianco agli intonaci esterni, nel solco della pi\u00f9 radicata tradizione delle ville dei Medici."}
{"id": "589600", "revid": "1652134", "url": "https://it.wikipedia.org/wiki?curid=589600", "title": "Metropolitane del mondo", "text": "Questa lista elenca le metropolitane del mondo, divise per nazione."}
{"id": "589601", "revid": "767487", "url": "https://it.wikipedia.org/wiki?curid=589601", "title": "Johann Karl Friedrich Rosenkranz", "text": "Biografia.\nSeguace di Friedrich Schleiermacher, ottiene la cattedra a Halle nel 1828 e si dedica allo studio del pensiero di Hegel, con particolare riguardo ai problemi estetici. Pubblica nel 1833 il volume intitolato \"Manuale di storia generale della poesia\" che avr\u00e0 influenza su una certa fase del percorso estetico-critico di Francesco De Sanctis, promotore della sua traduzione in italiano.\nDi orientamenti ambivalenti, prende posizione tanto contro la destra che contro la sinistra hegeliana dichiarandosi rappresentante di una posizione di centro. Ottiene a K\u00f6nigsberg la cattedra che era stata di Kant e di Herbart. \nPubblica nel 1840 \"Storia della filosofia kantiana\", e nel 1844 il volume \"Vita di Hegel\".\nFu, tra il 1838 e il 1841, uno dei maestri di Ferdinand Gregorovius all'Universit\u00e0 di K\u00f6nigsberg.\nNel 1853 gli viene pubblicato il suo famoso trattato intitolato \"L'estetica del brutto\"."}
{"id": "589602", "revid": "838137", "url": "https://it.wikipedia.org/wiki?curid=589602", "title": "Unione Democratica e Cristiana Slovacca - Partito Democratico", "text": "L'Unione Democratica e Cristiana Slovacca - Partito Democratico (in slovacco: \"Slovensk\u00e1 Demokratick\u00e1 a Kres\u0165ansk\u00e1 \u00dania - Demokratick\u00e1 Strana\" - SDK\u00da-DS) \u00e8 un partito politico slovacco di orientamento conservatore e cristiano democratico affermatosi nel 2006 dalla confluenza di due distinti soggetti politici:\nStoria.\nL'Unione Cristiana e Democratica Slovacca.\nLa SDK\u00da fu fondata nel 2000 dall'allora Primo ministro Mikul\u00e1\u0161 Dzurinda, esponente del Movimento Cristiano-Democratico (KDH). In occasione delle elezioni parlamentari del 1998, il KDH aveva preso parte alla Coalizione Democratica Slovacca (\"Slovensk\u00e1 demokratick\u00e1 koal\u00edcia\" - SDK); Dzurinda, portavoce dell'alleanza, era divenuto capo del governo con il sostegno del Partito della Coalizione Ungherese (MKP).\nNel 2000 Dzurinda usc\u00ec dal KDH e fond\u00f2 la SDK\u00da; nella nuova formazione conflu\u00ec l'Unione Democratica (\"Demokratick\u00e1 \u00fania\" - D\u00da), anch'essa appartenente a SDK. Alle elezioni parlamentari del 2002, SDK\u00da ottenne il 15,1% dei voti e 28 seggi: Dzurinda fu confermato primo ministro con il sostegno, oltre che della SKDU, anche del KDH, MKP ed i liberali di ANO. Il governo si impegn\u00f2 nel progetto europeo, tanto da ottenere, nel 2005, l'ingresso nell'UE e nel 2003 sottoscrisse l'ingresso nella Nato. Non mancarono, per\u00f2, i problemi con gli alleati: nel 2005, infatti, i liberali uscirono dal governo, anche a causa di uno scandalo finanziario che coinvolse il loro leader. Nel 2006, inoltre, uscirono dal governo anche i rappresentanti del KDH.\nIl Partito Democratico.\nDopo lo scioglimento della Coalizione Democratica Slovacca, alla quale aveva preso parte in occasione delle parlamentari del 1998, il Partito Democratico (DS) avvi\u00f2 un percorso di collaborazione con la SDKU. Fu cos\u00ec che alle elezioni del 2002 i democratici sostennero le liste della SKDU e, in cambio, entrarono a far parte del nuovo governo: Ludov\u00edt Kan\u00edk, presidente del DS, divenne infatti ministro delle politiche sociali. Peraltro, Kan\u00edk fu costretto a lasciare l'incarico di partito dopo uno scandalo che lo aveva coinvolto; un successivo congresso straordinario, tenutosi nel 2005, sanc\u00ec la fusione definitiva tra il DS e la SDKU.\nSDK\u00da-DS.\nAlle elezioni parlamentari del 2006 il SKDU-DS, nonostante i vari scandali che avevano coinvolto alcuni esponenti del governo increment\u00f2 i propri consensi giungendo al 18,4% dei voti ed eleggendo 31 seggi. Il partito, per\u00f2, pass\u00f2 all'opposizione. La coalizione moderata che aveva sostenuto i governi Dzurinda (SDKU-DS, MKP, KDH) ottenne, infatti, appena 65 seggi su 150. I liberali di ANO, del resto, coinvolti nello scandolo finanziario del proprio leader, scesero all'1,4% dei voti, perdendo il 6% dei suffragi, determinando cos\u00ec la sconfitta dell'intera coalizione. Il nuovo governo fu composto dai socialdemocratici moderati dello Smer, sostenuti dai nazionalisti di SNS e LS-HZDS, dando, cos\u00ec, vita ad un'anomala alleanza sinistra-destra.\nAlle elezioni parlamentari del 2010 il partito ebbe una lieve flessione, ottenendo il 15,42% dei consensi e 28 seggi. Smer, nonostante l'ottimo risultato che gli ha fruttato 62 seggi, non riusc\u00ec a formare un governo, e il presidente della Repubblica incaric\u00f2 Iveta Radi\u010dov\u00e1, leader dell'Unione Cristiana e Democratica Slovacca - Partito Democratico di formare un nuovo governo, sulla base di una coalizione di quattro partiti, che comprende anche il partito liberale Libert\u00e0 e Solidariet\u00e0 (SaS), il Movimento Cristiano-Democratico (KDH) e il partito etnico ungherese Most-H\u00edd."}
{"id": "589604", "revid": "30610", "url": "https://it.wikipedia.org/wiki?curid=589604", "title": "Eorpwald dell'Anglia orientale", "text": "Era figlio di R\u00e6dwald e ricevette un'educazione cristiana e i sacramenti] (per lo meno il battesimo e la comunione) per se stesso e per conto del suo regno o della sua nazione, divenendo il primo monarca inglese a essere ucciso per la sua fede cristiana, sebbene il vero motivo del suo assassinio fu probabilmente pi\u00f9 politico che religioso. La fonte principale per la vita di Eorpwald \u00e8 l\"'Historia ecclesiastica gentis Anglorum\" di san Beda (II,15). \nBiografia.\nEorpwald, figlio di Raedwald (fratello maggiore di Eni), sarebbe stato fratello minore di Raegenhere, che fu ucciso nella battaglia al fiume Idle (616). Si \u00e8 quindi poi dedotto che Eorpwald fosse il figlio minore di Raedwald e che divenne erede del regno di Raedwald dopo la morte di Raegenhere. Nell'ultima parte del suo regno (616-624), Raedwald non fu l'unico re degli angli orientali, ma raggiunse un grande potere tanto che in seguito fu definito \"bretwalda\". Il raggiungimento di questa posizione dipende dal fatto che egli si mantenne fedele a Edwin della Northumbria quando questi, dopo essere stato da lui ospitato e protetto durante l'esilio, riconquist\u00f2 il potere nella Deira e si impossess\u00f2 della Bernicia.\nSubito dopo la morte di Raedwald, che una serie tarda di annali colloca nel 624, Edwin di Northumbria spos\u00f2 la sorella del sovrano cristiano Eadbald del Kent, Etelburga. In seguito a un attentato contro di lui da parte dei sassoni dell'ovest, la cui casa regnante aveva antichi legami con quella della Bernicia, Edwin li annient\u00f2 con una spedizione militare. Accett\u00f2 poi di ricevere gli insegnamenti del cristianesimo e si fece battezzare insieme ad altri membri della sua famiglia e della corte da Paolino di York, un membro della missione evangelizzatrice mandata in Inghilterra da papa Gregorio Magno.\nEdwin e Paulino intrapresero la conversione del popolo della Northumbria, di quello del Lindsey (Lincolnshire) e di quello dell'Anglia orientale. Il patronato della Chiesa aiut\u00f2 Edwin a consolidare ed estendere il suo potere sui vari sovrani e regni inglesi e va anche detto che fino al suo scontro finale contro Cadwallon ap Cadfan del Gwynedd (632-663, egli tenne anche sotto il suo potere i Gallesi.\nSu suggerimento di Edwin Eorpwald, insieme al suo regno, accett\u00f2 la fede cristiana e ricevette i sacramenti. Non si sa quando ci\u00f2 avvenne, di certo non quando era vivo il padre e neppure al momento della sua ascesa al potere, ma \u00e8 molto probabile che Edwin, ora sovrano pi\u00f9 potente d'Inghilterra, sostenne questo battesimo. La conversione port\u00f2 a un'ulteriore estensione nell'area orientale tra la Northumbria e il Kent del controllo e del potere dei sovrani cristiani alleati di Edwin, con la sola eccezione dei sassoni dell'est.\nNon molto dopo la sua conversione, Eorpwald fu ucciso da un pagano di nome Ricberht. Non si conoscono le circostanze del fatto, cos\u00ec come non si sa se Ricberht facesse parte di una corrente dell'East Anglian che si opponeva al sovrano cristiano o se fosse un emissario di qualche potere esterno che sperava con questo assassinio di diminuire l'influenza di Edwin.\nSecondo Beda, dopo la morte di Eorpwald il regno ricadde nel paganesimo per tre anni, anche se ci\u00f2 non comporta necessariamente un conflitto aperto tra sostenitori degli dei pagani e quelli del Cristo, ma potrebbe comunque esprimere l'esistenza di un conflitto politico tra due opposte parti. Non si sa se i tre anni di cui parla Beda corrispondano davvero, come molti hanno sostenuto, a un effettivo regno di Ricberht, anche se il fatto che il suo nome venga ricordato dalle fonti, sebbene quelle di questo periodo sulla storia dell'Anglia orientale sia davvero frammentaria, indica che egli era un personaggio di una certa importanza."}
{"id": "589606", "revid": "77358", "url": "https://it.wikipedia.org/wiki?curid=589606", "title": "Villa di Coltano", "text": ""}
{"id": "589609", "revid": "830939", "url": "https://it.wikipedia.org/wiki?curid=589609", "title": "Rubaldo Merello", "text": "Biografia.\nCondotto nel 1881 a Genova segue dapprima gli studi classici e successivamente frequenta, tra il 1888 e il 1892, l'Accademia Ligustica di Belle Arti.\nTerminati gli studi accademici si dedica alla scultura e prevalentemente alla pittura, orientandosi verso il divisionismo, che conosce attraverso le opere di Plinio Nomellini, attivo in quegli anni a Genova, di Giovanni Segantini e di Pellizza da Volpedo.\nCondusse una vita di totale isolamento, nel girovagare tra i borghi della Ruta e di San Fruttuoso di Camogli e Santa Margherita Ligure.\nLa sua pittura assume come soggetto pressoch\u00e9 unico il suggestivo paesaggio della costa e del monte di Portofino, interpretato con un linguaggio di colore che ha indotto la critica ad avvicinare Merello ai grandi isolati europei, da Edvard Munch a Pierre Bonnard.\nParallelamente alla pittura conduce una vasta esperienza disegnativa con soggetti di carattere mitologico e simbolico.\nNel 1988 \u00e8 il dedicatario dello studio per chitarra n.49, \"Paesaggio ligure\" (Sessanta Studi di Virtuosit\u00e0 e Trascendenza), scritto dal compositore Angelo Gilardino."}
{"id": "589618", "revid": "2043381", "url": "https://it.wikipedia.org/wiki?curid=589618", "title": "Fabbrica di fisarmoniche Dallap\u00e8", "text": "La Fabbrica Armoniche Mariano Dallap\u00e8 &amp; Figlio \u00e8 una storica fabbrica di fisarmoniche, a Stradella, nel cuore dell'Oltrep\u00f2 Pavese.\nStoria.\nFu il giovane Mariano Dallap\u00e8, nella seconda met\u00e0 dell'Ottocento, ad avere l'intuizione e costruire la prima fisarmonica diatonica, decretando in pratica la nascita della fisarmonica moderna.\nIl primo esemplare, del 1876, \u00e8 esposto nel piccolo museo della fisarmonica di Stradella, cittadina che divide con Castelfidardo il titolo di \"capitale\" di questo strumento.\nLa fabbrica di fisarmoniche Dallap\u00e8, che nel periodo di massima espansione contava oltre 300 dipendenti, esiste ancora e realizza strumenti di altissimo livello, essenzialmente per professionisti e concertisti. Gli esemplari del passato, invece, sono oggetto di collezione, famosi sono infatti i modelli Organtone e Super Maestro.\nL'azienda \u00e8 sempre rimasta in mano alla famiglia Dallap\u00e8; dopo Mariano, l'azienda passa al figlio Onorato, quindi a Giuseppe (nipote di Mariano) ed infine, nel 1969, ai suoi tre figli, Mariano, Amleto e Fabio.\nNell'agosto del 2010 la famiglia Dallap\u00e8 ha perfezionato un accordo con la Roland Corporation per la cessione del marchio. La produzione di fisarmoniche nella manifattura di Stradella termina alla fine del 2010."}
{"id": "589619", "revid": "287204", "url": "https://it.wikipedia.org/wiki?curid=589619", "title": "Sani Pass", "text": "Il Sani Pass, \u00e8 un valico che raggiunge quota 2.900 m s.l.m.; \u00e8 la via che collega il Lesotho e il KwaZulu-Natal, provincia del Sudafrica. Il termine San \u00e8 legato all'ultima capo della trib\u00f9 dei boscimani ucciso nell\u00e0 met\u00e0 del XIX secolo, che abitava queste montagne e che d\u00e0 il nome al passo stesso dove oggi vi risiede la popolazione dei Sotho. \nNel 1955 David Alexander, a capo di una compagnia di trasporti, era il responsabile degli scambi commerciali tra Lesotho e Sudafrica fece costruire il primo collegamento.\nNegli anni '70, la strada, sterrata, fu prolungata fino a Mokhotlong, primo centro abitato che si incontra dopo aver percorso 100 chilometri dal Sani Pass.\nNel 2006 il governo del Sud Africa in accordo con il Regno del Lesotho in vista dei Mondiali di Calcio 2010 propose di asfaltare la strada alimentando proteste delle comunit\u00e0 locali e degli ambientalisti."}
{"id": "589620", "revid": "767487", "url": "https://it.wikipedia.org/wiki?curid=589620", "title": "Luigi Polentes", "text": "\u00c8 scomparso nel 2011 all'et\u00e0 di sessantasei anni per un male incurabile. A lui \u00e8 stata intitolato lo stadio di calcio di San Giacomo di Veglia, suo paese natale.\nCarriera.\nRoccioso stopper, dopo aver trascorso la prima parte della carriera fra Serie C, con le maglie di Vittorio Veneto ed Empoli, e in Serie B, nelle file del Perugia, viene acquistato nel novembre del 1969 dalla Lazio, con cui esordisce in Serie A all'et\u00e0 di venticinque anni. \u00c8 proprio in quel campionato che Polentes segna l'unica sua rete in carriera, quella del pareggio nella sfida contro il Verona.\nCon la Lazio disputa otto campionati, pressoch\u00e9 stabilmente in massima categoria eccetto uno fra i cadetti, collezionando 110 partite (28 in B) in maglia biancoceleste e contribuendo, con 9 presenze, alla conquista dello scudetto nella stagione 1973-1974. Titolare nei primi anni nella Capitale, perde in seguito il posto in squadra a vantaggio del pi\u00f9 giovane Giancarlo Oddi, per poi riaffacciarsi con regolarit\u00e0 in campo nell'annata 1975-1976 (18 presenze), dopo la cessione di Oddi al , e ritornare fra i rincalzi (1 sola presenza) la stagione successiva a vantaggio dell'emergente Lionello Manfredonia.\nTermina la sua carriera di calciatore nel , in Serie B, nell'annata 1977-1978, chiusa dai giallobl\u00f9 all'ultimo posto. In carriera ha collezionato complessivamente 82 presenze e 1 rete in Serie A, 139 presenze in Serie B e 8 presenze in Coppa delle Alpi."}
{"id": "589621", "revid": "767487", "url": "https://it.wikipedia.org/wiki?curid=589621", "title": "Jennifer Batten", "text": "Fin da piccola si avvicina alla musica ascoltando i Beatles, i quali saranno la sua principale fonte di ispirazione negli anni a venire. Quando la sorella maggiore di Jennifer porta a casa una chitarra lei, per gelosia, decide di imparare a suonare la chitarra. Nel 1979 si diploma al GIT di Hollywood e comincia a collaborare con alcuni artisti come Michael Sembello, Joe Diorio, Steve Trovato e Steve Lynch (Autograph). Da quest'ultimo apprende il tapping, tecnica che diventer\u00e0 fondamentale nel suo stile. \nNel 1986 la svolta: Steve Trovato, suo collega e amico insegnante al GIT, la avvisa che Michael Jackson sta preparando il tour mondiale di \"Bad\", e lei si offre per il provino di chitarrista. Da sola, di fronte ad una videocamera, suona alcuni brani rock, jazz e funky, in pi\u00f9 il famoso assolo di Beat It (registrato in studio da Eddie Van Halen). Il provino \u00e8 superato.\nSecondo quanto da lei stessa dichiarato, quando le chiesero se avessero potuto \u201critoccare\u201d il suo look, lei rispose: \u201cfate ci\u00f2 che volete!\u201d. Il risultato finale fu un personaggio dall'aspetto androgino, con un'enorme chioma di capelli biondo platino e vestita di pelle nera.\nNel 1989 inizia a lavorare ad un suo progetto solista, dal titolo \"Above, Below and Beyond\", che vedr\u00e0 la luce nel 1992, nel periodo in cui lei si trova impegnata con Michael Jackson nel Dangerous World Tour. L'album racchiude un miscuglio di vari generi musicali: rock, metal, jazz, R&amp;B, tribal. Brani principali sono le sue versioni de \"Il volo del calabrone\", del classico jazzistico \"Giant Steps\" (John Coltrane) e di \"Respect\" di Aretha Franklin. Divenuta ormai famosa come \u201cla chitarrista di Michael Jackson\u201d, nonch\u00e9 ritenuta la controparte al femminile di Steve Vai, comincia a tenere seminari nelle scuole di musica in tutto il mondo. Jennifer viene poi nuovamente reclutata per accompagnare Michael Jackson nel suo HIStory World Tour del 1996. Nel 1997 esce il suo secondo disco, dal titolo \"Tribal Rage\", registrato con il bassista Ricky Wolking e il batterista Glenn Sobel. Il genere \u00e8 decisamente pi\u00f9 sperimentale del precedente: strumenti etnici mescolati con il suono della chitarra, la quale diventa ora un barrito di un elefante ora l'urlo di Tarzan. Sempre nel 1997 inizia la sua collaborazione con Jeff Beck, tuttora attiva, con il quale si trover\u00e0 a suonare in tour e in studio, registrando il disco \"Who Else\".\nLe partecipazioni e le collaborazioni di Jennifer non si contano, tra le pi\u00f9 importanti citiamo: Superbowl #27 con Michael Jackson nel '93; MTV Europe Music Awards nel 2001 a fianco dei 5ive e una breve apparizione nel film Moonwalker di Michael Jackson.\nHa all'attivo un metodo didattico dal titolo \"Two Hand Rock\", edito dalla REH. \u00c8 uscito il 10 settembre 2007 in Giappone (in vendita dal 18 aprile 2008 per gli USA e l'Europa) il suo terzo disco solista, dal titolo \"Whatever\", insieme ad un DVD omonimo che raccoglie alcuni contenuti extra e una sezione didattica."}
{"id": "589622", "revid": "80648", "url": "https://it.wikipedia.org/wiki?curid=589622", "title": "Bechst.", "text": ""}
{"id": "589625", "revid": "767487", "url": "https://it.wikipedia.org/wiki?curid=589625", "title": "Bassi Tatra", "text": "I Bassi Tatra (in slovacco: \"N\u00edzke Tatry\") sono un gruppo montuoso nella Slovacchia centrale. Si trovano a sud degli Alti Tatra, da cui sono separati dalla valle del fiume V\u00e1h. La valle formata dal fiume Hron si trova a sud della catena montuosa. La catena si estende per circa 80\u00a0km da ovest a est.\nDescrizione.\nIl Passo \u010certovica divide la catena in due parti: le cime pi\u00f9 alte dei Bassi Tatra si trovano nella parte occidentale. Il \u010eumbier si innalza fino a 2.042\u00a0m, mentre la cima vicina Chopok (2.024\u00a0m) \u00e8 accessibile con una seggiovia, che la rende il picco pi\u00f9 frequentato tra queste montagne. Tra le altre maggiori cime ci sono Dere\u0161e (2.004\u00a0m) e Chabenec (1.955\u00a0m). Nella parte orientale, invece, la montagna pi\u00f9 alta \u00e8 Kr\u00e1\u013eova ho\u013ea (1.946\u00a0m).\nParecchie attivit\u00e0 carsiche si trovano nel calcare e nella dolomite nelle pareti nord e sud della catena principale, composta da granito e gneiss. Molte cave che sono state scoperte sono oggi aperte al pubblico (come la Cava di Bystr\u00e1 (\"Bystrianska jasky\u0148a\"), Cava della Libert\u00e0 di Dem\u00e4nov\u00e1 (\"Dem\u00e4novsk\u00e1 jasky\u0148a Slobody\"), Cava gi ghiaccio di Dem\u00e4nov\u00e1 (\"Dem\u00e4novsk\u00e1 \u013eadov\u00e1 jasky\u0148a\"), e Cava di Va\u017eec (\"Va\u017eeck\u00e1 jasky\u0148a\").\nQueste montagne sono ricche di foreste, e possiedono una notevole fauna, che comprende orsi, lupi e linci; i prati delle cime sono invece abitati da camosci. La maggior parte della zona della catena \u00e8 protetta come \"Parco Nazionale dei Bassi Tatra\" (\"N\u00e1rodn\u00fd park N\u00edzke Tatry\", abbreviato \"NAPANT\"), istituito nel 1978. L'area del parco nazionale \u00e8 di 728,42\u00a0km\u00b2 con 1.101,62 ulteriori km\u00b2 di zone a minore protezione.\nNei Bassi Tatra esistono parecchie importanti stazioni sciistiche, come Jasn\u00e1, M\u00fdto pod \u010eumbierom, e T\u00e1le. Le pareti delle montagne sono anche popolari tra gli scalatori."}
{"id": "589626", "revid": "30610", "url": "https://it.wikipedia.org/wiki?curid=589626", "title": "Rebibbia", "text": "Rebibbia \u00e8 un'area urbana del Municipio Roma IV di Roma Capitale. Fa parte del quartiere Q. XXIX Ponte Mammolo e si trova sulla via Tiburtina, prima del Casale di San Basilio, nella periferia nord-est della citt\u00e0.\nIl nome richiama il casato del cardinale Scipione Rebiba, proprietario di una grande tenuta che costituiva l'attuale quartiere attorno a Ponte Mammolo.\nCominciata a costruire agli inizi del XX secolo e sviluppatasi in modo consistente a partire dagli anni settanta, \u00e8 costituita da case quasi completamente familiari composte principalmente da pochi piani e piccoli giardini, in stile quasi rurale.\nA Rebibbia visse il regista Pier Paolo Pasolini, come ricorda una targa posta in piazza Ferriani. Quest'ultima \u00e8 stata ristrutturata nel 2002.\nIl carcere.\nL'omonimo carcere \u00e8 a forma pressoch\u00e9 quadrangolare con accessi in via Bartolo Longo, via Raffaele Majetti e via Tiburtina. \u00c8 stato realizzato dall'architetto Sergio Lenci, consegnato nel 1972 e racchiude quattro istituti di pena differenti e completamente autonomi (tre maschili ed uno femminile). In ciascun istituto si trovano gli uffici, i servizi per i dipendenti e le diverse sezioni per la custodia dei detenuti. Nell'istituto femminile \u00e8 presente un edificio specifico per la reclusione delle detenute madri con figli piccoli, i quali sono autorizzati a risiedere insieme alla madre fino al compimento del terzo anno di et\u00e0.\nNell'estate del 1973 vi fu una rivolta nella sezione femminile del carcere. Nel 1980 la scrittrice Goliarda Sapienza venne arrestata e quindi rinchiusa a Rebibbia: nel 1983 fu pubblicato un suo libro autobiografico riguardo alla sua permanenza, \"L'universit\u00e0 di Rebibbia\". Nel 2002 venne inscenato uno spettacolo dedicato al brigante lucano Carmine Crocco intitolato \"Carmine Crocco, storia di un brigante del Sud\", presentato dalla Compagnia \"Teatro Stabile Assai\".\nNel 2008 questo carcere ha partecipato a una trasmissione televisiva \"Rock In Rebibbia\" di MTV, promuovendo la musica all'interno del carcere, grazie anche all'aiuto di cantanti come Max Gazz\u00e8, Alex Britti, Negramaro, Roy Paci e Fabri Fibra. Nel 2011 ha ospitato le riprese del film \"Cesare deve morire\", ambientato nel carcere stesso. Il 3 novembre 2020 si costituisce nel carcere il politico Denis Verdini, parlamentare italiano dal 2001 al 2018 ed ex coordinatore del PdL, poche ore dopo la condanna in via definitiva della Corte di Cassazione a 6 anni e mezzo per il crac del Credito Cooperativo Fiorentino."}
{"id": "589629", "revid": "123704719", "url": "https://it.wikipedia.org/wiki?curid=589629", "title": "Corpi armati dello Stato", "text": "Per corpi armati dello Stato si intende il complesso delle forze e dei corpi, sia a ordinamento militare che civile, della Repubblica Italiana che utilizzano principalmente armi per svolgere i loro compiti istituzionali.\nClassificazione.\nCorpi di polizia.\nI Corpi di Polizia (chiamati anche Forze dell'Ordine- FF.OO.) possono avere ordinamento militare o civile, e sono i seguenti:\nCorpi di polizia a ordinamento civile.\nI corpi di polizia ad ordinamento civile sono:\nAttribuzioni e competenze.\nSecondo il DPR 18 luglio 1986, n. 545 (\"Approvazione del Regolamento sulla disciplina militare\") si stabilisce:"}
{"id": "589635", "revid": "1711941", "url": "https://it.wikipedia.org/wiki?curid=589635", "title": "Ren\u00e9 Basset", "text": "Fu un pioniere degli studi di lingua e letteratura berbera.\nBiografia.\nNacque il 24 luglio 1855 a Lun\u00e9ville (Meurthe e Mosella) nella regione della Lorena. Il padre era avvocato. Affascinato dall'arabo, cominci\u00f2 a studiarlo da autodidatta, dopodich\u00e9 entr\u00f2 nella Scuola di Lingue orientali di Parigi, dove si specializz\u00f2 in arabo, persiano e turco. Prosegu\u00ec gli studi al Coll\u00e8ge de France ed all'\u00c9cole pratique des hautes \u00e9tudes, acquisendo anche vaste conoscenze di etiopico, antico egiziano, lingue semitiche e slave. Ebbe come maestro Charles Barbier de Meynard.\nNel 1879 fece il suo ingresso nella Soci\u00e9t\u00e9 Asiatique. In seguito venne ammesso anche alle pi\u00f9 prestigiose accademie: l'Institut de France, l'Accademia dei Lincei, le accademie di Lisbona e Madrid, la Royal Asiatic Society di Londra, la Soci\u00e9t\u00e9 de linguistique di Parigi, le societ\u00e0 asiatiche di Firenze e di Lipsia, ecc.\nAppena creata la Scuola superiore di Lettere ad Algeri, nel 1882 Emile Masqueray gli affid\u00f2 la cattedra di arabo, che tenne fino alla morte (1924), anche dopo che la Scuola fu trasformata in Facolt\u00e0 di Lettere e Scienze Umane (1910). Nel 1894, alla morte di Masqueray, divenne Direttore della Scuola, e successivamente Preside (\"Doyen\") della Facolt\u00e0 di Lettere. All'insegnamento dell'arabo affianc\u00f2 corsi di semitistica e di berbero, lingua che rapidamente divenne il centro del suo interesse, e alla cui conoscenza egli diede un impulso decisivo, effettuando numerosissimi viaggi di studio e approntando descrizioni grammaticali, lessici e studi su numerosissimi parlari fino ad allora poco o punto conosciuti.\nNei primi mesi del 1882 comp\u00ec un viaggio in Tunisia e a Tripoli (dove raccolse materiale sui parlari di Djerba e del sud tunisino), dopodich\u00e9 torn\u00f2 in Algeria e a Tlemcen riusc\u00ec ad ottenere materiali linguistici del Rif contattando parlanti di questa regione che vi erano emigrati.\nNel 1883 il ministero dell'istruzione pubblica, su proposta dell'Acad\u00e9mie des Inscriptions et Belles-Lettres, gli diede incarico di studiare i dialetti berberi della regione di Orano e del Marocco settentrionale, il che lo condusse, tra l'altro, a Frenda, Tiharet, Orano e Tlemcen.\nUn breve soggiorno a Cherchell all'inizio del 1884 gli permise di ottenere molto materiale linguistico relativo al dialetto dei Beni Menacer, fino ad allora quasi del tutto ignorato.\nNel 1885 il governatore generale dell'Algeria Tirman gli affid\u00f2 una missione di studio e di ricerca che lo port\u00f2 a contatto diretto con svariate comunit\u00e0 berberofone nell'interno dell'Algeria (tra cui Gharda\u00efa nello Mzab dove apprese interessanti espressioni di \"argot\", l'oasi di Ouargla, dove un ex-schiavo gli forn\u00ec anche materiali dei tuareg aouelimmiden, Tiharet, Temacin nel Oued Righ), il che gli diede modo di conoscere approfonditamente numerose altre variet\u00e0 dialettali, di cui diede in seguito sia descrizioni grammaticali, pi\u00f9 o meno complete, sia raccolte di testi e di vocaboli.\nNel 1886 lo si trova a Teniet el-H'ad per una missione nell'Ouarsenis e Sersou; nel 1886 e 1887 a Tiharet incontra numerosi parlanti dei dialetti di Touat-Gourara (all'epoca inavvicinabili agli europei). Nel 1888 \u00e8 in Mauritania e Senegal dove studia sia l'arabo \"hassania\" sia il berbero zenaga.\nE anche in seguito, non ci fu quasi periodo di congedo universitario che non lo vedesse in viaggio per terre berberofone.\nDopo breve malattia il 12 gennaio 1924 mor\u00ec ad Algeri dove venne sepolto. Era ancora in piena attivit\u00e0 e lasci\u00f2 alcuni scritti inediti, che vennero pubblicati postumi.\nFu anche capostipite di una famiglia di studiosi di berbero, lingua alla quale si dedicarono i figli Henri (1892-1926), morto prematuramente, e Andr\u00e9 Basset (1895-1956), che divenne a sua volta per vari decenni il caposcuola degli studi berberi."}
{"id": "589636", "revid": "1573940", "url": "https://it.wikipedia.org/wiki?curid=589636", "title": "Emberiza leucocephalos", "text": "Lo zigolo golarossa (\"Emberiza leucocephalos\" ) \u00e8 un uccello della famiglia degli Emberizidi.\nDescrizione.\nCaratteristica di questo zigolo, come dice anche il nome italiano, \u00e8 la gola di colore rosso, per i resto ha la schiena striata di marrone e nero, il petto \u00e8 chiaro, con macchie marroni, sotto l'occhio ha una striscia bianca; la femmina sostituisce il rosso con il grigio, come taglia raggiunge i 18\u00a0cm di lunghezza, ed i 28 grammi di peso.\nBiologia.\nVive in gruppi di circa una decina di esemplari.\nRiproduzione.\nSi riproduce come tanti uccelli abituati ai climi della Siberia, in piena primavera.\nAlimentazione.\nDieta identica a tutti gli esemplari della sua specie: semi come dieta base ed insetti per integrare.\nDistribuzione e habitat.\nLo si trova nelle regioni settentrionali di Europa ed Asia, dalla Russia sino alla Cina.\nI suoi habitat naturali sono la tundra, la taiga e i pascoli aperti, fino ai 2500 m s.l.m.\nSistematica.\nHa due sottospecie:"}
{"id": "589637", "revid": "1610933", "url": "https://it.wikipedia.org/wiki?curid=589637", "title": "Zigolo golarossa", "text": ""}
{"id": "589642", "revid": "767487", "url": "https://it.wikipedia.org/wiki?curid=589642", "title": "Hron", "text": "Hron (in ungherese: \"Garam\", in tedesco: \"Gran\") \u00e8 un fiume tributario del Danubio da sinistra, lungo 298\u00a0km, ed \u00e8 il secondo fiume per lunghezza della Slovacchia. Scorre dalla sorgente situata sui Bassi Tatra (sotto Kr\u00e1\u013eova ho\u013ea) attraverso la Slovacchia centrale e meridionale, immettendosi nel Danubio presso \u0160t\u00farovo e Esztergom.\nLe principali citt\u00e0 situate sul fiume Hron sono Brezno, Bansk\u00e1 Bystrica, Slia\u010d, Zvolen, \u017diar nad Hronom, \u017darnovica, Nov\u00e1 Ba\u0148a, Tlma\u010de, Levice, \u017deliezovce e \u0160t\u00farovo.\nIl fiume fu menzionato per la prima volta dall'Imperatore Romano Marco Aurelio nella sua opera \"Colloqui con s\u00e9 stesso\", con il nome \"Granua\"."}
{"id": "589643", "revid": "74173", "url": "https://it.wikipedia.org/wiki?curid=589643", "title": "Fiume Hron", "text": ""}
{"id": "589654", "revid": "125765362", "url": "https://it.wikipedia.org/wiki?curid=589654", "title": "Rock and Roll Over", "text": "Rock and Roll Over \u00e8 il quinto album in studio dei Kiss pubblicato per la prima volta l'11 novembre 1976 per l'etichetta discografica Casablanca Records.\nIl disco.\n\"Rock and Roll Over\" segna un ritorno alle sonorit\u00e0 hard rock semplici e graffianti degli album degli esordi dopo il successo di vendite faticosamente raggiunto dall'album precedente (\"Destroyer\") solo grazie alla ballad \"Beth\" e non ai brani che presentavano sonorit\u00e0 pi\u00f9 elaborate.\nL'album \u00e8 stato registrato nello Star Theatre di New York nel settembre del 1976. Per ottenere delle sonorit\u00e0 adatte al genere per quanto riguarda le percussioni, Peter Criss registr\u00f2 le proprie parti di batteria all'interno dei servizi del teatro, comunicando via collegamento video con i compagni del gruppo.\nIl batterista \u00e8 inoltre il cantante principale del brano \"Hard Luck Woman\", il cui singolo estratto dall'album riuscir\u00e0 ad entrare nella Top 20 statunitense, arrivando fino alla quindicesima posizione. \"Rock and Roll Over\" ha vinto un disco d'oro (primo album dei Kiss che ha ottenuto questo riconoscimento) e due di platino.\nTornano a dominare nell'album i temi spensierati e le melodie dolci di brani come \"I Want You\", \"Mr. Speed\" e \"Makin' Love\" che vengono sapientemente impreziositi dagli efficaci assoli di Ace Frehley.\nGene Simmons \u00e8 autore di \"Calling Dr. Love\", brano famoso per il riff iniziale e che diventer\u00e0 un classico dei concerti dei Kiss negli anni a seguire."}
{"id": "589655", "revid": "172", "url": "https://it.wikipedia.org/wiki?curid=589655", "title": "Teorema di finitezza di Hilbert", "text": ""}
{"id": "589659", "revid": "767487", "url": "https://it.wikipedia.org/wiki?curid=589659", "title": "Gli Stramilano", "text": "Gli Stramilano sono un duo di artisti (Gianni Bambozzi e Paolo Menichini) che compongono e interpretano canzoni in dialetto milanese, contribuendo a mantenere viva e aggiornare la tradizione meneghina. Da un lato ripropongono i brani pi\u00f9 caratteristici della vecchia Milano (\"La Balilla\", \"Porta Romana bella\", \"Madonnina\"), dall'altro compongono nuove canzoni dialettali sulla vita della Milano di oggi con ritmi decisamente moderni (\"A Milan Se Viv Insc\u00ec\", \"Luna Milanesa\", \"Tupicada\").\nPer la loro caratteristica locale, gli Stramilano si esibiscono soprattutto all'interno di manifestazioni musicali di Milano o della Lombardia (per esempio il \"Festival del Lario\" 2006), oltre che nelle trasmissioni di emittenti lombarde (Antenna 3 Lombardia e Telelombardia). Ma con l'incisione dell'album \"Tupicada\" (2006) cominciano ad essere conosciuti ed apprezzati anche da un pubblico pi\u00f9 vasto.\nCome spesso avviene, l'origine del gruppo \u00e8 piuttosto complessa. Il maggiore dei due componenti, Gianni Bambozzi, ha esperienze nello spettacolo fin dagli anni '60, quando si esibiva, insieme a Renzo Schiroli, al Derby e in altri cabaret milanesi (\"I Gatti folk\"). Tra l'altro, nel 1979 Gianni Bambozzi ebbe anche modo di recitare al Piccolo Teatro sotto la direzione di Giorgio Strehler nel ruolo di Barbapedana ne \"El nost Milan\" di Carlo Bertolazzi. Conclusa nel 1982 l'esperienza dei \"Gatti\", Bambozzi si ritir\u00f2 per qualche tempo dalle scene, fino al 1991, quando, incontrando il pi\u00f9 giovane Paolo Menichini i due diedero vita ad un sodalizio (allora denominato \"I Mediolanum\") specializzato nelle canzoni milanesi.\nNel 2002 cominciarono le apparizioni televisive, su Telelombardia, in un quartetto costituito anche dal duo \"Cantamilano\". Quando nel 2004 quest'ultimo gruppo si sciolse, i due continuarono a cantare insieme, col nuovo nome di \"Gli Stramilano\".\nUltimamente si esibiscono spesso insieme ad Enrico Beruschi."}
{"id": "589667", "revid": "125621225", "url": "https://it.wikipedia.org/wiki?curid=589667", "title": "Pimpa", "text": ""}
{"id": "589668", "revid": "1446198", "url": "https://it.wikipedia.org/wiki?curid=589668", "title": "Villa medicea dell'Ambrogiana", "text": "La villa medicea dell'Ambrogiana si trova sulla riva sinistra dell'Arno, nel punto in cui vi confluisce la Pesa, in una posizione scenografica nei pressi della cittadina di Montelupo Fiorentino. \nIl nome deriva dalla famiglia degli Ambrogi, antichi possessori del palagetto con due torri e tenuta circostante, poi ampliato. \nStoria.\n1427 il palagetto da cui deriva la villa \u00e8 met\u00e0 dei fratelli Francesco Tommaso e Leonardo figli di Filippo di Castellano Frescobaldi e per l'altra met\u00e0 dei loro cugini figli di Tommaso di Castellano Frescobaldi. Castellano Frescobaldi figlio di Bardo di Lamberto di Frescobaldo era il bisnipote del capostipite e nel 1351 apparteneva al quartiere di Santo Spirito popolo di San Jacopo gonfalone Nicchio in Firenze. Il loro ramo familiare cambi\u00f2 cognome e stemma in \u201cda Montecastelli in Val di Pesa\u201d.\n1442 il palazzo con il podere pass\u00f2 alle monache di San Pietro martire in via de'Serragli\n1450 passaggio di propriet\u00e0 a Nicholaio Ambruogi nel quartiere di Santa Maria Novella gonfalone unicorno \ud83e\udd84 \n1494 testamento a favore dei nipoti Giovanni di Santi di Simone Ambruosi e a Simone di Antonio di Simone Ambruosi dove oltre al Palagio sussiste una casa per lavoratore e una fornace la calcina e mattoni e una da embrici nel popolo di San Chirico a Montelupo\n1524 Piero Ambruosi di Giovanni di Santi di Simone Ambruosi cedette la propria met\u00e0 del palazzo a Giovanni Di Domenico Di Tommaso Ardinghelli che abitava a Roma\n1535 vendita a Giovanni Di Domenico Di Tommaso Ardinghelli quartiere Santa Maria Novella gonfalone unicorno, della seconda met\u00e0 del Palagio e delle pertinenze da parte di Bernardo figlio di Simone di Antonio Ambruosi; in questo primo atto il luogo viene indicato come la Ambrogiano\n1551 (1552?) passaggio per fallimento dal figlio Domenico di Giovanni Ardinghelli per 1600 fiorini ai fratelli Bernardo e Giovanni di Piero da Cepperello quartiere Santa Croce gonfalone ruote\n1571 diviene di Maddalena di Piero di Giovanni da Cepparello madre di Piero di Luigi di Piero Ridolfi\n1573 (1574?) acquisita dal Cardinale Ferdinando I de' Medici mentre granduca di Toscana era suo fratello Francesco I, da tal Giuseppe Gafoni.\nDal 1574 esiste una documentazione di lavori di riadattamento eseguiti da Giovanni Antonio Dosio.\nFerdinando, divenuto granduca nel 1587 dopo la morte del fratello Francesco, decise di trasformare radicalmente l'edificio regolarizzandolo e raddoppiando le torri. La direzione dei lavori fu affidata all'architetto Raffaele Pagni, gi\u00e0 collaboratore di Buontalenti. Da molti \u00e8 stata supposta l'intervento progettuale di Bartolomeo Ammannati e soprattutto del Buontalenti, a causa di affinit\u00e0 stilistiche, tuttavia non esistono risultanze documentali, che attestino la presenza dell'architetto, peraltro, all'epoca, gi\u00e0 gravemente ammalato.\nNel corso del XVII secolo la villa fu rialzata di un piano.\nPur non essendo tra le residenze medicee pi\u00f9 conosciute, l'Ambrogiana presenta aspetti originali, soprattutto per quel che riguarda il suo rapporto con il fiume, trovandosi affacciata sull'Arno.\nL'aspetto della villa \u00e8 uno dei pi\u00f9 maestosi tra tutte le ville medicee: quattro solide torri con una loggia su ciascuna sommit\u00e0, rialzate nel Settecento, sporgono dagli angoli del corpo principale, formato da quattro grandi ali che cingono un ampio cortile centrale quadrato. Il rivestimento a intonaco bianco \u00e8 tipico delle ville toscane, cos\u00ec come i profili, le finestre e i portali inquadrati da cornici in pietra arenaria.\nL'impianto con le quattro torri angolari, condizionato dalle preesistenze, non rappresenta comunque un carattere di particolare originalit\u00e0 in quanto era stato adottato nella villa Niccolini a Camugliano di Pisa (1568) e nella villa Bernardi e Caselli nei pressi di Lucca (1540).\nLontano da altri edifici, la villa domina tutto il paesaggio circostante e, con il suo profilo inconfondibile, si pu\u00f2 vedere da tutte le colline della piana circostante, con il suo aspetto di villa-fortilizio a rappresentare fisicamente il dominio del principe sul territorio.\nL'ubicazione della villa era stato suggerito probabilmente da vari motivi tra la vicinanza alle vie di comunicazione tra Firenze e Pisa, sia per via fluviale (l'Arno all'epoca era navigabile) sia per via terrestre (la strada Firenze-Empoli-Pisa passa nei pressi della villa).\nInoltre aveva il vantaggio di essere prossima ad altre residenze granducali e vicina ad una amplissima tenuta di caccia (Barco reale) che comprendeva, subito al di l\u00e0 dell'Arno, una grande area del Monte Albano e sui cui margini si trovavano altre ville (Artimino, Poggio a Caiano, La Magia e Montevettolini). Fu quindi spesso usata per i soggiorni di svago, per le attivit\u00e0 venatorie, e anche come luogo di sosta nei frequenti spostamenti tra Firenze e Pisa.\nIl giardino, oggi scomparso, ci \u00e8 stato tramandato dalla lunetta di Giusto Utens, creata per un salone della Villa di Artimino e oggi nella Villa La Petraia (in precedenza esposta al Museo Topografico di Firenze com'era di Firenze). Esso situato davanti alla villa ed arrivava fino ad un \"porticciolo\" dove attraccavano i navicelli. Il giardino era composto da quattro riquadri geometrici delimitati da aiuole di sempreverdi, e comprendeva anche una grotta artificiale, ricavata nel dislivello verso l'Arno e realizzata da Giovan Battista Ferrucci del Tadda.\nCosimo III.\nL'Ambrogiana fu la dimora prediletta di Cosimo III, che vi raccolse alcune delle sue collezioni di dipinti, di esemplari botanici e naturalistici, facendo abbellire gli ambienti da Ferdinando Tacca. Nel 1677 fece costruire una loggia per ospitare il \"Gabinetto di storia naturale\", dove il medico granducale Francesco Redi esegu\u00ec alcuni esperimenti e incroci su animali rari che pervenivano appositamente alla villa, come l'uccello indiano \"caracos\", ritrovato sulla spiaggia di Grosseto, il pappagallo bianco delle Indie e grande come una gallina, o la cicogna nera. Non mancavano le aberrazioni della natura, puntualmente descritte e ritratte da Bartolomeo Bimbi, ma forse esagerate dal gusto per i capriccio grottesco del Seicento: come la vitella e la pecora bicefale, cio\u00e8 con due teste ciascuna (i dipinti di questi animali sono oggi conservati al Museo della Natura Morta di Poggio a Caiano).\nInoltre, essendo Cosimo profondamente religioso (alcuni direbbero \"bigottamente\" religioso), fece costruire nei pressi del complesso un convento dedicato a san Pietro d'Alcantara, dove face stabilire dei monaci giunti appositamente dalla Spagna.\nI secoli successivi.\nLa villa fu alterata nel Settecento con la creazione di un ulteriore piano rialzato che la rese ancora pi\u00f9 spettacolare, ma nell'Ottocento, su iniziativa di Leopoldo II venne trasformata in una casa di cura per le malattie mentali. Questa triste sorte era la conseguenza dell'idea utilitaristica che gli ultimi granduchi ebbero del sistema delle ville, che spoliarono e alienarono a privati salvo pochissime eccezioni. A questo periodo risale infatti un radicale progetto di trasformazione curato dall'architetto Giuseppe Cappellini, che tuttavia non fu attuato.\nLa villa \u00e8 divenuta negli ultimi anni dell'epoca lorenese, Manicomio criminale e tale destinazione venne confermata dallo stato unitario. Il manicomio negli anni ha ospitato anche personaggi noti come gli anarchici Giovanni Passannante e Pietro Acciarito, accusati, in epoche diverse, di tentato regicidio e il bandito sardo Graziano Mesina. Dagli anni settanta l'istituzione ha preso il nome di Ospedale Psichiatrico Giudiziario. Per un periodo \u00e8 stato parzialmente visitabile su appuntamento in gruppi guidati, una volta alla settimana, o in occasione di eventi.\nAvvenimenti recenti.\nL'ultimo paziente lascia la struttura di Montelupo Fiorentino nella prima decade di febbraio 2017, nonostante la Legge prevedesse la chiusura degli OPG dall'aprile 2015.\nNei mesi successivi il complesso torna dal Ministero di Grazia e Giustizia in disponibilit\u00e0 dell'Agenzia del Demanio.\nSabato 9 settembre 2017 circa persone hanno simbolicamente abbracciato il complesso dell'Ambrogiana costruendo una catena umana esterna alle mura carcerarie. Due chiavi in ceramica, con la decorazione del piatto cinquecentesco detto \"Rosso di Montelupo\" e dello stemma della famiglia Medici, sono passate di mano in mano fino a giungere alla porta dell'ex OPG, ove il sindaco Paolo Masetti, insieme ad alcuni bambini, ha aperto il portone e consentito, dopo oltre un secolo e mezzo, il libero accesso al pubblico ai giardini della villa. L'evento filmato da alcuni droni viene trasmesso in diretta Facebook. Nella stessa data viene pubblicato un avviso pubblico per uno studio di valorizzazione dell'immobile, a seguito redatto dai vincitori del bando la Coopculture e P&amp;M Architecture di Firenze."}
{"id": "589671", "revid": "77358", "url": "https://it.wikipedia.org/wiki?curid=589671", "title": "Villa dell'Ambrogiana", "text": ""}
{"id": "589680", "revid": "26891", "url": "https://it.wikipedia.org/wiki?curid=589680", "title": "Martel ASM", "text": ""}
{"id": "589682", "revid": "1442080", "url": "https://it.wikipedia.org/wiki?curid=589682", "title": "Barylambda", "text": "Il barilambda (gen. Barylambda) \u00e8 un mammifero estinto, appartenente ai pantodonti. Visse tra il Paleocene superiore e l'Eocene inferiore (circa 60 - 54 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto erbivoro arcaico \u00e8 uno dei primi grandi mammiferi comparsi subito dopo l'era dei dinosauri. Il voluminoso corpo del barilambda, insieme alla coda robusta, poteva raggiungere i tre metri di lunghezza. La curvatura della schiena e la forma della coda ricordavano, per certi versi, il corpo di un canguro o, ancora meglio, di un dinosauro, anche se la somiglianza era superficiale. La testa massiccia e allungata assomigliava vagamente a quella di un cavallo, ed era munita di una quantit\u00e0 di denti robusti adatti a strappare e masticare fogliame duro. Le zampe posteriori erano allungate e possenti, mentre quelle anteriori erano visibilmente pi\u00f9 corte. \nCranio.\nIl cranio di \"Barylambda\" poteva superare i 30 centimetri di lunghezza ma era piccolo in relazione al resto del corpo; era basso (in particolare nella regione posteriore) e dotato di un muso non particolarmente largo. La regione facciale era corta, e le ossa nasali piuttosto allargate. La volta cranica, piuttosto larga, si appiattiva appena al di sopra delle piccole orbite. Le potenti creste temporali terminavano in forti apofisi postorbitali. Le arcate zigomatiche erano poco ampie ma mostravano un grande sviluppo verticale. Il processo coronoide della mandibola era estremamente elevato, e la regione angolare era ampia. In generale, il cranio ricorda in molte caratteristiche quello del pi\u00f9 piccolo \"Pantolambda\". \nLa dentatura era caratterizzata da canini di media grandezza, mentre i primi molari erano pi\u00f9 grandi dei secondi e terzi molari. I molari superiori erano pi\u00f9 simili a quelli di \"Pantolambda\" che a quelli dei pantodonti successivi come \"Coryphodon\". \nScheletro postcranico.\nIl collo era corto e formato da vertebre di dimensioni piuttosto ridotte. Le apofisi spinali erano basse in tutte le vertebre tranne quelle sacrali; in queste ultime, molto grandi, le apofisi traverse erano coossificate e funzionalmente associate al bacino. La coda era molto lunga, massiccia e dotata di apofisi spinali e di chevron molto sviluppati. Era presente una clavicola (una caratteristica arcaica). Le proporzioni delle zampe anteriori indicano che questi arti non erano colonnari, ma erano solitamente tenuti piegati. \nL'omero era dotato di creste assai sviluppate. La mano era simile a quella di \"Coryphodon\" nelle proporzioni delle varie ossa, ma il carpo era simile a quello di \"Pantolambda\". L'osso centrale era libero e di grande taglia. Il grande osso si articolava con il secondo metacarpo. Le falangi ungueali erano piatte e larghe; la seconda, la terza e la quarta mostravano una sorta di scanalatura mediana. \nIl bacino aveva una forma tipica degli animali dal portamento pesante e lento, cos\u00ec come le zampe posteriori. L'ilio era corto e molto sviluppato trasversalmente. Il sacro interveniva nella composizione della superficie gluteale, andando a formare una struttura molto insolita. Non era presente alcuna cresta iliaca o tuberosit\u00e0 (strutture solitamente legate alla corsa). \nIl femore era lungo, allargato e dotato di robusti trocanteri; si articolava con tibia e perone corti e robusti, molto pi\u00f9 massicci di quelli presenti in \"Coryphodon\". La cresta cnemiale discendeva obliquamente verso il malleolo interno. L'astragalo era grande e robusto, ed era dotato di una faccetta articolare tibiale ampia e leggermente concava trasversalmente. Il calcagno era molto massiccio ed era largo quanto lungo, con un tubero forte e corto. Il cuboide era grande, cos\u00ec come il navicolare. I metatarsi erano relativamente gracili, e le falangi erano corte; le falangi ungueali erano prive di solco mediano, contrariamente a quelle della mano. In generale, le zampe posteriori erano pi\u00f9 colonnari rispetto a quelle anteriori.\nClassificazione.\nIl genere \"Barylambda\" venne istituito da Patterson nel 1937 per accogliere la specie Titanoides faberi, descritta dallo stesso Patterson nel 1933. Oltre alla specie tipo Barylambda faberi, i cui fossili sono stati ritrovati in terreni del Paleocene superiore del Colorado e dello Wyoming e dell'Eocene basale del Colorado, a questo genere sono state ascritte altre specie di dimensioni leggermente minori: \"B. schmidti\" e \"B. churchilli\", del Paleocene superiore dello Wyoming. Inizialmente \"B. schmidti\" venne attribuito a un genere a s\u00e9 stante, \"Leptolambda\". Un'altra specie, \"B. jackwilsoni\", \u00e8 stata a volte attribuita al genere \"Caenolambda\".\n\"Barylambda\" \u00e8 un tipico rappresentante dei pantodonti, un gruppo di mammiferi arcaici che si svilupparono nel corso del Paleocene andando a occupare varie nicchie ecologiche lasciate libere dalla grande estinzione di massa di fine Cretaceo. \"Barylambda\", in particolare, era un pantodonte di grandi dimensioni e relativamente specializzato, ed \u00e8 il genere eponimo della famiglia Barylambdidae. Affine a questo genere, ma di dimensioni minori, \u00e8 \"Haplolambda\". \nPaleoecologia.\nIl barilambda era il pi\u00f9 grande animale del suo ecosistema, e probabilmente le dimensioni bastavano a difenderlo dagli attacchi dei carnivori primitivi come gli acreodi. \"Barylambda\" probabilmente si cibava di piante che sminuzzava con la potente dentatura e i forti muscoli masticatori. \u00c8 probabile che la coda lunga e robusta divenisse un efficace punto d'appoggio quando l'animale si alzava sulle zampe posteriori, assumendo una postura \"tripode\" per raggiungere le foglie pi\u00f9 alte."}
{"id": "589685", "revid": "729795", "url": "https://it.wikipedia.org/wiki?curid=589685", "title": "C-201", "text": ""}
{"id": "589689", "revid": "123816441", "url": "https://it.wikipedia.org/wiki?curid=589689", "title": "Associazione Calcio Parabiago", "text": "L' Associazione Calcio Parabiago, o semplicemente (il) Parabiago, \u00e8 una societ\u00e0 sportiva calcistica fondata nel settembre 1943, con sede a Parabiago (MI). La maglia \u00e8 di color granata.\nStoria.\nSi affili\u00f2 subito alla F.I.G.C. Direttorio Seconda Zona (Lombardia), ed il suo primo campionato fu il \"Torneo regionale misto Serie C-Prima Divisione\" della stagione 1943-1944. Disput\u00f2 anche il girone B del torneo misto di Seconda Zona della stagione 1944-1945, ma giunta a pari punti con Arlunese e Rhodense perse lo spareggio del 10 giugno 1945 contro l'Arlunese, e la Rhodense, che vinse entrambe le partite di spareggio contro le altre sue squadre, pass\u00f2 il turno.\nDopo la seconda guerra mondiale la squadra venne iscritta dalla F.I.G.C. e ammessa al campionato di serie C, nel girone F (stagione 1945-1946), vincendolo con 6 punti di vantaggio dalla seconda (la Rhodense); ebbe cos\u00ec accesso al girone B di semifinale classificandosi 4\u00ba.\nNella stagione 1947-1948 si classific\u00f2 ancora una volta 1\u00b0 con 47 punti nel girone E della Serie C (gestito dalla Lega Interregionale Nord), ma non venne promosso in B a causa della decisione da parte della FIGC di bloccare tutte le promozioni verso la seconda serie, per poter riformare i campionati di B e C. Rimase in C iscritto al girone A per altre due stagioni, fino alla stagione 1949-1950 quando si classific\u00f2 ultimo con 23 punti, retrocedendo quindi nel campionato di Promozione.\nPromosso ancora in C nel 1951, vi rimase per un solo anno: infatti classificandosi 16\u00ba nel girone B (vedi Serie C 1951-1952), venne retrocesso direttamente alla IV Serie, poich\u00e9 in quell'anno la Federazione decise di riformare completamente il calcio italiano. La stagione successiva, disputata nel girone A della IV Serie, si classific\u00f2 penultimo avanti di un solo punto dall'Omegna (ultimo in classifica), retrocedendo definitivamente nella nuova Promozione regionale.\nNei decenni successivi non raggiunse pi\u00f9 i suoi livelli storici, rimanendo segregato nei campionati minori e oscillando tra la Promozione e le categorie inferiori.\nNegli anni del Grande Torino, il Parabiago venne ribattezzato localmente \"Piccolo Torino\", a causa del colore sociale granata in comune, e dei successi che ebbe in quel periodo nelle serie minori (Serie C e Serie D).\nStoria recente.\nPrima dell'acquisto avvenuto nel 2006 il Parabiago divenne un satellite del Milan dal 1998 fino al 2005, anno del fallimento. Durante il gemellaggio si misero in evidenza molti nel Parabiago molti giocatori promettenti. La squadra \u00e8 stata acquistata nel corso del 2006 dal proprietario del \"Ravello Calcio\", che ha integrato le due strutture sportive per rifondare il gruppo sportivo.\nL'allenatore della squadra per la stagione 2006-2007 \u00e8 Davide Mazzitelli. Dalla fusione delle due societ\u00e0 sportive molti giocatori \"della vecchia guardia\" sono stati svincolati; alcuni dei nomi blasonati hanno trovato sistemazione nelle varie societ\u00e0 locali come Cantalupo (fraz. di Cerro Maggiore), Sant'Ilario (fraz. di Nerviano), Uboldo e Nerviano mentre altri hanno appeso le scarpe al chiodo.\nDomenica 10 dicembre 2006 quale nuovo allenatore viene nominato Riccardo Talarini, tecnico dal glorioso passato calcistico nelle file del , squadra nella quale vanta 401 presenze, record attualmente imbattuto. Il nuovo tecnico ha portato con s\u00e9, un nuovo preparatore atletico di fiducia: Luciano Camozzi.\nDomenica 27 maggio 2007 la societ\u00e0 ha avuto il suo tracollo con la retrocessione dalla Prima Categoria alla Seconda.\nNella stagione 2010-2011 ha militato nella Terza Categoria, occupando una posizione di medio/bassa classifica, e invece la categoria giovanissimi allenata da Gianpaolo Colombo vinse il campionato ma perse le finali regionali contro il Canegrate Calcio mancando la promozione.\nNella stagione 2011-2012, grazie alla fusione con l\"'Arese Calcio\", torna in Prima Categoria e diventa \"A.S.D. Football Club Parabiago\"."}
{"id": "589691", "revid": "2151778", "url": "https://it.wikipedia.org/wiki?curid=589691", "title": "Matrox", "text": "Matrox Electronic Systems Ltd \u00e8 un'azienda canadese, con base a Dorval, Quebec, che produce schede video per personal computer. Fu fondata da Lorne Trottier e Branko Mati\u0107. Il nome Matrox \u00e8 composto da tre parti: 'ma' da Mati\u0107, 'tro' da Trottier e 'x' sta per eccellenza (excellence in inglese).\nLa Matrox \u00e8 specializzata nella produzione di schede video professionali multi-display che permettono di gestire pi\u00f9 di un monitor da una singola scheda video. Questi prodotti sono indirizzati ad utenti che utilizzano grafica 2D e 3D ma anche a scienziati, militari e workstation finanziarie.\nNegli anni novanta la linea di schede video \"Millennium\" ebbe molto successo per la sua velocit\u00e0 nella grafica 2D e per la qualit\u00e0 visiva. L'azienda lott\u00f2 per il mantenimento della propria posizione nel mercato delle schede video, ma i prodotti successivi (inferiori nelle prestazioni 3D rispetto alla concorrenza) fecero perdere alla Matrox quote di mercato. Di conseguenza l'azienda decise di indirizzare i propri prodotti verso un mercato pi\u00f9 specializzato, abbandonando il mercato dei giochi 3D. Dopo il 2008 non \u00e8 riuscita ad ottenere quote superiori del 0.2/0.5% dell'intero mercato delle schede video."}
{"id": "589692", "revid": "26891", "url": "https://it.wikipedia.org/wiki?curid=589692", "title": "BAe Sea skua", "text": ""}
{"id": "589695", "revid": "339392", "url": "https://it.wikipedia.org/wiki?curid=589695", "title": "CSS-2", "text": ""}
{"id": "589697", "revid": "12290", "url": "https://it.wikipedia.org/wiki?curid=589697", "title": "Jackie Estacado", "text": ""}
{"id": "589700", "revid": "697352", "url": "https://it.wikipedia.org/wiki?curid=589700", "title": "Bantam", "text": ""}
{"id": "589702", "revid": "22356", "url": "https://it.wikipedia.org/wiki?curid=589702", "title": "Pantolambda", "text": "Il pantolambda (gen. Pantolambda) \u00e8 un mammifero estinto, appartenente ai pantodonti. Visse nel Paleocene medio e nel Paleocene superiore (circa 62 - 57 milioni di anni fa) e i suoi resti fossili sono stati ritrovati in Nordamerica.\nDescrizione.\nDella taglia di un montone, \"Pantolambda\" era uno dei mammiferi pi\u00f9 grandi della sua epoca. L'aspetto di questo animale era vagamente felino, con un corpo lungo sorretto da zampe relativamente corte, una lunga coda e un cranio dal muso corto. In ogni caso, le dimensioni di \"Pantolambda\" variavano da specie a specie: Pantolambda bathmodon era lungo circa 85 centimetri esclusa la coda e alto al garrese circa 35 centimetri, mentre P. cavirictum superava il metro e venti di lunghezza (esclusa la coda) e il mezzo metro di altezza. \nCranio.\nIl cranio di \"Pantolambda\" era molto corta e larga, con un muso robusto, allargato ma corto; la volta cranica era molto piccola; le orbite erano poste leggermente verso il basso ed erano prive di apofisi postorbitale. La cresta sagittale era molto elevata e fa supporre la presenza di potenti muscoli masticatori; anche le creste nucali erano molto sviluppate. L'apertura delle narici era in posizione terminale, e le ossa nasali erano lunghe. Le arcate zigomatiche erano molto larghe. La dentatura era completa, con incisivi di taglia media e canini robusti e conici, quasi verticali. I molari erano ancora molto vicini al tipo arcaico dei placentati primitivi come gli arctocioni, ma vi era un'accentuazione delle caratteristiche selenodonti dei tre tubercoli principali. I molari inferiori mostravano due mezzelune asimmetriche. \nScheletro postcranico.\nIl collo era piuttosto corto; la scapola aveva una struttura primitiva, con una spina scapolare molto alta e un lungo acromion; la superficie anteriore e quella posteriore erano molto diverse. Era ancora presente una clavicola. Il bacino assomigliava molto a quello dei condilartri, come \"Phenacodus\". Le ossa delle zampe mostravano numerose caratteristiche che richiamavano quelle dei pantodonti pi\u00f9 specializzati come \"Coryphodon\", ma erano leggermente pi\u00f9 gracili. Le zampe erano piuttosto corte; l'omero era potente, con una forte cresta deltoide e un entepicondilo molto sviluppato. Ulna e radio erano massicci. \nIl femore era dotato di un grande trocantere molto sviluppato ed era leggermente ricurvo. La tibia era corta, con una cresta cnemiale lunga e molto sviluppata; si articolava con l'astragalo per mezzo di una troclea piatta, dal malleolo interno corto. Mano e piede erano dotati di cinque dita quasi uguali, con falangi corte e appiattite. Le falangi ungueali fanno supporre l'esistenza di zoccoli piccoli, arrotondati e piatti. Carpo e tarso sono a struttura alternata. Nel carpo si osserva una grande faccetta lunare-unciforme e un osso centrale molto sviluppato. Il tarso, invece, aveva un astragalo quasi privo di collo, con tre faccette distali, di cui la pi\u00f9 grande era per l'articolazione con il cuboide. Una profonda fossetta anteriore limitava la troclea piatta e corta.\nClassificazione.\nIl genere \"Pantolambda\" venne descritto per la prima volta da Edward Drinker Cope nel 1882, sulla base di resti fossili ritrovati in Nuovo Messico in terreni del Paleocene medio; la specie tipo \u00e8 \"Pantolambda bathmodon\". Altre specie attribuite a questo genere sono \"P. intermedium\", del Paleocene medio di Nuovo Messico, Montana e Wyoming, e \"P. cavirictum\", del Paleocene medio-superiore del Nuovo Messico e del Wyoming. \n\"Pantolambda\" era un membro dei pantodonti, un enigmatico gruppo di mammiferi arcaici che, appena dopo la scomparsa dei dinosauri, iniziarono a diversificarsi dando origine ad animali di grandi dimensioni. \"Pantolambda\", in particolare, era una forma piuttosto derivata, e da alcuni \u00e8 stato posto sulla linea evolutiva che diede poi origine ad altri pantodonti come \"Barylambda\" e \"Coryphodon\". \"Pantolambda\" e le forme affini (come \"Caenolambda\", pi\u00f9 grosso e di poco posteriore) sono raggruppati nella famiglia Pantolambdidae. \nPaleoecologia.\n\"Pantolambda\" era probabilmente un erbivoro che viveva nelle foreste o nei pressi di corsi d'acqua, dove si cibava di tuberi e fogliame. "}
{"id": "589707", "revid": "36426", "url": "https://it.wikipedia.org/wiki?curid=589707", "title": "Museo Topografico di Firenze com'era", "text": ""}
{"id": "589711", "revid": "254401", "url": "https://it.wikipedia.org/wiki?curid=589711", "title": "Colloredo di Prato", "text": "Colloredo di Prato (\"Color\u00eat di Pr\u00e2t\" in friulano) \u00e8 una frazione del comune di Pasian di Prato nella pianura friulana, dista una decina di chilometri da Udine e conta 1.283 abitanti.\nStoria.\nIl toponimo Colloredo appare su alcuni documenti fin dal XII secolo, ma a causa della sua omonimia con altri centri friulani (es. Colloredo di Monte Albano) non c'\u00e8 la sicurezza che tali citazioni riguardino questa frazione. La derivazione del suo nome da \"corylus\" (in latino medievale nocciolo) sembrerebbe indicare un'origine antica.\nLa menzione completa del nome appare per la prima volta in un atto del 1350, come \"Coloreto de Prato\".\nDurante il dominio patriarcale, fu una villa alle sue dirette dipendenze e governato da funzionari civili, mentre l'amministrazione ordinaria spettava alla \"vicinia\" o assemblea dei capifamiglia.\nDopo l'arrivo dei veneziani, a partire dal 1420 Colloredo fu compresa fra le dipendenze dirette del luogotenente veneto, che concedeva, dietro pagamento, i relativi privilegi fondiari a varie famiglie nobili e facoltosi commercianti.\nCollegamenti esterni.\nInstagram:@colloredo_photo\nInstagram meme:@colloredo_meme"}
{"id": "589712", "revid": "1884228", "url": "https://it.wikipedia.org/wiki?curid=589712", "title": "Vincenzo di Lerino", "text": "Le sue opere sono molto pi\u00f9 conosciute della sua vita.\nQuasi tutte le informazioni che lo riguardano sono contenute nel \"De viris illustribus\" (l. XIV) di Gennadio. \nEntr\u00f2 nel monastero esistente sull'isola di Lerino (oggi Sant'Onorato, nell'arcipelago di Lerino), dove, con lo pseudonimo di \"Peregrinus\", scrisse il suo \"Commonitorium\" (434).\nMor\u00ec prima del 450, probabilmente poco dopo il 434.\nBiografia.\nEucherio di Lione lo definisce un sant'uomo, di grande eloquenza e sapere; non c'\u00e8 alcuna fonte attendibile per identificare Vincenzo con \"Marius Mercator\", ma \u00e8 probabile che sia lui lo scrittore contro il quale Prospero, un amico di Agostino, rivolge il suo \"Responsiones ad capitula obiectionum Vincentianarum\".\nEgli era ritenuto un semipelagiano che si opponeva alla dottrina di Agostino; si ritiene che usasse contro di lui la sua teoria principale: \u00ab...ci\u00f2 che tutti gli uomini hanno creduto in ogni tempo ed ovunque, dev'essere considerato vero\u00bb.\nVivendo in un centro profondamente influenzato dal semipelagianesimo, gli scritti di Vincenzo mostrano parecchi punti in comune con la dottrina di Giovanni Cassiano o di Fausto di Riez, che era diventato Abate di Lerino nel periodo in cui Vincenzo scrisse il suo \"Commonitorium\"; egli usa espressioni tecniche simili a quelle utilizzate dai Semipelagiani contro Agostino; ma, come osserva Benedetto XIV, questo accadde prima che la controversia fosse decisa dalla Chiesa. In effetti la condanna della tesi sostenuta da Vincenzo, da Giovanni e da Fausto ebbe luogo solo con il secondo Concilio di Orange (529).\nOpere.\nIl \"Commonitorium\" \u00e8 il solo lavoro veramente autentico di Vincenzo che sia rimasto. \nLe \"Obiectiones Vincentianae\" ci sono note soltanto attraverso la confutazione di Prospero.\nSembra probabile che collabor\u00f2 alla stesura delle \"Obiectiones Gallorum\", o almeno le ispir\u00f2, e anche contro queste Prospero scrisse il suo libro. \nIl lavoro contro Fotino, Apollinare, Nestorio, ecc., che intendeva comporre (\"Commonitorium\", XVI), se mai fu scritto, non \u00e8 stato ritrovato. \nIl \"Commonitorium\", destinato ad aiutare la memoria dello scrittore e perci\u00f2 a guidarlo nella sua fede nelle tradizioni dei Padri, si prefiggeva di comprendere due diversi commonitoria, il secondo dei quali non esiste pi\u00f9, tranne che nel riassunto alla fine del primo, fatto dal suo autore; Vincenzo si rammarica che gli sia stato sottratto. \nN\u00e9 Gennadio, che scrisse intorno al 467-80, n\u00e9 altri manoscritti conosciuti, permettono di trovare una qualche traccia.\n\u00c8 difficile determinare in che cosa esattamente il secondo \"Commonitorium\" differisse dal primo.\nQuello che ci \u00e8 rimasto sviluppa una regola pratica per distinguere un'eresia dalla vera dottrina (capitoli I-II), cio\u00e8 la Sacra Scrittura, e se ci\u00f2 non bastasse, la tradizione della Chiesa cattolica.\nQui si trova la famosa teoria, che fu causa di cos\u00ec tante discussioni, in particolare ai tempi del concilio Vaticano I:\nNel caso che nascesse in una parte della Chiesa una qualche nuova dottrina, per esempio il donatismo, allora si doveva dare una ferma adesione al credo della Chiesa universale, e se si supponeva che la nuova dottrina fosse di natura tale da contaminare in qualche parte l'integrit\u00e0 della dottrina precedente, come fece l'arianesimo, allora era all'antichit\u00e0 che si doveva aderire fedelmente; se anche qui si fosse incontrato qualche errore, bisognava rimanere fedeli ai concili generali e, in mancanza di questi, alle conclusioni di quelle persone che in diversi tempi e in diversi luoghi erano rimaste salde nell'unanimit\u00e0 della Fede cattolica (III-IV).\nNei capitoli successivi si dice che:\nSegue poi un riepilogo dell'intero \"Commonitorium\" (XXIX-XXX).\nTutto ci\u00f2 \u00e8 scritto in uno stile letterario, pieno di espressioni classiche, sebbene la linea di sviluppo sia piuttosto familiare e semplice, moltiplicando le digressioni e diventando via via sempre pi\u00f9 comunicativo. \nLe due idee principali che hanno attratto soprattutto l'attenzione in tutta l'opera, sono quelle che riguardano la fedelt\u00e0 alla Tradizione (III e XXIX) e il progresso della dottrina Cattolica (XXIII). \nLa prima, chiamata molto spesso il Canone di Vincenzo di Lerino, che Newman considera pi\u00f9 adatta a determinare ci\u00f2 che non \u00e8, piuttosto che ci\u00f2 che \u00e8 la dottrina cattolica, \u00e8 stata spesso coinvolta in controversie. \nSecondo il suo autore, questa teoria deve decidere la validit\u00e0 di un nuovo aspetto della dottrina prima del giudizio della Chiesa.\nVincenzo la propone come un mezzo per testare una novit\u00e0 che nasce in un qualsiasi luogo riguardo ad un aspetto della dottrina. \nQuesto canone \u00e8 stato interpretato in modi diversi; alcuni scrittori pensano che il suo reale significato non sia quello che rispondeva allo scopo di Vincenzo quando ne faceva uso contro le idee di Agostino. \n\u00c8 difficile negare che, a dispetto della lucidit\u00e0 della sua formula, la spiegazione della teoria e la sua applicazione ai fatti storici non sono sempre facili; perfino teologi come De San e Franzelin, che di solito sono d'accordo nei loro punti di vista, su questo argomento differiscono.\nVincenzo mostra chiaramente che la sua teoria deve essere intesa in senso relativo e disgiuntivo, e non in modo assoluto e unendo i tre criteri in uno: \"ubique, semper, ab omnibus\"; il termine antichit\u00e0 non deve essere inteso con un significato relativo, ma nel senso di un unanime consenso relativo all'antichit\u00e0. \nQuando parla delle credenze ammesse in generale, \u00e8 pi\u00f9 difficile stabilire se si riferisca a credenze ammesse esplicitamente o implicitamente; nel secondo caso, il canone \u00e8 vero e applicabile in entrambi i sensi, sia affermativo (ci\u00f2 che \u00e8 cattolico) che negativo o esclusivo (ci\u00f2 che non \u00e8 cattolico); nel primo caso, il canone \u00e8 vero e applicabile nel suo aspetto affermativo, ma si pu\u00f2 dire che sia cos\u00ec nel suo aspetto negativo o esclusivo, senza mettere Vincenzo in completo disaccordo con tutto ci\u00f2 che dice sul progresso della dottrina rivelata?\nIl \"Commonitorium\" \u00e8 stato stampato e tradotto spesso. \nPossiamo citare qui la prima edizione del 1528 ad opera di Sichardus e quella di Baluze (1663, 1669, 1684, Parigi), l'ultima migliore delle precedenti, perfezionata con l'aiuto di quattro manoscritti conosciuti; questi sono stati usati ancora in una nuova accurata collazione ad opera di Rauschen, per la sua edizione (\"Florilegium patristicum\",V, Bonn, 1906); edizioni scolastiche furono fatte da J\u00fclicher (Frieburg, 1895) e da Hurter (Innsbruck, 1880, \"SS. Patrum opuscula vera selecta\", IX) con utili note."}
{"id": "589718", "revid": "481349", "url": "https://it.wikipedia.org/wiki?curid=589718", "title": "United Feature Syndicate", "text": "Lo United Feature Syndicate, parte della United Media, \u00e8 una societ\u00e0 statunitense di syndication di strisce a fumetti e colonne editoriali appartenente alla E.W. Scripps Company. Si occupa della distribuzione di 150 strisce a fumetti e colonne editoriali negli Stati Uniti e nel mondo.\nIl primo successo dello United Feature furono nel 1929 i fumetti di \"Tarzan\". Tuttavia il pi\u00f9 grande successo del syndacate sono stati i \"Peanuts\", distribuiti dal 1950 al 2010, anno in cui i diritti di questa striscia sono stati ceduti. Un altro grande successo dello United Feature \u00e8 stato \"Garfield\", di cui ha distribuito le strisce dal 1978 al 1993.\nTra le strisce pi\u00f9 significative pubblicate in Italia ricordiamo:"}
{"id": "589723", "revid": "367445", "url": "https://it.wikipedia.org/wiki?curid=589723", "title": "Missaglia", "text": "Missaglia (\"Massaja\" in dialetto brianzolo) \u00e8 un comune italiano di abitanti della provincia di Lecco, in Lombardia, posto al centro del distretto del Meratese.\nIl comune fa parte del Parco regionale di Montevecchia e della Valle di Curone ed all'interno del territorio comunale, in localit\u00e0 Valle Santa Croce, si trova la sorgente del torrente Molgoretta.\nOrigini del nome.\nIl nome del comune, nel tempo, \u00e8 passato attraverso le denominazioni di: \"Massalia\", \"Massallia\", \"Masalia\", \"Massaria\", \"Massaia\", e \"Massaglia\", mantenendo sempre quella radice \"massa\" che assume il significato di \"podere\", nella consuetudine della lingua latina parlata. In effetti, le origini di Missaglia sono quelle di un grande podere.\nStoria.\nUna serie di reperti archeologici riportati alla luce nei dintorni di Missaglia (tombe, pezzi di epigrafi e un'ara intitolata a Giove) lasciamo supporre a insediamenti sia gallici sia romani.\nIn epoca longobarda, il territorio missagliese fu dotato di fortificazioni.\nSede plebana gi\u00e0 dall'VIII secolo, Missaglia fu per lungo tempo a capo dell'omonima pieve, donata da Berengario del Friuli al Capitolo del Duomo di Monza e successivamente in mano all'arcidiocesi di Milano. Il territorio della pieve fu pi\u00f9 volte infeudato, in alcuni casi a familiari dei vescovi stessi - come il caso di un certo Ubertino, il cui fratello era appunto arcivescovo di Milano. Nel 1491 Missaglia e tutta la pieve divennero parte del feudo delle Quattro Pievi, conferito da Ludovico il Moro a Bartolomeo Calco. Con lo scorporamento dal territorio delle Quattro Pievi, avvenuto nel 1538, Missaglia e la sua pieve passarono ai Brebbia. Nel 1647 il feudo della pieve missagliese pass\u00f2 alla famiglia di Paolo Sormani (distintosi durante una vittoriosa battaglia contro i francesi a Lecco nel corso dell'anno precedente), la quale vi esercit\u00f2 i propri diritti feudali fino al 1796.\nSociet\u00e0.\nEtnie e minoranze straniere.\nGli stranieri residenti nel comune sono 617, ovvero il 7,2% della popolazione. Di seguito sono riportati i gruppi pi\u00f9 consistenti:"}
{"id": "589724", "revid": "2519", "url": "https://it.wikipedia.org/wiki?curid=589724", "title": "Provincia di Jeju", "text": "La provincia di Jeju (), nome completo Provincia autonoma speciale di Jeju (), \u00e8 una delle suddivisioni amministrative della Corea del Sud.\nJeju-do, unica provincia autogovernata della Corea del Sud, coincide con l'isola vulcanica pi\u00f9 grande e pi\u00f9 a sud del Paese, Jeju, e una cinquantina di altre isolette minori tra cui le principali sono Udo e le isole Chuja; \u00e8 situata nello Stretto di Corea, a Sud-ovest della provincia di Jeollanam, di cui ha fatto parte fino alla separazione amministrativa avvenuta nel 1946.\nLa provincia ha una superficie di 1.820\u00a0km\u00b2 ed una popolazione di circa 600.000 abitanti. Il suo capoluogo \u00e8 la citt\u00e0 di Jeju (Jeju-si \uc81c\uc8fc\uc2dc), popolata da 200.000 persone. Sull'isola \u00e8 presente l'aeroporto internazionale di Jeju.\nNome.\nIn coreano, \"do\" \u00e8 la trascrizione fonetica di due distinti caratteri cinesi che significano, rispettivamente, \"isola\" (\u5cf6) e \"provincia\" (\u9053). Pertanto il nome Jejudo o Jeju-do pu\u00f2 essere riferito sia all'isola che all'unit\u00e0 amministrativa.\nStoricamente l'isola ha avuto diversi nomi tra cui:\nPrima dell'anno 2000, Jeju-do era chiamata \"Cheju-do\".\nStoria naturale.\nL'isola \u00e8 di origine vulcanica ed \u00e8 dominata dal vulcano Halla-san, che con i suoi 1950 metri rappresenta il rilievo pi\u00f9 elevato di tutta la Corea del Sud. L'isola di Jeju si form\u00f2 circa 2 milioni di anni fa a seguito di un'eruzione e gode oggi di un clima subtropicale pi\u00f9 caldo di quello della penisola coreana.\nMito fondativo e storia recente.\nSecondo il mito fondativo di Samsonghyol, Jeju era disabitata finch\u00e9 tre uomini di natura divina, Koh, Yang e Boo, emersero dal suolo nei pressi del vulcano Halla-san.\nJeju fu un Regno indipendente, chiamato Tamna (\u803d\u7f85), fino a quando divenne un protettorato nel 662. Nel 1105 Tamna perse la sua autonomia ed entr\u00f2 a far parte di una provincia sotto la dinastia Goryeo.\nQuando la Corea venne colonizzata dal Giappone, nel 1910, Jeju divenne nota con il nome di \"Saishu\", che altro non \u00e8 che la trascrizione della pronuncia nipponica del nome \"Jeju\" scritto in caratteri cinesi (Hanja). Dopo la sconfitta dei giapponesi Jeju entr\u00f2 a far parte ufficialmente della nuova Repubblica di Corea. Il 1\u00ba luglio 2006 Jeju divenne la prima e unica Provincia Speciale Autogovernata della Corea.\nTra l'aprile del 1948 e il maggio del 1949, nel periodo intercorso tra la fine della Seconda guerra mondiale e lo scoppio della Guerra di Corea, la popolazione dell'isola fu protagonista di un tentativo di insurrezione fomentato dai militanti comunisti e che fu represso nel sangue dalle truppe della Corea del Sud. Decine di migliaia di cittadini persero la vita durante il conflitto e molti altri furono uccisi in ostilit\u00e0 ormai finite dopo essere stati catturati e rinchiusi nei campi di prigionia governativi. Per questo motivo quell'episodio \u00e8 conosciuto con il nome \"massacro di Jeju\".\nStoricamente gli abitanti di Jeju sono state vittime di discriminazioni dovute al loro isolamento e la storia dell'isola \u00e8 stata largamente omessa nei manuali scolastici nazionali.\nNel 2007, il governo sudcoreano decise di costruire una base navale sull'isola, vicino al villaggio di Gangjeong, in grado di ospitare circa 20 sottomarini e navi da guerra. Durante una consultazione popolare del 20 agosto 2007, il 94 per cento degli abitanti respinse il progetto, considerando che questa base avrebbe risposto solo agli interessi americani e ad una strategia di contenimento della Cina nel Mar Cinese Orientale, distruggendo un ambiente protetto per la sua natura sciamanica.\nSociet\u00e0 e cultura.\nA causa del relativo isolamento la gente di Jeju ha sviluppato una cultura distinta da quella del resto della Corea. Jeju ospita migliaia di leggende locali, di cui alcune legate al cosiddetto \"harubang\" (nonno di pietra), il pi\u00f9 originale artefatto del luogo, ricavato da un blocco di pietra lavica. Un altro aspetto culturale che la contraddistingue \u00e8 rappresentato dalla struttura matriarcale della famiglia.\nGeografia antropica.\nSuddivisioni amministrative.\nLa provincia di Jeju era divisa in due citt\u00e0 (\"Si\" o \"Shi\"), Jeju e Seogwipo, e due \"contee\" (\"Gun\"), Bukjeju (\ubd81\uc81c\uc8fc; North Jeju) e Namjeju (\ub0a8\uc81c\uc8fc; South Jeju). Nel 2005, i residenti dell'isola hanno approvato un referendum che ha portato alla fusione della contea di Bukjeju con la citt\u00e0 di Jeju (\uc81c\uc8fc\uc2dc; \u6fdf\u5dde\u5e02) e della contea di Namjeju con la citt\u00e0 di Seogwipo (\uc11c\uadc0\ud3ec\uc2dc; \u897f\u6b78\u6d66\u5e02). Dal 1\u00ba luglio 2006, la provincia venne rinominata Provincia Speciale autogovernata di Jeju (\uc81c\uc8fc\ud2b9\ubcc4\uc790\uce58\ub3c4), suddivisa in Jeju e Seogwipo. Oltre al cambio di nome la Provincia ha ottenuto un esteso potere amministrativo in previsione di un progetto di creazione di una Jeju Free International City.\nEconomia.\nJeju \u00e8 la sede principale della DaumLycos, impresa che controlla i portali internet \"Lycos.com\" e \"Daum.net\".\nJeju-do partecipa al 25% la compagnia aerea a basso costo Jeju Air.\nPrincipali risorse della popolazione sono la pesca e il turismo. In via di sviluppo l'agricoltura (agrumi, cotone, soia e cereali)\nAmministrazione.\nGemellaggi.\nJuju-do \u00e8 gemellata con:"}
{"id": "589730", "revid": "80614", "url": "https://it.wikipedia.org/wiki?curid=589730", "title": "ZK Rival", "text": ""}
{"id": "589733", "revid": "14691", "url": "https://it.wikipedia.org/wiki?curid=589733", "title": "R. L. Stine", "text": ""}
{"id": "589738", "revid": "1318658", "url": "https://it.wikipedia.org/wiki?curid=589738", "title": "Karl Haushofer", "text": "\u00c8 stato il principale ideatore del concetto di \"Lebensraum\" (\"spazio vitale\"), adottato poi da Adolf Hitler per motivare la strategia di espansione territoriale della Germania nazista.\nBiografia.\nGli studi e l'ingresso nell'esercito.\nKarl Haushofer nacque in una famiglia di artisti e studiosi. Suo padre era Max Haushofer, professore di economia, e sua madre si chiamava Adele Fraas.\nDopo aver terminato gli studi al \"Gymnasium\" di Monaco, pensava di intraprendere la carriera accademica, ma il servizio militare nell'esercito di Baviera gli sembr\u00f2 cos\u00ec interessante che fin\u00ec istruttore dell'accademia militare.\nNel 1887 entr\u00f2 nel 1\u00ba Reggimento artiglieria da campagna \"\u201cPrinzregent Luitpold\u201c\", termin\u00f2 la scuola militare bavarese (\"Kriegsschule\"), l'accademia dell'artiglieria (\"Artillerieschule\") e l'accademia militare (\"Kriegsakademie\").\nL'8 luglio 1896 spos\u00f2 Martha Mayer Doss, d'origini ebraiche, dalla quale ebbe due figli: Albrecht (nato nel 1903) e Heinz (nato nel 1906).\nHaushofer continu\u00f2 la sua carriera militare in servizio nell'esercito imperiale tedesco passando allo Stato maggiore nel 1899. Nel 1903 cominci\u00f2 l'insegnamento all'accademia militare bavarese.\nIl Giappone e l'Oriente.\nNel 1908 venne inviato a Tokyo per studiare l'esercito del Giappone e per consigliarlo come istruttore dell'artiglieria. Questo ruolo cambi\u00f2 il corso della sua vita e fu l'inizio del suo amore per l'Oriente. Durante i quattro anni successivi viaggi\u00f2 per l'Estremo Oriente, aggiungendo il coreano, il giapponese e il cinese al suo repertorio di lingue: russo, francese e inglese.Haushofer fu addetto militare in Giappone dal 1909 al 1910. Durante le sue molteplici visite, conobbe numerosi politici e apr\u00ec i canali per una diplomazia informale che port\u00f2 i suoi frutti solo pi\u00f9 tardi (il Giappone sul momento si alle\u00f2 con l'Impero britannico, nonostante guadagnasse piccoli preziosi benefici dall'appoggio tedesco, che alla fine della Prima guerra mondiale porteranno alla cessione della sovranit\u00e0 della Micronesia dalla Germania, potenza estera alla regione, al Giappone).\nIl 19 novembre 1909 fu presentato all'imperatore Mutsushito ed alla sua sposa, Haruko.\nHaushofer, anche dopo il suo soggiorno in Estremo Oriente, fu sempre vicino alle posizioni politiche giapponesi; comprendeva, infatti, l'importanza degli obiettivi della politica estera nipponica che si basavano da una parte sull'importanza del controllo della Manciuria, poich\u00e9 il Giappone, privo di estese aree agricole, aveva la necessit\u00e0 di acquisire terre coltivabili, e dall'altra sul controllo delle coste cinesi in modo da controllare il commercio del petrolio, materia prima essenziale per lo sviluppo dell'industria nipponica.\nKarl Haushofer fu un allievo devoto di Arthur Schopenhauer e durante il suo soggiorno nell'Estremo Oriente fu introdotto agli insegnamenti esoterici orientali. Divenne competente tanto da tradurre parecchi testi ind\u00f9 e buddisti e si trasform\u00f2 in un'autorit\u00e0 nel misticismo orientale.\nHaushofer studi\u00f2 la filosofia orientale e le ideologie politiche di quei Paesi, tra cui India, Tibet e Giappone. In particolare l'aveva interessato una trib\u00f9 ariana da lungo estinta, che era vissuta nella zona indio-iraniana. .\nNel rientrare in Germania, Haushofer percorse la Transiberiana, potendo cos\u00ec rendersi conto degl'immensi spazi eurasiatici. Nel periodo 1911-1913 lavor\u00f2 per il dottorato in filosofia dell'universit\u00e0 di Monaco con la tesi \"Dai Nihon, Betrachtungen \u00fcber Gro\u00df-Japans Wehrkraft, Weltstellung und Zukunft\". Nel 1913 diede alle stampe un'opera di notevole successo, in cui raccontava le sue esperienze orientali: \"Dai Nihon\" (\"Il Grande Giappone\").\nLa prima guerra mondiale.\nNell'aprile del 1913 cominci\u00f2 a seguire i corsi di geografia (di cui avrebbe conseguito poi il dottorato) presso l'Universit\u00e0 di Monaco. Durante la Prima guerra mondiale, chiamato alle armi, combatt\u00e9 in Lorena, Piccardia, Galizia, Alsazia, Champagne, Carpazi ed infine ancora in Alsazia. Con lo scoppio della Prima guerra mondiale l'autore intraprende l'opera di teorizzazione di una geografia difensiva, tanto che dal 1916 diventa un geopolitico, formato dalle opere di Kjell\u00e9n e di Ratzel. Il suo pensiero sulla geografia difensiva si basa sulla convinzione che la Germania soffra l'assenza di teorici dell'argomento, a differenza di quanto succede nel Regno Unito, pi\u00f9 attenta alla diffusione del senso di appartenenza all'Impero. Nelle sue parole \u00e8 sempre presente un sentimento di avversione verso gli Stati Uniti d'America e il Regno Unito, colpevoli di voler soffocare la libert\u00e0 dei \u201ctre grandi popoli del futuro\u201d (Russi, Tedeschi e Giapponesi).\nDopo l'armistizio \u00e8 nominato comandante della 1\u00aa Brigata di artiglieria bavarese.\nTra le due guerre.\nDurante la Prima guerra mondiale, prest\u00f2 servizio come generale dell'esercito tedesco. .\nTerminata la guerra, Haushofer s'iscrisse nuovamente all'universit\u00e0 e, presentando una tesi sui mari interni del Giappone, nel 1919 \u00e8 nominato professore di geografia all\"'Istituto di Geopolitica\" presso l'Universit\u00e0 Ludwig-Maximilians di Monaco. Tornare all'universit\u00e0 significava per il geopolitologo tentare di creare una nuova classe diplomatica pronta a revisionare gli errori del Trattato di Versailles, che aveva portato, secondo le parole dell'autore tedesco, alla cancellazione della Germania come soggetto della storia.\nIl 4 aprile 1919 fece conoscenza con Rudolf Hess, suo studente, che sarebbe diventato suo intimo amico ed avrebbe tutelato sua moglie ed i figli dalle Leggi di Norimberga.\nFallito il colpo di Stato nel 1923 al Beer Hall di Monaco, Hitler fu imprigionato a Landsberg. Hess fugg\u00ec in Austria e poi si consegn\u00f2 alle autorit\u00e0 per ritrovare Hitler, che aiut\u00f2 a scrivere il \"Mein Kampf\". Hess present\u00f2 Haushofer a Hitler, quando questi si trovava in prigione, e Haushofer incontr\u00f2 Hitler molte volte in seguito, durante la prigionia a Landsberg.\n. L'altro obiettivo, teorizzato sempre da Haushofer, era quello di dare uno spazio vitale (\"Lebensraum\") alla Germania nell'Europa dell'Est.\nNel gennaio 1924 usc\u00ec il primo numero di \"Zeitschrift f\u00fcr Geopolitik\" (\"Rivista di Geopolitica\"), importante pubblicazione da lui fondata che ebbe ampio rilievo nella Germania del suo tempo. Inoltre, fond\u00f2 un'associazione per la tutela delle minoranze tedesche all'estero, la \"Verein f\u00fcr das Deutschtum im Ausland\". Tra il 1923 ed il 1925 organizz\u00f2 i lavori per la fondazione della Accademia tedesca. Nel corso degli anni venti Haushofer incontr\u00f2 numerose personalit\u00e0 della cultura, del mondo militare e della politica, tra cui Oswald Spengler, Erich Ludendorff, Alfred von Tirpitz, Adolf Hitler, Konrad Adenauer, Stefan Zweig e Richard Nikolaus di Coudenhove-Kalergi.\nNel 1930 Haushofer divenne membro della \"American Geographical Society\", e negli anni seguenti tenne conferenze in diversi paesi europei, tra cui l'Italia. Il 10 marzo 1933 una squadra nazista perquis\u00ec casa sua in cerca di armi, ma l'intervento personale di Hess mise al sicuro lui ed i suoi figli, che avevano nel frattempo intrapreso la carriera universitaria. Dal 1934 al 1937 Haushofer fu presidente della Accademia Tedesca. Anche nel corso degli anni trenta egli s'incontr\u00f2 con diversi personaggi celebri: Subhas Chandra Bose, Hans Kohn, Gyula G\u00f6mb\u00f6s de J\u00e1kfa, Pio XI e Wilhelm Canaris.\nLa seconda guerra mondiale.\nHaushofer non vide di buon occhio la nuova guerra mondiale, in particolare l'invasione dell'Unione Sovietica. Inoltre, quando nel 1941 Rudolf Hess s'invol\u00f2 per il Regno Unito, rimase privo di protettori altolocati e la moglie rischi\u00f2 di venire perseguitata dalle Leggi di Norimberga, essendo di origine parzialmente ebraica. In seguito al fallito attentato a Hitler del 20 luglio 1944, suo figlio Albrecht, diplomatico di carriera e membro della congiura, fu arrestato nel dicembre 1944 e internato in una prigione di Moabit, a Berlino; l'intera famiglia fin\u00ec nel mirino della \"Gestapo\". Haushofer venne deportato a Dachau. Albrecht non vide la fine della guerra, poich\u00e9 fu giustiziato dalle SS il 23 aprile, pochi giorni prima che l'Armata Rossa irrompesse nelle strade della capitale.\nTerminato il conflitto, Karl Haushofer fu interrogato dagli ufficiali statunitensi, tra cui il professore Edmund A. Walsh, per determinare se bisognasse processarlo a Norimberga per crimini di guerra; nonostante Walsh l'avesse scagionato dalle accuse, il 21 novembre 1945 un decreto delle autorit\u00e0 d'occupazione statunitensi gli revoc\u00f2 il titolo di professore onorario ed il diritto alla pensione. Disperati e ridotti alla miseria, la notte tra il 12 e il 13 marzo 1946, Martha e Karl Haushofer si suicidarono ingerendo dell'arsenico.\nAlbrecht Haushofer.\nIl figlio Albrecht Haushofer (1903-1945) fu anch'egli studioso di geopolitica, poeta e drammaturgo e prese parte alla resistenza tedesca. Il 20 luglio 1944 fu accusato di aver partecipato al fallito attentato contro Hitler. Arrestato, fu assassinato dai nazisti nella prigione nel distretto di Moabit, a Berlino.\nFurono pubblicati postumi i \"Moabiter Sonette\", chiamati cos\u00ec per il nome del carcere berlinese in cui Haushofer li scrisse. Postuma usc\u00ec anche la commedia \"Chinesische Legende\" (Leggenda cinese, 1939).\nCompose anche alcuni drammi ambientati nella Roma classica: \"Scipio\" (1934), \"Sylla\" (1938) e \"Augustus\" (1939).\nIl pensiero geo-politico.\nIl pensiero di Haushofer negli anni '20 si forma attraverso l'opera del generale del Regno Unito e geo-politologo Halford Mackinder, che considerava la politica internazionale come un conflitto permanente tra le potenze continentali e quelle marittime.\nPer Haushofer le potenze marittime (la Francia, il Regno Unito e gli Stati Uniti d'America) avevano costruito una sorta di \u201canello\u201d per soffocare le potenze continentali; l'unica potenza che si era allontanata dal sistema era il Giappone che cercava di rafforzare la propria posizione sia come potenza marittima nel Pacifico, che come potenza continentale estendendo il suo controllo sul territorio cinese.\nL'unico modo per liberarsi da quest'anello \u00e8 la creazione di \u201cun'alleanza di difesa dalla pressione\u201d da parte di Turchia, Russia, Afghanistan e India (la Germania non ne faceva parte perch\u00e9 non pi\u00f9 soggetto della storia).\nLe potenze marittime si ergono come custodi dello status quo e non permettono l'emancipazione dei popoli, non solo attraverso il colonialismo inglese e francese, ma anche tramite l'ideologia wilsoniana che, nonostante parlasse di emancipazione dei popoli, in realt\u00e0 comprometteva seriamente \u201cil diritto classico dei popoli\u201d, come affermava il giurista Carl Schmitt.\nNonostante la maggior attenzione verso le potenze continentali abbia favorito la nascita di una simpatia dell'autore verso la situazione cinese, molto simile al caso tedesco, lo stesso autore appogger\u00e0 il Giappone dopo che il Paese dal 1931 incomincer\u00e0 un'offensiva vera e propria all'interno del territorio cinese.\nIl Giappone sembrava, infatti, essere garante di una maggiore stabilit\u00e0 nella regione orientale che era scossa dalla diffusione da una parte delle teorie pan-asiatiche, che si fondano su uno spirito di coesione tra tutti i popoli asiatici, e dall'altra di quelle pan-pacifiche, che seguono l'ideale di un'unione dei popoli che si affacciano sull'Oceano Pacifico.\nSecondo Haushofer lo scontro tra le due teorie derivava dalla scelta statunitense di utilizzare l'idea pan-pacifica per arginare la possibile crescita della potenza sovietica e di quella cinese, mentre l'autore era pi\u00f9 incline a sostenere la visione panasiatica."}
{"id": "589741", "revid": "2028943", "url": "https://it.wikipedia.org/wiki?curid=589741", "title": "Alaskan malamute", "text": "L'Alaskan Malamute \u00e8 un cane di taglia grande di tipo spitz. \u00c8 un cane molto robusto, che viene ancora oggi usato per Il traino pesante, funzione originale di questa razza; in pi\u00f9, venne utilizzato anche per la caccia alla foca e all'orso polare; in alcune zone artiche viene, ad oggi, impiegato anche nella caccia al cinghiale insieme ad altre razze similari tra cui il Laika siberiano e altre. \nSono erroneamente scambiati con i Siberian Husky ma le due razze sono molto differenti in dimensione, struttura e personalit\u00e0.\nGli Alaskan Malamute sono una razza potente, molto vivace e dotata di grande coraggio, dal comportamento austero e leali al loro padrone, se educati nel giusto modo. Come tutte le razze di una certa mole, \u00e8 sconsigliata a chi non ha esperienza con i cani, in pi\u00f9, il malamute, \u00e8 una razza psicologicamente complessa da gestire e le sue origini da grande lavoratore nel traino pesante e nella caccia, non ne favoriscono la gestione. \nStoria.\nIn passato l'Alaskan Malamute veniva usato come cane da traino pesante sulla neve e ancora oggi si usa per questo. Inoltre, venne e viene usato anche per la caccia all\u2019orso polare, essendo questa razza, dotata di una corporatura molto robusta e di grande coraggio. La sua funzione principale era quella di trasportare carichi molto pesanti durante le migrazioni delle trib\u00f9 dei Mahlemut; il loro lavoro era decisamente reso pi\u00f9 complesso dalla neve alta. Sicuramente venne temprato dal clima rigido che \u00e8 presente nell'ambiente in cui vive. Probabilmente il nome della razza deriva dal nome di una popolazione eschimese: i Malhemute. Gli Alaskan sono dei cani che godono di un fascino eccezionale per l'aspetto che somiglia totalmente al lupo. Sono molto resistenti e per questo vengono usati anche per la soma su lunghezze variabili. Non sono indicati per il traino veloce (funzione originaria del l\u2019husky) e tanto meno gare di velocit\u00e0 o agility, anche se purtroppo alcuni li usano anche per queste attivit\u00e0, che, tuttavia, non rispecchiano l\u2019origine e la funzione di questa razza. Si differenziano dal suo cugino husky, poich\u00e9 si tratta di un cane che, nonostante la sua taglia, che pu\u00f2 arrivare anche fino ben oltre i 40kg, \u00e8 in grado di trainare grandi pesi per lunghi tratti. Ci\u00f2 che accomuna i cani artici, tuttavia, \u00e8 la capacit\u00e0 di lavorare in condizioni non favorevoli, ossia, con neve e temperature anche sotto i -30\u00ba. Quando in Alaska arrivarono i pionieri la razza si degrad\u00f2 notevolmente per gli incroci con cani di altre razze, ma nel 1926 la loro purezza venne salvaguardata dagli Stati Uniti.\nCaratteristiche.\nCondizioni di vita cos\u00ec estreme hanno sottoposto l'Alaskan Malamute a una dura selezione naturale, alla quale sono sopravvissuti solo i soggetti pi\u00f9 forti e temprati. Il duro lavoro trainando la slitta, spesso in condizioni a dir poco proibitive per altre razze, lo ha forgiato fisicamente e caratterialmente. Tutto ci\u00f2 ci ha consentito di ereditare una razza con un patrimonio genetico solido e intatto, con soggetti resistenti, equilibrati psichicamente e dotati morfologicamente.\nL'Alaskan Malamute \u00e8 un cane gerarchico, abituato a lavorare in muta con ruoli ben definiti. Accetta la convivenza con altri cani dopo aver stabilito la gerarchia, cosa che pu\u00f2 avvenire anche in modo cruento con soggetti dominanti. Tra le peculiarit\u00e0 pi\u00f9 sorprendenti c'\u00e8 la straordinaria resistenza al traino rispetto ad altre razze. L'intelligenza e l'istinto fuori dal comune, associati all'eccezionale senso dell'orientamento insito nel suo DNA, gli consentono di decidere per il meglio in qualunque situazione.\nCi\u00f2 che invece affascina di pi\u00f9 dell'Alaskan Malamute \u00e8 senza dubbio il suo movimento con portamento fiero. La grande potenza che esprime, con la spinta del posteriore e l'allungo dell'anteriore, associata all'andatura ritmica e sciolta, gli consente di economizzare energie e nel contempo coprire molto terreno.\nCarattere.\nCome cane nordico l'Alaskan Malamute \u00e8 all'ultimo grado di evoluzione psicosomatica del lupo. In lui spicca quindi un massimo grado di socializzazione (branco) e un alto grado di curiosit\u00e0. Il Malamute non \u00e8 un cane territoriale quindi di base non \u00e8 adatto alla guardia anche se, sfruttando stazza e aspetto, pu\u00f2 risultare comunque valido. Come tutti i cani necessita di una buona educazione e una mala gestione pu\u00f2 portare, ovviamente, risultati negativi. Pur non nutrendo affetto esclusivo, riconosce il suo leader, in genere il proprietario, per il quale ha una certa propensione.\nL'Alaskan Malamute \u00e8 un cane molto leale, pronto al gioco se invitato. Un compagno ideale per escursioni tra la natura siano esse podistiche, ciclistiche o in slitta. Con la maturit\u00e0 i maschi tendono a diventare pi\u00f9 dignitosi, mentre le femmine restano pi\u00f9 espansive.\nLa convivenza con un cane in genere e un Alaskan Malamute in particolare \u00e8 un confronto tra intelligenze il cui risultato \u00e8 meno scontato di quello che si pu\u00f2 pensare. Difficilmente far\u00e0 cose perch\u00e9 costretto, vorr\u00e0 essere convinto e per convincerlo non serve farsi temere, ma \u00e8 necessario conquistarsi il suo rispetto e la sua fiducia.\nMantenimento e cura.\nIl cane con l'uomo instaura un rapporto diverso che con i suoi simili, pertanto non c'\u00e8 il rischio che il Malamute possa avere nei nostri confronti atteggiamenti da soggetto alfa. Occorre peraltro evitare di scivolare nell'antropomorfismo attribuendo al cane sentimenti e caratteri dell'uomo. Pi\u00f9 che in altre razze \u00e8 necessario essere coerenti e pazienti, educandolo con dolcezza e fermezza.\nEssendo un cane frugale, ha poche necessit\u00e0: un paio di spazzolate contropelo a settimana (quando \u00e8 in muta anche tutti i giorni), una pulizia settimanale dei padiglioni auricolari esterni, una dieta equilibrata con una razione quotidiana di mangime di ottima qualit\u00e0, alla quale aggiungere uno o due cucchiai d'olio; per la cura del pelo sono necessari almeno due/tre bagni annuali e se non si \u00e8 adeguatamente attrezzati con vasca, detergente specifico e soffiatore rivolgersi a una toelettatura, in quanto il sottopelo dell'Alaskan Malamute \u00e8 difficile da bagnare, ma ancor pi\u00f9 da asciugare compiutamente; infine un controllo veterinario semestrale per feci e urina e il richiamo annuale delle vaccinazioni."}
{"id": "589743", "revid": "181699", "url": "https://it.wikipedia.org/wiki?curid=589743", "title": "Kr\u00e1\u013eova ho\u013ea", "text": "Kr\u00e1\u013eova ho\u013ea (1.946\u00a0m) \u00e8 la pi\u00f9 alta montagna della parte orientale dei Bassi Tatra (nei Carpazi), catena montuosa della Slovacchia centrale. Dalla montagna nascono quattro fiumi: \u010cierny V\u00e1h, Hnilec, Horn\u00e1d e Hron. La cima, facilmente raggiungibile con sentieri e una strada asfaltata da \u0160umiac, offre una vista panoramica di Spi\u0161, degli Alti Tatra, di Liptov e della valle dell'alto Hron. Sulla sommit\u00e0 del monte c'\u00e8 una stazione meteorologica e un'antenna televisiva, installata nel 1960.\nKr\u00e1\u013eova ho\u013ea \u00e8 spesso ritratta nella tradizione slovacca e nella letteratura Romantica come un rifugio sicuro per eroi e fuorilegge. Essendo metafora della casa nelle ballate popolati, la montagna \u00e8 diventata uno dei simboli non ufficiali della Slovacchia insieme alla cima Kriv\u00e1\u0148."}
{"id": "589746", "revid": "486946", "url": "https://it.wikipedia.org/wiki?curid=589746", "title": "Berger Picard", "text": ""}
{"id": "589748", "revid": "633110", "url": "https://it.wikipedia.org/wiki?curid=589748", "title": ".45 ACP", "text": "La .45 ACP (\"Automatic Colt Pistol\") \u00e8 un tipo di munizione per pistola sviluppata e prodotta negli USA.\nVenne ideato insieme con la pistola semiautomatica Colt modello 1905, a seguito di una richiesta specifica dell'esercito statunitense.\nDettagli tecnici.\nLa cartuccia ha un bossolo in ottone di tipo rimless, con innesco large pistol di tipo Berdan o Boxer. Nella configurazione standard monta una palla FMJ (Full Metal Jacket) da 230 grani, ma possono essere utilizzate palle di diverso profilo e peso, sia in piombo che blindate.\nLa cartuccia .45 ACP \u00e8 dotata di un rinculo relativamente contenuto; caratteristica che ne fanno uno dei calibri pi\u00f9 apprezzati nella difesa personale, soprattutto negli Stati Uniti.\nI lati negativi risiedono nella scarsa forza di penetrazione e nella gittata modesta, se paragonato ad esempio al 9mm x 19 Parabellum.\nStoria.\nUn'apposita commissione (Thompson-La Garde) si occup\u00f2 di valutare il calibro migliore per sostituire il .38 Colt, caratterizzato da uno scarso potere di arresto (\"stopping power\"). La commissione decise, dopo alcune prove non esenti da errori, di adottare per l'U.S. Army la cartuccia .45 ACP prodotta dalla Winchester Repeating co. e dalla Colt mfg co., insieme alla pistola che l'ha resa celebre, la Colt 1911.\n\u00c8 rimasta in dotazione all'esercito statunitense per oltre 80 anni, per poi essere sostituita dal calibro 9 mm Parabellum nel 1985. Sebbene non sia pi\u00f9 la munizione d'ordinanza adottata dall'esercito statunitense, il .45 ACP continua a far parte della dotazione di reparti speciali quali la Delta Force, i Navy SEALs ed anche la SWAT. Sul mercato civile il .45 ACP \u00e8 ancora apprezzato dagli statunitensi, ed \u00e8 per questo motivo una delle munizioni pi\u00f9 diffuse e di pi\u00f9 facile reperibilit\u00e0, anche dal punto di vista della attrezzatura e componentistica per la ricarica. Infine \u00e8 da molti considerata la cartuccia prediletta per difesa personale, in particolare nella configurazione JHP (\"Jacketed Hollow Point\", blindata a punta cava).\nIn Italia non \u00e8 stata permessa la vendita del .45 ACP fino al 1996, perch\u00e9 considerato munizionamento di arma da guerra, portando allo sviluppo, specifico per il mercato italiano, della cartuccia .45 HP, molto simile (21\u00a0mm \u00e8 la lunghezza del bossolo dell'HP contro i 22\u00a0mm di quello dell'ACP, il diametro \u00e8 identico 11,43 mm)."}
{"id": "589751", "revid": "6340", "url": "https://it.wikipedia.org/wiki?curid=589751", "title": "Ichigo 100%", "text": ""}
{"id": "589752", "revid": "88740", "url": "https://it.wikipedia.org/wiki?curid=589752", "title": "Jeju", "text": ""}
{"id": "589753", "revid": "72396", "url": "https://it.wikipedia.org/wiki?curid=589753", "title": "Lonza di maiale", "text": "Con il termine lonza di maiale si intendono due parti diverse del maiale: "}
{"id": "589754", "revid": "1372005", "url": "https://it.wikipedia.org/wiki?curid=589754", "title": "Torre del Girone", "text": "La Torre del Girone, per il fossato che la circondava, o del Tormento perch\u00e9 adibita in seguito a prigione, \u00e8 una torre medioevale situata in piazza delle Erbe a Vicenza, nel lato posteriore della Basilica Palladiana, a cui la torre \u00e8 collegata dall'Arco degli Zavatteri.\nStoria.\nVenne costruita dalla famiglia Carnaroli nel XII secolo. Nel secolo successivo fu acquistata dal Comune di Vicenza che la destin\u00f2 a prigione e a conservatoria degli archivi civici e del Registro. Nel 1509 fu incendiata da alcuni malfattori che volevano distruggere le prove a loro carico. In quest'occasione bruciarono anche gli archivi. Dalla met\u00e0 del Seicento alla seconda met\u00e0 dell'Ottocento la torre fu adibita a carcere il quale venne poi trasferito a San Biagio."}
{"id": "589755", "revid": "287204", "url": "https://it.wikipedia.org/wiki?curid=589755", "title": "Kralova hola", "text": ""}
{"id": "589758", "revid": "4711", "url": "https://it.wikipedia.org/wiki?curid=589758", "title": "Guillermo Gonzalo Suarez Giacomazzi", "text": ""}
{"id": "589759", "revid": "1655157", "url": "https://it.wikipedia.org/wiki?curid=589759", "title": "Giornale radio", "text": ""}
{"id": "589764", "revid": "767487", "url": "https://it.wikipedia.org/wiki?curid=589764", "title": "Sgrinfia", "text": "Jack Sgrinfia (in inglese \"Scuttle\") \u00e8 un personaggio immaginario dei fumetti Disney, \"spalla\" di Pietro Gambadilegno nelle sue bravate, soprattutto nei fumetti europei e d'oltreoceano.\nIl lungo muso di donnola, coperto di una barbetta ispida che gli nasconde la bocca, e soprattutto la sua subordinazione a Gambadilegno, lo hanno sempre relegato a un ruolo di comprimario. A volte ha come partner Ciccia. Appare fin dagli anni '50 come generico (spesso anonimo) furfantello: la sua prima apparizione risale infatti alla storia \"Paperino e i ladri di bestiame\" (\"Donald Duck Captures The Range Rustlers\") di Paul Murry, del luglio 1951 (in Italia apparsa nel 1957). In alcune storie \u00e8 chiamato \"Sgraffigna\"."}
{"id": "589765", "revid": "767487", "url": "https://it.wikipedia.org/wiki?curid=589765", "title": "Gran bollito", "text": "Gran bollito \u00e8 un film del 1977 diretto da Mauro Bolognini, con protagonista Shelley Winters. \u00c8 liberamente ispirato alle vicende di Leonarda Cianciulli, la cosiddetta \"saponificatrice di Correggio\", che tra il 1939 e il 1940 uccise, fece a pezzi e mise a bollire tre donne.\nTrama.\nLea, donna del sud, emigra per raggiungere il marito Rosario in una citt\u00e0 del nord per gestire un botteghino del Lotto. Appena arrivata, mostra subito avversione verso la nuova casa scelta dal marito, che di l\u00ec a poco resta vittima di una paralisi. Lea ha un unico figlio, Michele, che accudisce in modo morboso.\nConfidandosi con Berta Maner, una delle sue clienti al botteghino del Lotto, Lea le racconta che \u00e8 convinta di averlo sottratto alla morte patteggiando con essa. Quando Michele si fidanza con Sandra, una maestra di ginnastica artistica, Lea, per non rinunciare a lui, commette ogni genere di nefandezze: dapprima opera un maleficio cosicch\u00e9 il padre di Sandra muore improvvisamente; poi cerca con uno stratagemma spiccio di imporre sessualmente al figlio Tina, la domestica sordomuta, che egli respinge con fermezza.\nNon ottenendo alcun risultato, Lea allestisce in cucina un locale con apposito tavolo in marmo bianco, reclinato per far fluire il sangue delle vittime smembrate in appositi contenitori, e d\u00e0 sfogo alla propria indole omicida con nuovi sacrifici alla morte: sopprime tre delle sue nuove amiche. La prima vittima \u00e8 proprio la focosa Berta Maner, che alla vigilia della partenza per l'America, viene uccisa da Lea; la trasforma cos\u00ec in biscotti e sapone che vende poi alle sue amiche. Stessa sorte tocca alla dolce Lisa, ossessionata da un delirio religioso: pur avendo aiutato Rosario e Michele quando erano soli, prima che Lea raggiungesse la sua famiglia al nord Lea non la risparmia: di lei si affretta poi ad incassare tutto il denaro di alcuni titoli, insospettendo il direttore della banca.\nPer deviare i sospetti, orchestra un finto furto a casa di Palma per gettare la colpa sull'ormai \"saponificata\" Stella, con cui divideva l'appartamento. Due vicine di casa, alle quali Lea aveva regalato una saponetta, incuriosite dalla sua produzione di sapone iniziano a spiarla. Non riuscendo a scoprire niente, vanno da Maria, sorella del curato del quartiere, don Onorio, per parlare dell'operato di Lea, ma la perpetua, ritenendo Lea una donna integerrima, le scaccia. Tuttavia sar\u00e0 proprio Maria a scoprire per prima gli orrori di Lea.\nIn una saponetta datale da Lea, Maria ritrova l'anello che fu di Berta: Maria ha cos\u00ec un infarto, e don Onorio, ignaro, si affretta a chiamare proprio Lea per portarle conforto. Ormai stremata, Maria dal suo letto le chiede conferma dei suoi sospetti e Lea confessa, provocando cos\u00ec a Maria una nuova crisi cardiaca che la stronca, senza poter avvertire suo fratello delle atrocit\u00e0 commesse da Lea.\nArriva in paese un nuovo maresciallo, che inizia a svolgere indagini sulla scomparsa di Berta e che chiama Lea in commissariato per un interrogatorio. Viene interrogato anche il direttore della banca, che riconosce di nascosto Lea come la donna che si era presentata allo sportello come Lisa Carpi per riscuotere i titoli di cui era entrata in possesso. Al figlio Michele arriva la chiamata per il servizio militare e Lea ne resta sconvolta. Inoltre Palma ritrova sul pavimento della casa di Lea gli occhiali di Stella, non ricordandone per\u00f2 la propriet\u00e0. Michele inoltre accompagna la fidanzata Sandra in casa di sua madre, essendo lui prossimo a partire per il fronte. \u00c8 cos\u00ec che Lea in preda al suo folle delirio, avendo visto partire l'amato e unico figlio, per farlo ritornare, programma un nuovo sacrificio. Dapprima Tina, la servetta sordomuta e poi l'odiata Sandra.\nMa Tina, seppur inconsapevole complice di cotanti orrori, si ribella e cerca di difendere Sandra. Cos\u00ec Lea immobilizza Tina e affronta Sandra con un'accetta; la ragazza ha la forza di dire che \u00e8 incinta di Michele. Questo gesto salva la vita di Sandra, che nell'apprendere che un'altra donna ha avuto ragione di lei nei confronti di suo figlio, facendo fallire tutti i suoi tentativi magici e non, Lea ha un attimo di stordimento. La donna lascia cadere l'accetta e viene quindi portata in carcere.\nProduzione.\nMauro Bolognini aveva progettato di dirigere un film sulla Cianciulli gi\u00e0 quindici anni prima, con Anna Magnani nel ruolo della protagonista. Pi\u00f9 tardi, si pens\u00f2 a Sophia Loren per la parte. Il film cambi\u00f2 numerosi titoli durante la lavorazione, tra cui \"Black Journal\", \"La cuoca del diavolo\" e \"La signora degli orrori\": erano stati considerati anche \"Sapone di donna\", \"Donne all'interno\" e \"La saponificatrice\".\nIl personaggio della ragazza del figlio della saponificatrice era interpretato originariamente da Ornella Muti, poi sostituita nel giugno 1977 da Laura Antonelli.\nColonna sonora.\nLe musiche e le canzoni del film sono composte da Enzo Jannacci. Il brano nei titoli \u00e8 \"Vita Vita\", interpretato da Mina ed \u00e8 contenuto anche nell'album \"Mina quasi Jannacci\".\nAccoglienza.\nIl film incass\u00f2 480 milioni di lire al botteghino italiano, a fronte di 1,9 miliardi di budget, considerato all'epoca \u00abun coraggioso sforzo produttivo nel panorama critico del cinema italiano\u00bb."}
{"id": "589766", "revid": "181699", "url": "https://it.wikipedia.org/wiki?curid=589766", "title": "Chopok", "text": "Chopok (2.024\u00a0m) \u00e8 la seconda cima in ordine di altezza dei Bassi Tatra (nei Carpazi), catena montuosa della Slovacchia centrale. Il monte \u00e8 raggiungibile facilmente con una seggiovia e sulla cima \u00e8 presente uno chalet, chiamato \"Kamenn\u00e1 chata\".\nLa cima offre una vista panoramica degli Alti Tatra, di Liptov e della valle del fiume Hron. Le pareti nord e sud sono tra le pi\u00f9 gettonate mete sciistiche della Slovacchia, con le stazioni sciistiche di Jasn\u00e1 a nord e Srdie\u010dko e T\u00e1le a sud."}
{"id": "589770", "revid": "767487", "url": "https://it.wikipedia.org/wiki?curid=589770", "title": "Coryphodon", "text": "Il corifodonte (\"Coryphodon testis\") era un grande mammifero primitivo vissuto nel Paleocene e nell'Eocene in Nordamerica ed Europa.\nDescrizione.\nIl corpo voluminoso di questo animale ricordava quello di un ippopotamo, e come questo probabilmente anche il corifodonte viveva presso i corsi d'acqua. Le zampe erano molto robuste, dotate di zoccoli, e sostenevano la grande mole del corpo allungato. La coda, contrariamente a molte altre forme di animali simili (pantodonti) era molto corta, mentre il grande cranio era armato di formidabili canini, utilizzati forse nel display intraspecifico o nelle rare occasioni in cui il corifodonte veniva attaccato dai carnivori. La mole di questo animale, tuttavia, probabilmente bastava a scongiurare gli attacchi dei predatori, dal momento che il corifodonte raggiungeva i tre metri di lunghezza.\nIl cervello di questo animale era notevolmente piccolo in rapporto alla massa corporea, e si ritiene che il corifodonte fosse stato uno dei mammiferi meno intelligenti mai vissuti. Nonostante ci\u00f2, questo animale \u00e8 vissuto per un periodo di tempo abbastanza lungo ed \u00e8 stato ritrovato in ben due continenti (Nordamerica ed Europa), senza contare che forme simili sono note in Asia (ad esempio il gigantesco \"Hypercoryphodon\"), a testimonianza del successo evolutivo dei corifodonti. I resti di \"Coryphodon\" sono stati rinvenuti anche nei Gessi di Montmartre, che furono studiati da Georges Cuvier all'inizio dell' '800."}
{"id": "589772", "revid": "1573940", "url": "https://it.wikipedia.org/wiki?curid=589772", "title": "Chiesa di San Carlo al Corso (Noto)", "text": "La chiesa di San Carlo al Corso, dedicata a San Carlo Borromeo, \u00e8 la chiesa della antica residenza dei Gesuiti di Noto.\nEdificata a partire dal 1730 probabilmente su progetto di Rosario Gagliardi, la chiesa \u00e8 a pianta longitudinale, con tre navate coperte da una volta a botte e scandite da semicolonne. La concavit\u00e0 dell'abside \u00e8 richiamata, nei pressi del portale, da un corrispondente atrio curvilineo.\nLa facciata, a tre livelli, \u00e8 caratterizzata dall'uso di colonne libere e dal caratteristico andamento mistilineo-convesso. Il materiale da costruzione \u00e8 la dorata calcarenite locale.\nLa campana e l'altar maggiore provengono dalla chiesa dei Gesuiti della Noto Antica, distrutta nel terribile terremoto del Val di Noto del 1693."}
{"id": "589773", "revid": "599013", "url": "https://it.wikipedia.org/wiki?curid=589773", "title": "Stramilano", "text": ""}
{"id": "589775", "revid": "181699", "url": "https://it.wikipedia.org/wiki?curid=589775", "title": "\u010eumbier", "text": "\u010eumbier (2.043\u00a0m) \u00e8 la pi\u00f9 alta montagna della catena montuosa dei Bassi Tatra (nei Carpazi), nella Slovacchia centrale. Nonostante i resti di miniere medievali (di ferro, oro e antimonio), il massiccio \u00e8 ora protetto, facendo parte del Parco Nazionale dei Bassi Tatra.\nLa cima facilmente accessibile offre una vista panoramica degli Alti Tatra, di Liptov e della valle del fiume Hron; sulla cima \u00e8 anche situato uno chalet chiamato \"Chata M. R. \u0160tef\u00e1nika\". \u010eumbier (come la vicina montagna di Chopok) pu\u00f2 essere raggiunta seguenti i sentieri sia da nord (dalla valle \"Dem\u00e4novsk\u00e1 dolina\"), sia da sud (dalle fermate degli autobus di Trango\u0161ka e Srdie\u010dko)."}
{"id": "589777", "revid": "767487", "url": "https://it.wikipedia.org/wiki?curid=589777", "title": "Sparkle in Grey", "text": "Sparkle in Grey \u00e8 un gruppo tra il post-rock e la musica elettronica, che vede la collaborazione di musicisti impegnati nell'uso di strumenti quali violino, chitarra, basso e batteria, con ampi contributi di origine digitale, il tutto unito all'uso di field-recording. I componenti degli Sparkle in Grey sono Matteo Uggeri, Alberto Carozzi, Cristiano Lupo e Francesco Brambilla/Franz Krostopovic.\nStoria del gruppo.\nI primi lavori pubblicati con l'intera line up sono \"A Quiet Place\", un disco composto da ritmiche minimali, melodie malinconiche, field-recording e campionamenti, registrato e mixato da Giuseppe Ielasi uscito per la label Disaster by Choice 2008, e \"Nefelodhis\", in collaborazione con il maestro dell'industrial italiano Maurizio Bianchi/M.B, pubblicato nel 2007 da Musica di un Certo Livello e Cold Current.\nL'attivit\u00e0 in studio ha prodotto anche l'LP in vinile in condivisione con la band inglese Tex La Homa dal titolo \"Whale Heart, Whale Heart\", basato essenzialmente sui suoni del violino e della chitarra acustica, su cui si intrecciano le ormai classiche sonorit\u00e0 elettroniche della band. Il disco \u00e8 pubblicato da Black Fading di Cristiano Santini (ex Disciplinatha), Grey Sparkle (l'etichetta del gruppo) e Musica di un Certo Livello.\nNel 2011 esce \"Mexico\", disco ancora pi\u00f9 eclettico dei precedenti e arricchito da una strumentazione pi\u00f9 variata, che comprende pianoforte, cornamusa, tromba, viola ed un uso pi\u00f9 massiccio della batteria. Tra le curiosit\u00e0 del disco la presenza di un campione vocale di Salvatore Borsellino, a testimoniare un impegno 'politico' e sociale pi\u00f9 insistito da parte del gruppo, e la cover dello storico pezzo di Laurie Anderson \"From the Air\".\nSegue poi nel 2013 \"Thursday Evening\", disco sui cui aggressivi umori si riflettono le vicende legate all'economia e la politica, soprattutto a livello Italiano, dove la situazione si fa sempre pi\u00f9 difficile per la democrazia. Nel disco, registrato da Andrea Serrapiglio (gi\u00e0 al mastering di \"Mexico\"), compaiono quindi tracce dai toni pi\u00f9 aggressivi, ma anche le classiche aperture melodiche che contraddistinguono il gruppo, in un caso affidate anche a un quartetto d'archi. Da segnalare le cover di brani di God Machine, Bourbonese Qualk e Empyrical Sleeping Consort ed il fatto che ad ogni copia del disco \u00e8 allegato un sassolino, il cui uso \u00e8 a discrezione dell'ascoltatore.\nNel 2014 pubblicano \"The Calendar\", in cui la presenza delle illustrazioni di Matteo Uggeri si fa pi\u00f9 rilevante. I disegni di animali, uniti ai testi scritti da Gaia Margutti, trasformano il lavoro in uno opera complessa che si dipana su pi\u00f9 piani. Nel libro-disco-calendario il formato di un bestiario medievale incontra i valori del vivere felicemente contemporaneo. Nelle sue dodici scene, dodici doppie pagine di un calendario perpetuo, gli animali insegnano come ripensare la vita sulla Terra e l'etologia diviene giocoso messaggio di persuasione.\nDa segnalare la cover di un brano di Jackson C. Frank.\nNel 2015 esce l'(anti)split album col gruppo americano dei Controlled Bleeding, intitolato \"Perversions of the Aging Savant\" sull'etichetta belga Off Records, di propriet\u00e0 dell'occasionale batterista dei Tuxedomoon, Alain Lefebvre. Alla fine dello stesso anno pubblicano, sulla propria etichetta Grey Sparkle, il live celebrativo della carriera ormai decennale \"Es Prohibido Cantar\".\n\ufead\ufe8d\ufea9\ufef3\ufeee \ufe87\ufeaf\ufea9\ufe8d\ufecd (\"Brahim Izdag\") \u00e8 il loro lavoro del 2016, in cui le influenze \"etniche\" gi\u00e0 presenti nei lavori precedenti si fanno pi\u00f9 insistite.\nContinuando incorporare elementi tipici della word music, gli Sparkle in Grey pubblicano nel 2018 singolo su 7\" \"Mevlanian Ears\", con un contributo alla voce, in lingua araba, della cantante egiziana Reem Soliman. Il lato B dello stesso singolo vede invece la partecipazione dell'altro gruppo italiano Le Forbici di Manit\u00f9.\nNello stesso anno pubblicano \"Milano\", disco dedicato alla citt\u00e0 di origine del gruppo, nel quale il bilanciamento delle molteplici influenze dei quattro musicisti (definiti dalla rivista Mucchio Selvaggio \"i paladini del non-genere\") pende verso jazz e cantautorato italiano. Nel disco infatti, pubblicato da stella*nera, ADN e Moving Records, compaiono le cover di \"Parlare col liquido\" di Enzo Jannacci e \"Luci a San Siro\" di Roberto Vecchioni. A queste si aggiungono numerosi pezzi inediti e altre due cover, dei gruppi inglesi degli And Also the Trees e Throbbing Gristle, a riconferma delle ferme radici wave e industrial di alcuni dei membri del gruppo, Uggeri in particolare, che ha recentemente lanciato un nuovo progetto a nome Barnacles, ancora pi\u00f9 vicino a quel tipo di sonorit\u00e0.\nCaratteristico del gruppo \u00e8 anche l'uso, per le copertine dei dischi e le immagini del gruppo, di disegni in luogo delle fotografie, dove i quattro componenti sono raffigurati come buffi omini dalle forme rotonde (Roundmen). Con questa iconografia \u00e8 stato realizzato anche il video animato del brano \"Goose Game\"."}
{"id": "589779", "revid": "287204", "url": "https://it.wikipedia.org/wiki?curid=589779", "title": "Dumbier", "text": ""}
{"id": "589785", "revid": "124123", "url": "https://it.wikipedia.org/wiki?curid=589785", "title": "\u00c6thelred dell'Anglia orientale", "text": "\u00c8 un personaggio di non accertata storicit\u00e0 che sarebbe vissuto durante l'VIII secolo e indicato dalle fonti medievali inglesi come sovrano dell'Anglia orientale e vassallo di Offa di Mercia.\nIl suo regno copre un periodo non meglio precisato compreso, a seconda delle fonti, tra il 758-760 e il 779-790. Fu padre di \u00c6thelberht che gli succedette probabilmente nel 779. \nLe uniche fonti storiche su Aethelred non sono coeve, ma successive alla conquista normanna dell'Inghilterra come le \"Gesta regum anglorum\" (\"Imprese dei sovrani inglesi\") di Guglielmo di Malmesbury dell'XI secolo e le agiografiche \"Vite di San \u00c6thelberht\" secondo le quali il sovrano e la sua regina (Leofruna?) avrebbero vissuto a Beodricesworth. \nNon \u00e8 stata rinvenuta alcuna monetazione con l'effigie di questo sovrano."}
{"id": "589789", "revid": "181699", "url": "https://it.wikipedia.org/wiki?curid=589789", "title": "Aethelred of East Anglia", "text": ""}
{"id": "589792", "revid": "339392", "url": "https://it.wikipedia.org/wiki?curid=589792", "title": "Aethelbert of East Anglia", "text": ""}
{"id": "589794", "revid": "767487", "url": "https://it.wikipedia.org/wiki?curid=589794", "title": "Dogma (film)", "text": "Dogma (o DOGMA) \u00e8 un film del 1999 scritto e diretto da Kevin Smith.\nConsiderato il pi\u00f9 ambizioso e fra i pi\u00f9 controversi di Smith, il film \u00e8 una chiara satira sulla Chiesa cattolica e sulla fede. All'epoca dell'uscita cinematografica, ha causato parecchie proteste da parte dei cattolici e dei protestanti.\nTrama.\nBartleby e Loki sono due angeli caduti condannati a rimanere per l'eternit\u00e0 nel Wisconsin, che loro considerano peggio dell'Inferno stesso. Bartleby \u00e8 un Osservatore, un angelo con il potere di conoscere i pi\u00f9 intimi segreti delle persone solo guardandole, e passa il suo tempo a osservare i mortali; il suo amico Loki, in passato Angelo della Morte con l'incarico di portare sulla Terra i castighi divini, si diverte invece a convincere tutti i religiosi che incontra che Dio non esiste. Bartleby e Loki sono stati cacciati perch\u00e9 Loki, a un certo punto, si \u00e8 rifiutato di portare ancora la collera di Dio; a spingerlo a ribellarsi \u00e8 stato proprio Bartleby, che l'ha convinto a licenziarsi durante una bevuta per celebrare una delle Piaghe d'Egitto.\nDurante una giornata qualunque, Bartleby e Loki ricevono per posta un ritaglio di giornale con una bella notizia: l'eccentrico cardinale Ignatius Glick, per promuovere la sua campagna \"Cattolicesimo WOW!\", ha deciso di celebrare il centenario della consacrazione di una chiesa nel New Jersey. Per l'occasione Glick conceder\u00e0 una speciale indulgenza plenaria: chiunque entrer\u00e0 nella chiesa nel giorno della cerimonia di riconsacrazione sar\u00e0 automaticamente redento da ogni suo peccato. Per Bartleby e Loki questo significa la possibilit\u00e0 di fare ritorno in Paradiso anche senza avere il perdono di Dio. I due non lo sanno, ma a dare loro la dritta \u00e8 stato un demone di nome Azrael.\nIl piano di Bartleby e Loki giunge alle orecchie delle Potenze Celesti: Metatron, un angelo il cui compito consiste nel fare da portavoce (letteralmente) di Dio, affida il compito di fermare i due a Bethany Sloane, una disillusa ragazza che lavora in una clinica per aborti e ha perso la fede in Dio dopo che un'infezione all'utero l'ha resa sterile, facendo naufragare il suo matrimonio. Metatron le spiega che se Bartleby e Loki riusciranno a tornare in Paradiso senza permesso divino smentiranno l'infallibilit\u00e0 di Dio, principio fondante dell'intera esistenza, e ci\u00f2 comporter\u00e0 l'annullamento dell'intero Creato. Nonostante la prospettiva apocalittica, Bethany rifiuta la missione; Metatron, per\u00f2, le promette che, se accetter\u00e0, potr\u00e0 contare sull'aiuto di due profeti e alla fine Bethany acconsente.\nLa sera successiva, Bethany viene aggredita dai sicari di Azrael, tre demoni adolescenti armati di mazze da hockey e rollerblade, ma viene salvata dai suddetti profeti, che si rivelano due spacciatori di cannabis, Jay e Zittino Bob. Bethany non \u00e8 molto convinta, ma si mette comunque in viaggio con loro per raggiungere il New Jersey; in seguito, allo strano gruppo si unir\u00e0 anche Rufus, il tredicesimo apostolo, che cade letteralmente dal cielo per aggregarsi al trio. Rufus sostiene di essere stato estromesso dalla Bibbia perch\u00e9 di colore e propone a Bethany di darle una mano a fermare gli angeli in cambio del suo aiuto per far s\u00ec che il suo nome venga ricordato nelle Sacre Scritture. Nel frattempo, Bartleby e Loki, su suggerimento del secondo che pensa che ci\u00f2 li aiuter\u00e0 a rientrare nelle buone grazie di Dio, durante il viaggio verso il New Jersey uccidono una coppia di turisti adulteri e freddano a colpi di pistola quasi tutti i membri del consiglio di amministrazione di una societ\u00e0, in quanto colpevoli di idolatria e vari altri peccati.\nIl gruppo di Bethany si ferma a una tavola calda per una pausa. Qui incontrano Serendipity, una Musa in crisi creativa costretta a reinventarsi come spogliarellista, e vengono attaccati da un altro dei sicari di Azrael, il Golgothiano, un demone interamente fatto di escrementi umani, che viene steso da Zittino Bob con un deodorante per ambienti. Successivamente, su un treno, i protagonisti s'imbattono proprio in Bartleby e Loki, senza tuttavia riconoscerli. Bethany, ubriaca fradicia, rivela a Bartleby la missione e l'angelo, per tutta risposta, cerca di ucciderla; Rufus e Zittino Bob risolvono la situazione scaraventando i due angeli fuori dal treno. Bartleby e Loki si rendono finalmente conto delle conseguenze del loro piano; Loki vorrebbe rinunciare, ma Bartleby, che al termine di una lunga riflessione \u00e8 giunto alla conclusione che Dio \u00e8 ingiusto verso gli angeli, \u00e8 pi\u00f9 risoluto che mai ad andare avanti.\nBethany, dopo tutte le peripezie vissute, comincia a domandarsi perch\u00e9 Dio abbia scelto proprio lei per questa missione e Rufus le rivela che lei \u00e8 l'ultima discendente in vita di Ges\u00f9 Cristo. Bethany entra in crisi, ma le appare nuovamente Metatron, che la conforta e la esorta a non arrendersi. Metatron, inoltre, informa il gruppo che Dio \u00e8 scomparso durante una delle \"passeggiatine sfiziose\" che ama concedersi ogni tanto sulla Terra e che non c'\u00e8 quindi modo di scoprire chi stia manovrando Bartleby e Loki n\u00e9 tantomeno di fermare i due. Jay, allora, in un raro lampo d'inventiva propone di chiedere al cardinale Glick di annullare la cerimonia di riconsacrazione della chiesa, ormai imminente. Il gruppo si reca perci\u00f2 da Glick, il quale, prevedibilmente, rifiuta; Jay e Zittino Bob si vendicano rubandogli una delle sue mazze da golf.\nIn un bar nelle vicinanze, Bethany e il resto del gruppo vengono presi in ostaggio da Azrael e dai suoi tre demoni in rollerblade. Azrael rivela loro di essere la mente dietro il piano di Bartleby e Loki: il suo obiettivo \u00e8 proprio quello di porre fine all'esistenza, il solo modo che ha per sfuggire alle pene dell'Inferno. Grazie all'intervento di Serendipity, il gruppo ribalta la situazione: Zittino Bob uccide Azrael con la mazza di Glick (che era stata benedetta dal cardinale perch\u00e9 gli fosse pi\u00f9 facile vincere a golf), mentre Rufus, Serendipity e Jay eliminano i tre demoni in rollerblade affogandoli in un lavandino pieno d'acqua santa (in realt\u00e0 normalissima acqua benedetta da Bethany dietro suggerimento di Serendipity).\nIl gruppo si reca alla chiesa, dove Bartleby e Loki hanno appena massacrato tutti i convenuti alla cerimonia. Ormai completamente folle, Bartleby uccide Loki, che \u00e8 diventato umano per aver perduto le ali e ha cercato inutilmente di farlo rinsavire. Bethany ha intanto un'intuizione su dove si trova Dio: ricorda infatti di aver sentito parlare durante una messa di un barbone che, a seguito di una brutale aggressione da parte dei tre demoni in rollerblade, si trova in stato vegetativo nell'ospedale accanto alla chiesa. Bethany e Zittino Bob si precipitano all'ospedale mentre Rufus, Serendipity e Jay cercano di tenere impegnato Bartleby. Questi per\u00f2 diventa umano a causa di un errore di Jay, che gli taglia accidentalmente le ali; ora a Bartleby, per tornare in Paradiso, basta entrare nella chiesa e morire subito dopo, cosa che da angelo non avrebbe potuto fare, dal momento che l'indulgenza \u00e8 concessa solo ai mortali. Bethany toglie intanto i supporti che mantengono il barbone in vita; l'intuizione si rivela giusta e Dio, finalmente liberato, ne lascia il corpo in un lampo di luce, ma Bethany rimane uccisa da un raggio luminoso che le trafigge il ventre.\nBartleby apre le porte della chiesa, ma dietro di esse compaiono Dio e Metatron. Alla vista di Dio, Bartleby si pente all'istante di tutto quello che ha fatto; il Creatore decide allora di perdonarlo e di riammetterlo in Paradiso e lo uccide facendogli udire la propria voce (il cui potere, come spiegato da Metatron a Bethany nelle scene iniziali, non pu\u00f2 essere sostenuto dagli esseri umani, anche se pare ci siano voluti ben cinque Adami prima che la cosa fosse chiara). Dio resuscita poi Bethany, curandola anche dalla sua sterilit\u00e0 e facendole il dono di una gravidanza. Al momento dei saluti, Bethany ne approfitta per fare a Dio la domanda per eccellenza, vale a dire \"Perch\u00e9 siamo qui?\", ottenendo come risposta un buffetto sul naso. Dio, Metatron, Rufus e Serendipity tornano quindi in Paradiso, lasciando Bethany, Jay e Zittino Bob a riflettere sulla straordinaria avventura appena vissuta.\nProduzione.\nLe riprese sono state effettuate nel New Jersey e in Pennsylvania.\nAvvertenza nei titoli di testa.\nPer ovviare alle varie proteste che si sono susseguite, Kevin Smith e la View Askew hanno introdotto nei titoli di testa del film un messaggio di avvertenza per mettere in guardia gli spettatori sul contenuto del film. Di seguito il testo completo:\nColonna sonora.\nLa colonna sonora di Dogma \u00e8 uscita in due versioni:\nUna versione contiene le canzoni utilizzate nel film. Tra gli artisti Alanis Morissette:\nL'altra versione della colonna sonora contiene il tema musicale di accompagnamento alle varie scene. Le musiche sono di Howard Shore e della London Philharmonic Orchestra:\nDistribuzione.\nIl film venne presentato fuori concorso al Festival di Cannes 1999.\n\"Dogma\" \u00e8 stato valutato dalla MPAA \u00abfilm ad alto contenuto di dialoghi riguardanti sesso, violenza, umorismo grezzo e alcuni contenuti di droga\u00bb. Questa classificazione \u00e8 dovuta al fatto che, come in molte pellicole di Smith, \u00e8 evidente il suo pesante uso del linguaggio volgare, riferendosi probabilmente al largo uso delle parole nello slang americano, facendo sentire per ben 106 volte la parola \"\"fuck\" e 38 volte la parola \"shit\"\" dai vari personaggi.\nEdizioni home video.\nNel 2003 un'edizione speciale distribuita dalla Eagle Pictures, composta da due DVD, \u00e8 stata pubblicata con numerosi contenuti extra:\nAccoglienza.\nCritica.\n\"Dogma\" \u00e8 il quarto film del regista indipendente Kevin Smith e sicuramente il pi\u00f9 controverso e discusso. La pellicola \u00e8 un chiaro esempio di satira sulla Chiesa cattolica e sulla fede protestante che fece scalpore all'epoca della post produzione e della pubblicit\u00e0 per sponsorizzarne l'uscita, suscitando polemiche da parte dei conservatori pi\u00f9 accaniti, a causa del messaggio, considerato anti-cristiano. I vari messaggi negativi riguardo al film, inviati a Kevin Smith, sono stati resi pubblici dal regista che li ha pubblicati sul suo sito. Alcuni momenti della pellicola sono stati considerati addirittura blasfemi, come ad esempio la scena che raffigura una statua del Cristo denominato \"Cristo Compagnone\" che fa l'occhiolino e che mostra il pollice in su.\nLe polemiche dei vari movimenti religiosi sono rivolte soprattutto alla Disney e alla Miramax, le originali aziende distributrici della pellicola. L'uscita di \"Dogma\" era prevista per novembre del 1998, ma poi venne posticipata di un anno, nella speranza che la controversia avesse fine. Questo ritardo non ferm\u00f2 le proteste e la Disney, infine, decise di vendere i diritti di distribuzione alla Lions Gate Films. Sul mercato americano \u00e8 stato ritenuto un fiasco e in Italia il film \u00e8 stato distribuito solamente nell'estate 2003 per \"scavalcare\" l'anno del Giubileo. Smith, dal canto suo, con questo film affronta vari argomenti \"scottanti\" tra i quali la Bibbia, i fumetti, i Vangeli apocrifi, la teologia e il femminismo.\nLa critica diede giudizi pi\u00f9 o meno positivi al film; nel sito \"Rotten Tomatoes\", che lo consider\u00f2 \"divertente, provocatorio e audace\" ricevette un voto pari al 67% di \"freschezza\", mentre su \"Metacritic\" \"Dogma\" ebbe una valutazione pari al 62%.\nIncassi.\nPer la realizzazione del film, che ricevette un incasso pari a 30 milioni di dollari venne speso un budget pari a 10 milioni di dollari.\nDurante il primo weekend dalla sua uscita, il film incass\u00f2 circa 8 milioni di dollari e mezzo, piazzandosi al terzo posto fra i film pi\u00f9 visti in quel breve periodo (i primi due sono \"Il collezionista di ossa\" e \"Pok\u00e9mon il film - Mewtwo colpisce ancora\").\nRiconoscimenti.\nIl film \u00e8 stato nominato per un Independent Spirit Award e per un Science Fiction and Fantasy Writers of America per la migliore sceneggiatura.\nCitazioni e riferimenti.\nIl film \u00e8 ricco di citazioni da altri film o serie TV dello stesso Smith, al quale il regista ha voluto rendere omaggio."}
{"id": "589795", "revid": "228587", "url": "https://it.wikipedia.org/wiki?curid=589795", "title": "Geremia (disambigua)", "text": ""}
{"id": "589798", "revid": "547992", "url": "https://it.wikipedia.org/wiki?curid=589798", "title": "Gigi Sammarchi", "text": "Biografia.\nDopo la laurea in Pedagogia ha intrapreso la carriera nel mondo dello spettacolo, dando vita con Andrea Roncato al duo Gigi e Andrea. Nel 1977 debutta in Rai con lo spettacolo legato alla Lotteria Italia \"Io e la Befana\", insieme a Raimondo Vianello e Sandra Mondaini, mentre nel 1980 fa parte del cast di \"C'era due volte\", per la regia di Enzo Trapani. L'anno successivo lavora nel programma condotto da Loretta Goggi, intitolato \"Hello Goggi\". Nel 1984 ottiene un buon successo su Canale 5 per tre anni consecutivi grazie a \"Premiatissima\", lo show con Johnny Dorelli e Ornella Muti, dove, con Andrea Roncato, forma lo sketch della mamma e il figlio.\nNel 1986 Gigi e Andrea entrano nel cast di \"Grand Hotel\", programma televisivo che vede la partecipazione di numerosi comici come Massimo Boldi, Massimo Ciavarro, Franco Franchi, Ciccio Ingrassia e Carmen Russo. Nel 1987 Gigi partecipa a \"Festival\", condotto da Pippo Baudo e Lorella Cuccarini.\nDal 1988 al 1990 \u00e8 co-protagonista della serie televisiva \"Don Tonino\", dove interpreta il commissario Sangiorgi. Qualche anno pi\u00f9 tardi, nel 1992, torna in televisione con Andrea Roncato per condurre il variet\u00e0 estivo \"Il TG delle vacanze\", per poi rallentare progressivamente le partecipazioni televisive fino al ritiro nel 1995.\nDopo vent'anni lontano dal cinema, nel 2008 ritorna a recitare nel film \"Benvenuti in amore\" di Michele Coppini. Dieci anni dopo prende parte come guest star a un episodio di \"L'ispettore Coliandro\", diretto dai Manetti Bros..\nVita privata.\nDopo un primo matrimonio nel 1976 con Patrizia Zecchi, nel 1995 si \u00e8 sposato in seconde nozze con Patrizia Guzzi, nota in Spagna negli anni novanta per aver fatto parte del gruppo Las Mamachicho."}
{"id": "589800", "revid": "37401", "url": "https://it.wikipedia.org/wiki?curid=589800", "title": "Isaia (profeta)", "text": "Egli \u00e8 uno dei cinque maggiori profeti biblici, al quale se ne attribuisce un libro: il cosiddetto libro di Isaia. Considerato insieme ad Elia uno dei profeti pi\u00f9 importanti di tutta la Bibbia, gli succederanno Geremia, Ezechiele e Daniele.\nIsaia non era un sacerdote ma un levita della Trib\u00f9 di Levi i quali erano consacrati al culto divino e per questo non ebbero possedimenti terrieri quando Israele si insedi\u00f2 nella terra promessa. Quindi (cap. 6) n\u00e9 lui n\u00e9 i suoi figli erano discendenti di Iesse cio\u00e8 della Trib\u00f9 di Giuda (cap. 11). Le sue profezie avevano dunque natura messianica (cap. 7).\nBiografia.\nMentre in altri profeti, come ad esempio Geremia o Osea, le vicende personali sono legate strettamente al messaggio che trasmettono e quindi vengono riportate nei rispettivi libri, in Isaia prevale l'aspetto pi\u00f9 visionario, politico e poetico dell'essere profeta.\nNel suo libro si accenna a due figli con nomi simbolici, e ad una moglie chiamata profetessa, non si sa bene se perch\u00e9 dotata dello stesso carisma del marito o solo perch\u00e9 sua moglie.\nFiglio di Amoz (da non confondere con il profeta Amos), Isaia nacque intorno al 765 a.C. Nel 740 a.C., anno della morte del re Ozia, ebbe nel Tempio di Gerusalemme una visione in cui il Signore lo inviava ad annunciare la rovina di Israele.\nVisse in un periodo di forti tensioni sociali e politiche durante le quali Israele era sotto la costante minaccia di un'invasione assira. Il peso politico datogli dal suo essere profeta lo rese un personaggio molto in vista nel suo tempo e la sua vicinanza alla corte di Gerusalemme lo fanno ritenere da alcuni appartenente ad una famiglia aristocratica. La sua attivit\u00e0 politica e profetica fu costantemente impegnata a denunciare il degrado morale portato dalla prosperit\u00e0 del paese. Egli tent\u00f2 di impedire ogni alleanza militare con altri paesi indicando come unica strada la fiducia in Dio.\nDi Isaia si perdono le tracce nel 700 a.C.: secondo una tradizione ebraica fu arrestato e condannato a morte sotto Manasse. Secondo i vangeli apocrifi venne segato in due, come accennato nel capitolo 11, 37 della Lettera agli Ebrei.\nOltre al profeta e all'uomo politico, Isaia pu\u00f2 essere considerato anche un poeta.\nIl nome Isaia, in ebraico \"Yeshay\u00e0hu\", significa \"Il Signore ha salvato\". Nel libro di Isaia si trovano molti passi che nella tradizione cristiana sono stati letti come riferimenti a Ges\u00f9 di Nazaret. Lo stesso Ges\u00f9, secondo quanto riportato nel Vangelo di Luca, sceglie un brano di Isaia per iniziare la sua predicazione.\nMolti hanno identificato l'Emmanuele del Capitolo 7 del Libro di Isaia come un appartenente alla sua famiglia, mentre il Capitolo 11 dice che l'Emmanuele \u00e8 di discendenza davidica. Poich\u00e9 il Capitolo 6 presenta la sua vocazione all'interno del tempio, e quindi egli era un sacerdote della trib\u00f9 di Levi, bisogna escludere l'ipotesi di partenza e prendere in considerazione il suo libro come l'origine del Messianismo nella accezione pi\u00f9 religiosa. Il testo biblico tradotto dalla lingua originale descrive il Messia come l'Emmanuele che sarebbe stato concepito dal grembo di una Vergine e come il virgulto che sarebbe germogliato dalla radice di Iesse, descrivendolo quindi come vero Dio e come vero Uomo, mentre nella traduzione fedele letterale il testo biblico riferisce di una donna (non una vergine) gi\u00e0 incinta (con un aggettivo) partorente (non un verbo al futuro) senza possibilit\u00e0 di interpretazione alternativa, come tutti i traduttori ebraici confermano, significa che una donna incinta sta partorendo e non una vergine concepir\u00e0 e partorir\u00e1, in sostanza negando la profezia costruita in periodi del cristianesimo successivi su un'errata traduzione: infatti in Isaia 7:14 \u00e8 utilizzata la parola ebraica \"Almah\" che significa soltanto 'donna giovane' o 'ragazza' e mai in nessuna accezione \u00e8 resa con 'vergine', inoltre poi \u00e8 utilizzata la parola ebraica \"Arah\" che \u00e8 un aggettivo, significa 'incinta' e non \u00e8 assolutamente un verbo al futuro, ed infine \"Ioledet\" che significa 'sta partorendo'; anche grazie ai rotoli rinvenuti a Qumran, in particolare il rotolo 1QIs, ritrovato a Qumran nella grotta 1Q che riprende alcune affermazioni del redattore dal quale la versione attribuita a Matteo evangelista avrebbe copiato la frase, si conferma la presenza dei termini ebraici che confutano l'errata traduzione, inoltre in alcune redazioni greche del nuovo testamento l'evangelista non avrebbe reso con 'partenos' ma pi\u00f9 propriamente con 'neanis' la traduzione di 'almah'.\nAnalisi storica.\nL'esegesi critica ha appurato che il profeta \u00e8 ipotetico ed \u00e8 un autore ignoto che avrebbe composto solamente i capitoli dall'1 a 39 e due discepoli, genericamente chiamati deutero-Isaia e trito-Isaia, che rispettivamente sarebbero stati gli estensori dei capitoli da 40 a 45 e da 46 a 56 compresi, sarebbero gli altri redattori. Peraltro, la tripartizione lasciava esclusi gli ultimi dieci capitoli del libro che complessivamente \u00e8 formato da 66 capitoli, e quindi comprenderebbero un quarto redattore.\nRimane invece invariata la durata dell'ipotetico ministero pubblico del profeta che attravers\u00f2 gli anni dal 739 circa al 686 a.C., durante il Regno di Giuda.\nCulto.\nIsaia \u00e8 venerato come santo dalla Chiesa cattolica e celebrato il 9 maggio con il titolo di martire.\nDall'islam, per il quale il nome \u00e8 Ashiy\u0101\u02be(), pur non essendo citato nel Corano, \u00e8 considerato un profeta, predecessore di Maometto."}
{"id": "589801", "revid": "1501558", "url": "https://it.wikipedia.org/wiki?curid=589801", "title": "Nazionale di calcio delle Comore", "text": "La nazionale di calcio delle Comore \u00e8 la rappresentativa calcistica dell'omonimo stato africano ed \u00e8 posta sotto il controllo della F\u00e9d\u00e9ration Comorienne de Football.\nLa nazionale comoriana inizi\u00f2 la propria attivit\u00e0 internazionale nel 1979, ma solo nel 2005 la locale federcalcio si affili\u00f2 alla FIFA. La prima manifestazione ufficiale a cui parteciparono le Comore furono le qualificazioni alla Coppa araba 2009, dalle quali la squadra fu eliminata al primo turno. Le Comore hanno giocato i primi incontri di qualificazione alla Coppa d'Africa e al campionato mondiale di calcio in vista delle edizioni del 2010 di entrambe le manifestazioni. La squadra ha partecipato a un'edizione della Coppa d'Africa, quella del 2021, dove \u00e8 stata eliminata agli ottavi di finale.\nNella classifica mondiale della FIFA, istituita nell'agosto 1993, il peggiore piazzamento delle Comore \u00e8 il 207\u00b0 posto del dicembre 2006, mentre il migliore piazzamento \u00e8 il 127\u00b0 posto dell'ottobre 2017. Al dicembre 2021 occupano la 132\u00aa posizione nel ranking mondiale FIFA.\nStoria.\nLa nazionale comoriana di calcio esord\u00ec ai Giochi delle isole dell'Oceano Indiano del 1979.\nNel 2005 la federcalcio comoriana si affili\u00f2 alla FIFA e nel 2006, dopo un lungo periodo di inattivit\u00e0, la nazionale ricomparve per disputare due partite valide per le eliminatorie della Coppa araba 2009. Furono questi i primi due incontri della nazionale (uno dei quali conclusosi con la vittoria per 4-1 in casa di ) riconosciuti dalla FIFA. Nel 2007 la squadra esord\u00ec nelle qualificazioni al campionato mondiale di calcio, venendo eliminata dal nel turno preliminare delle eliminatorie CAF di .\nNell'ottobre 2015, nel corso delle qualificazioni al , le Comore eliminarono il grazie alla regola dei gol fuori casa, dopo due pareggi, accedendo cos\u00ec al secondo turno. Da allora la squadra conobbe un lento miglioramento, che la condusse a sconfiggere , e nelle qualificazioni alla Coppa d'Africa.\nNel novembre 2019 la nazionale comoriana apr\u00ec le eliminatorie della Coppa d'Africa 2021 battendo per 1-0 in trasferta il : fu il primo successo esterno per le Comore in un torneo internazionale. La campagna di qualificazione si concluse positivamente per la nazionale comoriana, che, pareggiando per 0-0 in casa contro il Togo, ottenne l'accesso alla fase finale della competizione per la prima volta nella storia. Nella fase finale i celacanti, sconfitti per due volte nel girone, chiusero il raggruppamento al terzo posto grazie alla vittoria di misura contro il e, risultando una tra le migliori terze classificate, raggiunsero gli ottavi di finale; qui vennero eliminati perdendo per 2-1 contro i padroni di casa del , dopo aver giocato con il terzino al posto del portiere titolare e per 83 minuti in dieci uomini.\nRosa attuale.\nLista dei convocati per la Coppa d'Africa 2021. Presenze e reti aggiornate al 31 dicembre 2021."}
{"id": "589802", "revid": "287204", "url": "https://it.wikipedia.org/wiki?curid=589802", "title": "Gy\u00f6rgy Luk\u00e0cs", "text": ""}
{"id": "589810", "revid": "4619174", "url": "https://it.wikipedia.org/wiki?curid=589810", "title": "Sus domesticus hogzilla", "text": ""}
{"id": "589811", "revid": "287204", "url": "https://it.wikipedia.org/wiki?curid=589811", "title": "Etelberto II dell'Anglia orientale", "text": "Sarebbe salito sul trono nel 779 e fu poi detronizzato e fatto in circostanze poco chiare da Offa di Mercia; secondo la leggenda, recatosi alla corte di Offa per chiedere la mano di sua figlia Alfreda, venne ucciso in una congiura dalla regina Cynethryth. \nI sovrani di Mercia regnarono per oltre 30 anni sull'Anglia orientale. Aethelbert fu venerato come santo nell'Anglia orientale e divenne il protagonista di molte vite (scritte a partire dall'XI secolo). La cattedrale di Hereford \u00e8 dedicata a lui."}
{"id": "589816", "revid": "48706", "url": "https://it.wikipedia.org/wiki?curid=589816", "title": "Sgrinfa", "text": ""}
{"id": "589819", "revid": "1699816", "url": "https://it.wikipedia.org/wiki?curid=589819", "title": "Caff\u00e8 shakerato", "text": "Il caff\u00e8 shakerato \u00e8 una bevanda a base di caff\u00e8 preparata utilizzando caff\u00e8 espresso, liquore alla vaniglia e alcuni cubetti di ghiaccio.\nPreparazione della bevanda.\nIl caff\u00e8 shakerato si ottiene shakerando insieme alcuni cubetti di ghiaccio, liquore alla vaniglia o Baileys Irish Cream, 3 cucchiaini di zucchero e una o pi\u00f9 tazzine di caff\u00e8 espresso (a piacere), possibilmente a temperatura ambiente.\nRiferimenti nella cultura di massa.\nSi parla del caff\u00e8 shakerato in varie opere letterarie, tra i pi\u00f9 celebri i romanzi \"Zolle\" di Marco Drago, \"Sole nero\" di Gilles Leroy o \"Vita Prada. Personaggi, storie, retroscena d'un fenomeno di costume\" di Gian Luigi Parachini."}
{"id": "589827", "revid": "4506", "url": "https://it.wikipedia.org/wiki?curid=589827", "title": "Gancio il dritto", "text": ""}
{"id": "589829", "revid": "834", "url": "https://it.wikipedia.org/wiki?curid=589829", "title": "Santuario di San Paolo alla Rotonda", "text": ""}
{"id": "589830", "revid": "767487", "url": "https://it.wikipedia.org/wiki?curid=589830", "title": "Jay &amp; Silent Bob... Fermate Hollywood!", "text": "Jay &amp; Silent Bob... Fermate Hollywood! (\"Jay and Silent Bob Strike Back\") \u00e8 film del 2001 diretto da Kevin Smith.\nTrama.\nJay e Silent Bob, sgangherata coppia di simpatici quanto scoppiati spacciatori del New Jersey, amici per la pelle sin da bambini, scoprono che a Hollywood la casa di produzione Miramax si accinge a realizzare una trasposizione della serie a fumetti di \"Bluntman and Chronic\", la stessa creata da Holden McNeil e Banky Edwards, protagonisti della precedente pellicola di Smith \"In cerca di Amy\", i cui protagonisti sono a loro ispirati. Iratissimi non solo per non aver visto il becco di un quattrino in diritti d'immagine per la riduzione cinematografica, ma soprattutto per l'essere divenuti - seppur indirettamente - l'oggetto del dileggio di tutta la comunit\u00e0 d'internet per via del modo in cui i protagonisti della pellicola sono stati tratteggiati, decidono di partire alla volta di Los Angeles per tentare di fermare la pellicola e farla pagare ai produttori e ai due fumettisti autori della serie.\nEssendo per\u00f2 al verde intraprenderanno un tortuosissimo viaggio per gli Stati Uniti in autostop e, cos\u00ec facendo, si imbatteranno nei personaggi pi\u00f9 strani; durante il tragitto, tuttavia, fanno anche la conoscenza di un gruppo di ragazze ambientaliste - Sissy, Missy, Crissy e Justice di cui Jay si innamorer\u00e0, ricambiato \u2014 che si rivelano in realt\u00e0 ladre di gioielli e che, per distrarre la polizia dal colpo che eseguono, spingono i due a rubare un orango di nome Susanne da un laboratorio vicino al luogo della rapina, fingendo poi la propria morte. Jay, Silent Bob e Susanne sono quindi costretti alla fuga con alle calcagna lo sceriffo della forestale Willenholly.\nArrivati a Hollywood, i due entrano negli \"studios\" della Miramax portando scompiglio anche l\u00ec. Una volta giunti sul set del film \"Bluntman and Chronic\", scoprono che a interpretare loro due ci sono Jason Biggs e James Van Der Beek. Dopo averli messi fuori combattimento indossano i costumi di Bluntman and Chronic e, trovandosi gi\u00e0 sul set, ingaggiano un combattimento con le spade laser con Mark Hamill che interpreta il cattivo del film: lo scontro viene tuttavia interrotto da Justice che vuole riconsegnare i gioielli per scagionarli ma Sissy, Missy e Crissy, armate, cercano di impedirlo. Arrivato anche il funzionario della forestale, ingaggiano uno scontro a fuoco; nel frattempo Jay e Silent Bob incontrano Banky Edwards, autore del fumetto \"Bluntman and Chronic\", e appianano le loro divergenze con una soluzione economica. Justice riesce quindi a fermare Sissy, Missy e Crissy in cambio della definitiva liberazione di Suzanne, della cancellazione delle accuse per Jay e Silent Bob e del suo spontaneo arresto, il cui merito va a Willenholly.\nCoi soldi dei diritti del film, Jay e Silent Bob iniziano quindi a girare gli Stati Uniti vendicandosi di coloro che precedentemente li hanno insultati su Internet, prima di andare alla \"premi\u00e8re\" del loro film e partecipare poi a un party dove si esibisce il loro gruppo preferito, i Time.\nDopo i titoli di coda, \u00e8 presente una scena in cui Dio chiude il libro \"The Askewniverse\" dopo aver mostrato l'ultima pagina con scritto \"\"The End'\",\" poi fa una piroetta, saluta il pubblico e se ne va."}
{"id": "589842", "revid": "108011667", "url": "https://it.wikipedia.org/wiki?curid=589842", "title": "Parallelo (simbolo)", "text": "Il parallelo (//) \u00e8 un simbolo tipografico di tipo matematico-geometrico; graficamente, esso \u00e8 formato da una coppia di barre oblique (\"slash\"), tra di loro poco distanti, i cui prolungamenti non si toccano in nessun punto (//). Talvolta pu\u00f2 capitare di trovare un simbolo differente, formato da due barre verticali (||): questa non \u00e8 una scrittura molto rara. Quando in un testo matematico si trova questo simbolo, relativamente a rette oppure a superfici, esso deve essere letto come \"parallelo\"; questa parola ha una chiara etimologia greca, secondo la quale essa deriverebbe dai termini \"par\u00e0 all\u00e9lois\", che significano appunto \"l'uno di fronte all'altro\": \u00e8 in questa posizione, infatti, che si trovano due entit\u00e0 geometriche tra di loro parallele.\nUtilizzo.\nIn matematica una scrittura come la seguente indica che le due rette r e s sono parallele, ovvero che non si toccano in alcun punto e mantengono sempre la stessa distanza l'una dall'altra: formula_1. Anche le superfici possono essere parallele, e fondamentalmente la scrittura utilizzata per indicarlo non cambia: basta porre al posto dei simboli delle rette (r e s) quelli dei piani (solitamente lettere greche minuscole, quali \u03b1 o \u03b2). \nMolto connesso al principio di parallelismo, ma fondamentalmente diverso da esso, \u00e8 quello di rette sghembe.\nIn geometria tale simbolo pu\u00f2 essere utilizzato per indicare due segmenti di uguale misura (ad esempio i lati uguali di un triangolo isoscele).\nIn elettrotecnica il simbolo indica una connessione in parallelo di due bipoli, e il suo valore risultante. Ad esempio, per due resistenze:\nformula_2"}
{"id": "589847", "revid": "729019", "url": "https://it.wikipedia.org/wiki?curid=589847", "title": "Fermi Gamma-ray Space Telescope", "text": "Il telescopio spaziale per raggi gamma Fermi (in inglese \"Fermi Gamma-ray Large Area Space Telescope\" abbreviato in GLAST), \u00e8 un telescopio spaziale di grande area per la rilevazione di raggi gamma, oggetto di un esperimento approvato nel 2001 dalla NASA a cui collaborano le agenzie spaziali di Italia, Francia, Giappone e Svezia. Concepito per lo studio della radiazione elettromagnetica emessa da corpi celesti nell'intervallo di energie tra 8 keV e 300 GeV (raggi gamma), l'osservatorio comprende due strumenti scientifici:\nIl lancio del telescopio \u00e8 avvenuto l'11 giugno 2008 alle 18:05 CET con un vettore Delta II dal Kennedy Space Center. Il 26 agosto 2008 la NASA ha ribattezzato l'osservatorio \"Fermi Gamma-ray Space Telescope\", in onore di Enrico Fermi.\nLa Senior Review 2014 della NASA ha proposto il prolungamento di Fermi al 2018, con un controllo intermedio nel 2016. Il telescopio ha lavorato ininterrottamente per dieci anni, rischiando una collisione nel 2012 con un satellite russo dismesso e subendo un breve guasto hardware a marzo 2018.\nLarge Area Telescope.\nAl contrario della luce visibile, i fotoni di altissima energia (o raggi gamma) interagiscono con la materia prevalentemente attraverso il processo di produzione di coppie elettrone-positrone. Questa fondamentale differenza si riflette nel principio di funzionamento alla base del Large Area Telescope (telescopio a grande area) che, di fatto, assomiglia pi\u00f9 agli apparati sperimentali per la fisica delle alte energie utilizzati dai grandi acceleratori di particelle (come il Large Hadron Collider) che ad un telescopio propriamente detto. Esattamente come un telescopio, tuttavia, \u00e8 stato progettato per lo studio delle sorgenti celesti, sia pure ad una lunghezza d'onda diversa.\nIl LAT \u00e8 costituito da una matrice 4x4 di moduli identici chiamati torri. Ogni torre \u00e8 composta a sua volta di un tracciatore-convertitore al silicio (in cui i piani di rivelazione sono alternati con lamine sottili di tungsteno) ed un calorimetro elettromagnetico di ioduro di cesio. I raggi gamma che incidono sul rivelatore vengono convertiti in coppie elettrone-positrone nel tungsteno; le coppie vengono a loro volta tracciate dai rivelatori al silicio (il che permette di risalire, evento per evento, alla direzione del fotone incidente) ed assorbite nel calorimetro (che permette di misurarne l'energia). Il tracciatore \u00e8 circondato da uno schermo di anti-coincidenza (ACD) per la reiezione del fondo di particelle cariche, che in orbita bassa sono molto pi\u00f9 numerose dei raggi gamma che il LAT \u00e8 progettato per rivelare.\nLa collaborazione Italiana, supportata dall'Agenzia spaziale italiana, l'Istituto nazionale di astrofisica e l'Istituto nazionale di fisica nucleare, ha avuto la responsabilit\u00e0 della costruzione e test del tracciatore al silicio (il pi\u00f9 complesso dei sottosistemi del LAT) ed \u00e8 attivamente impegnata nello sfruttamento scientifico dei dati della missione.\nIl LAT \u00e8 sensibile alla radiazione gamma nella banda di energia compresa tra 20 MeV e 300 GeV (o pi\u00f9). Ha un campo di vista di circa 2.5 sr (estremamente ampio per un telescopio a produzione di coppie), che corrisponde a circa un quinto del cielo. Nella modalit\u00e0 operativa nominale osserva ogni punto del cielo per circa 35 minuti ogni 3 ore (che corrispondono a due orbite complete). L'eccellente risoluzione energetica, angolare e temporale, la grande area efficace ed il tempo morto estremamente ridotto si traducono in un salto in avanti in sensibilit\u00e0 di quasi due ordini di grandezza rispetto al diretto predecessore (il telescopio EGRET a bordo della missione CGRO).\nDal primo gennaio 2014 la missione ha cambiato modo osservativo privilegiando la regione del centro galattico, ma continuando a mantenere una copertura totale del cielo.\nMissione ed obiettivi scientifici.\nI raggi gamma, per loro natura, sono in grado di attraversare distanze cosmologiche (l'universo \u00e8 essenzialmente trasparente alla radiazione nella banda di energia di interesse per Fermi) e non sono deviati dai campi magnetici (cio\u00e8 puntano indietro alle rispettive sorgenti) per cui permettono di studiare i fenomeni pi\u00f9 violenti che avvengono in natura fino ai confini dell'universo visibile. Essi vengono tuttavia assorbiti nell'alta atmosfera, per cui il loro studio richiede l'impiego di telescopi spaziali.\nLa missione \u00e8 stata concepita e progettata per una durata minima di cinque anni (che dovrebbe essere prolungata a dieci anni). I principali obiettivi scientifici del telescopio Fermi includono:\nTutti i dati scientifici (ed il software necessario per il loro utilizzo) sono pubblicati in tempo reale e messi a disposizione dell'intera comunit\u00e0 scientifica.\nScoperte scientifiche.\nLe scoperte scientifiche pi\u00f9 rilevanti dell'osservatorio, oltre ad essere pubblicate su riviste scientifiche internazionali, sono tipicamente oggetto di rassegne stampa dedicate. Di seguito sono elencate le principali.\nRicerca di onde gravitazionali.\nL\u2019osservatorio Fermi ha due strumenti a grande campo sempre attivi. Mentre il Large Area Telescope copre circa 1/6 del cielo e osserva tutta la volta celeste ogni tre ore, il Gamma-ray Burst Monitor (GBM) ne copre sempre circa met\u00e0. Dunque \u00e8 il GBM lo strumento che ha pi\u00f9 possibilit\u00e0 di avere nel campo di vista al momento giusto la regione dalla quale arriva il segnale.\nDopo l\u2019annuncio della prima osservazione di onde gravitazionali, l\u2019osservatorio Fermi ha dichiarato che il GBM ha rilevato un debole segnale gamma alla distanza di 0,4 secondi dall\u2019osservazione LIGO dell\u2019onda gravitazionale. Secondo il gruppo del Fermi, la possibilit\u00e0 che questo evento sia un \"falso allarme\" \u00e8 dello 0,22%. Il segnale registrato, della durata di circa un secondo, aveva caratteristiche simili a quelle di un lampo gamma corto e la sua localizzazione non \u00e8 precisa ma compatibile con la regione individuata da LIGO. La differenza di 0,4 secondi tra le due rilevazioni significa che il segnale di LIGO era gi\u00e0 finito quando \u00e8 arrivato quello gamma. Trattandosi di segnali che si propagano alla velocit\u00e0 della luce, questo significa che, se il segnale gamma \u00e8 collegato a quello gravitazionale, deve essere stato prodotto successivamente.\nI ricercatori che lavorano con il satellite europeo INTEGRAL, anch'esso abilitato a rilevare i lampi gamma, sostengono di non aver rilevato nessun segnale associato all'onda gravitazionale osservata da LIGO."}
{"id": "589852", "revid": "289247", "url": "https://it.wikipedia.org/wiki?curid=589852", "title": "Glast", "text": ""}
{"id": "589856", "revid": "339392", "url": "https://it.wikipedia.org/wiki?curid=589856", "title": "CSS-1", "text": ""}
{"id": "589860", "revid": "289247", "url": "https://it.wikipedia.org/wiki?curid=589860", "title": "Distanza tra un punto ed un piano", "text": ""}
{"id": "589863", "revid": "26891", "url": "https://it.wikipedia.org/wiki?curid=589863", "title": "Missile S2", "text": ""}
{"id": "589865", "revid": "289247", "url": "https://it.wikipedia.org/wiki?curid=589865", "title": "Distanza di un punto da un piano", "text": ""}
{"id": "589866", "revid": "26891", "url": "https://it.wikipedia.org/wiki?curid=589866", "title": "Sea Eagle (missile)", "text": ""}
{"id": "589868", "revid": "26891", "url": "https://it.wikipedia.org/wiki?curid=589868", "title": "Missile S3", "text": ""}
{"id": "589885", "revid": "729019", "url": "https://it.wikipedia.org/wiki?curid=589885", "title": "Lettera di vettura ferroviaria", "text": "La lettera di vettura ferroviaria (RWB, dall'inglese \"RailWay Bill\"), nel trasporto ferroviario, \u00e8 un documento di trasporto.\nDisciplina normativa.\nEsso \u00e8 regolato, a livello internazionale, dalla \"Convenzione Internazionale per le Merci in ferrovia\", (CIM) stipulata a Berna il 25 ottobre 1952.\nIn diversi ordinamenti fra cui quello italiano quelli inglese e americano) prevedono l'emissione di un che possa essere trasferito mediante girata.\nTuttavia - in ottemperanza alla Convenzione succitata - il documento viene emesso attualmente solo in forma nominativa.\nEmissione.\nViene emessa a stipulazione avvenuta del contratto di trasporto, che \u00e8 concluso nel momento in cui alla stazione di partenza accetta per il trasporto una merce accompagnata da un formulario precompilato detto appunto \"lettera di vettura ferroviaria\".\nL'accettazione e la presa in carico della merce sono attestate dalla ferrovia mediante l'apposizione sulla lettera e sul suo \"duplicato\" (\"duplivettura\") di un proprio \"bollo a calendario\".\nDopo l'apposizione del bollo il duplicato (che fa prova anche del contratto di trasporto) viene consegnato al mittente, tale duplicato NON \u00e8 un documento rappresentativo di merce ma solo di legittimazione. L'originale, assieme al \"bollettino di consegna\" ed alla \"lettera di avviso\" accompagna la merce.\nUso e funzione.\nPer comprendere contenuto e funzione della LVF occorre ricordare le modalit\u00e0 mediante le quali procede alla consegna della merce a destino. Le merci vengono spedite \"fermo stazione ferroviaria\" e, quando esse giungono a destinazione la ferrovia manda a chi \u00e8 indicato come destinatario sulla l.v.f. la \"lettera di avviso\".\nIl destinatario, o persona da lui delegata, si reca in stazione con la lettera di avviso, firma il \"registro degli svincoli\" e si fa consegnare l'originale della lettera di vettura con il quale procede al ritiro della merce.\nLo \"svincolo\" \u00e8 la condizione necessaria per ottenere la piena disponibilit\u00e0 della merce e, fino a quel momento, il mittente presentando il duplivettura pu\u00f2 modificare le sue primitive istruzioni ordinando, secondo i casi:"}
{"id": "589894", "revid": "226458", "url": "https://it.wikipedia.org/wiki?curid=589894", "title": "Mappa standard", "text": "La mappa standard \u00e8 un particolare sistema dinamico discreto definito sul toro dipendente da un parametro in cui si possono osservare transizioni da un sistema \"ordinato\" e integrabile ad un sistema caotico.\nLo spazio delle fasi della \"mappa standard\" \u00e8 il toro bidimensionale in cui generalmente si considerano le coordinate angolari.\nL'insieme dei tempi che si considera \u00e8 l'insieme Z dei numeri interi.\nL'evoluzione \u00e8 data dall'iterazione della funzione invertibile:\nper \"x\" e \"y\" coordinate angolari che variano in [0,2\u03c0) e \"k\" parametro reale, ovvero dalla successione:"}
{"id": "589900", "revid": "1534511", "url": "https://it.wikipedia.org/wiki?curid=589900", "title": "Tesseract", "text": "Tesseract \u00e8 un termine creato nel 1888 dallo scrittore inglese Charles Howard Hinton nel saggio \"A New Era of Thought\", che pu\u00f2 riferirsi a:"}
{"id": "589903", "revid": "1926649", "url": "https://it.wikipedia.org/wiki?curid=589903", "title": "Gianluca Galasso", "text": "Calcioscommesse.\nNell'agosto 2012 viene iscritto nel registro degli indagati dalla Procura di Bari per frode sportiva in riguardo a Salernitana-Bari 3-2 del 2008-2009: insieme ad altri 13 giocatori del Bari avrebbe incassato 7.000 euro da Luca Fusco e Massimo Ganci, avversari ed ex compagni proprio a Bari, per perdere la partita.\nIl 16 luglio 2013, il calciatore viene condannato in primo grado dalla Commissione Disciplinare Nazionale della FIGC a 3 anni e 7 mesi di squalifica, pena confermata, poi, anche in appello il 27 luglio.\nIl 30 maggio 2016 al processo penale di Bari, sempre in relazione a Salernitana-Bari, viene per\u00f2 assolto \u00abper non aver commesso il fatto\u00bb.\nCarriera.\nClub.\nCresciuto calcisticamente nel settore giovanile della , ha esordito in Serie A con la maglia della formazione capitolina nella stagione 2003-2004, a Genova in Sampdoria-Roma, nell'ultima partita di campionato, senza ormai pi\u00f9 interessi di classifica.\nL'anno successivo \u00e8 stato mandato in prestito alla , in Serie B (25 presenze e un gol).\nNel 2005-2006 passa alla , sempre tra i cadetti: le sue 33 presenze e 2 reti non sono bastate per evitare la retrocessione della squadra umbra.\nDopo una parentesi al Frosinone, si \u00e8 trasferito in compartecipazione al , in Serie B, dove passa due anni vincendo anche un campionato di Serie B.\n il 10 luglio 2009 passa in prestito alla , e nella stagione successiva fa il suo ritorno a Bari, salvo poi essere schierato da titolare il 21 novembre successivo nella partita di Serie A valida per la tredicesima giornata, Catania-Bari.\nIl 20 ottobre 2011 si trasferisce a titolo definitivo alla , firmando un contratto di un anno, con opzione di rinnovo per il secondo. Alla fine della stagione rimane svincolato.\nIl 6 febbraio 2013 si accasa all'Associazione Sportiva Dilettantistica Anziolavinio in Serie D.\nSi svincola dalla squadra dilettante dopo aver subito una squalifica di tre anni e mezzo dal giudice sportivo per il calcioscommesse, poi ridotta a diciotto mesi.\nNel 2015-2016 viene ingaggiato dal , con cui vince play-off e Coppa Italia di Serie D, con cui la squadra si aggiudica l'accesso alla Lega Pro 2016-2017.La sua avventura prosegue per altre due stagioni, l'ultima delle quali \u00e8 caratterizzata da un cambio societario e da una retrocessione in Serie D, al termine dei playout.\nDal 2018 al 2020 corona il sogno di vestire la maglia del , squadra della sua citt\u00e0 e nell'estate 2020 si accasa all'ASD Gaeta, squadra militante nel campionato di Eccellenza laziale.\nNazionale.\nHa giocato due volte nell'under-20 italiana: il 29 ottobre 2003 in un incontro amichevole con l'Irlanda, entrando al 46' minuto, e l'11 novembre contro l'Austria al Torneo Quattro Nazioni, disputando la prima frazione di gioco."}
{"id": "589904", "revid": "49022", "url": "https://it.wikipedia.org/wiki?curid=589904", "title": "Beornrad", "text": ""}
{"id": "589906", "revid": "2184398", "url": "https://it.wikipedia.org/wiki?curid=589906", "title": "Bardack", "text": " \u00e8 un personaggio del manga \"Dragon Ball\" di Akira Toriyama. Compare anche nelle varie opere derivate, tra cui la serie televisiva anime \"Dragon Ball Z\", i film, gli OAV e numerosi videogiochi.\n\u00c8 il padre di Radish e di Son Goku (il cui vero nome \u00e8 Kakaroth), il protagonista del manga. \u00c8 stato lui a dare al suo secondogenito il nome Kakaroth. Appare per la prima volta nel primo special della serie, \", per poi comparire nel manga di Toriyama e in altre opere derivate.\nIspirazione e creazione.\nIl personaggio di Bardack \u00e8 stato ideato da un tirocinante di Toriyama, Katsuyoshi Nakatsuru, e appare per la prima volta nel film \", uscito in Giappone nel 1990. Toriyama, che aveva supervisionato in qualit\u00e0 di editor l'aspetto del personaggio, decise pi\u00f9 tardi di inserirlo anche nel suo manga, precisamente in un flashback all'inizio dello scontro tra Goku e Freezer sul pianeta Namecc.\nCome per gli altri Saiyan, il suo nome fa riferimento a un ortaggio: deriva infatti dalla parola inglese \"burdock\", in italiano bardana.\nBiografia.\n\"Dragon Ball Minus\".\nBardack \u00e8 impegnato insieme al suo compagno Leek in una delle sue missioni per conto dell'armata di Freezer, i due per\u00f2 ricevono l'ordine di tornare sul pianeta Vegeta, ordine che viene dato a tutti i Saiyan, cosa che rende inquieto Bardack specialmente quando nota, durante il viaggio di ritorno, che l'astronave di Freezer \u00e8 ferma sull'orbita di Vegeta, infatti il Saiyan sospetta che il tiranno spaziale voglia distruggere tutti gli abitanti di Vegeta in un colpo solo e che questa \u00e8 la ragione per cui ha dato ordine che tornassero tutti sul loro pianeta. Bardack, dopo aver saputo dalla sua compagna Gine che il loro primogenito Radish \u00e8 al sicuro dato che \u00e8 in missione con il principe Vegeta, la convince a mettere in salvo il loro figlio pi\u00f9 piccolo Kakaroth con una navicella impostando le coordinate per la Terra. I due rubano una navicella la quale viene lanciata nello spazio nel cuore della notte, anche se Gine contava sul fatto che lei e Bardack sarebbero andati sulla Terra a riprenderlo nel caso i sospetti del suo compagno su Freezer si fossero rivelati infondati, cosa che per\u00f2 non \u00e8 successa dato che come aveva dedotto Bardack, il tiranno spaziale un mese dopo elimin\u00f2 i Saiyan insieme all'intero pianeta.\n\"Episodio di Bardack\".\nSecondo lo speciale \"Dragon Ball - Episodio di Bardack\" (inedito in Italia), Bardack tenta inutilmente di affrontare Freezer in difesa del pianeta Vegeta e di tutti i Saiyan, ma Freezer riesce senza il minimo sforzo a distruggere l'intero pianeta insieme al popolo dei Saiyan. La distruzione di Vegeta ha l'effetto di un buco nero, cos\u00ec potente da distorcere spazio e tempo, e Bardack viene incredibilmente catapultato 1000 anni nel passato; gli abitanti del luogo, che chiamano il pianeta Vegeta col suo antico nome di Plant, sono dei piccoli alieni umanoidi e due di questi, Ipana e Berry, si prendono cura di Bardack usando un unguento simile a quello delle macchine mediche Saiyan. Bardack sconfigge facilmente due mercenari, Toby e Kyabira, che lavorano per Chilled, un tiranno spaziale nonch\u00e9 antenato di Freezer, i quali stavano dando il tormento agli abitanti di un villaggio. Barry si affeziona a Bardack passando il suo tempo con lui, intanto Plant \u00e8 minacciato dalle manie di conquista di Chilled, appena giunto sul pianeta. Chilled affronta personalmente Bardack e minaccia gli abitanti del pianeta. Il Saiyan non \u00e8 capace di competere contro la schiacciante forza dell'avversario, ma quando il nemico attacca il piccolo Barry rischiando di ucciderlo, in preda alla rabbia, si trasforma in Super Saiyan e con il suo nuovo potere sconfigge facilmente Chilled. Il tiranno spaziale prima di morire chiede di avvertire i membri della sua razza di stare attenti ai \"Saiyan che diventano dorati\" e da questo lascia intendere che fu forse proprio Bardack a dar origine alla leggenda del Super Saiyan.\nAltre apparizioni.\nNel lungometraggio \"\", che vede Bardack come protagonista, il Saiyan che nel corso delle varie battaglie affrontate ha acquisito un livello di combattimento molto alto, durante una missione sul pianeta Kanassa viene attaccato da uno degli abitanti del luogo, Toolo. L'alieno lo colpisce alla nuca e gli dona il potere della precognizione. Questo d\u00e0 a Bardack la capacit\u00e0 di vedere la distruzione del pianeta Vegeta e lo sterminio dei Saiyan da parte di Freezer, nonch\u00e9 il futuro del suo secondogenito, Kakaroth.\nBardack respinge le visioni e, dopo essersi ristabilito, va ad unirsi alla sua squadra sul pianeta Mith, ma scopre ben presto che i suoi amici sono stati uccisi da Dodoria per ordine di Freezer, spaventato dal crescente potere dei Saiyan. Dopo un duro scontro con gli uomini di Dodoria, Bardack fronteggia proprio quest'ultimo, venendo tuttavia sconfitto. Riuscito a salvarsi, parte per Vegeta per avvertire gli abitanti che Freezer ha intenzione di sterminare la loro razza, ma questi non gli credono, prendendolo per pazzo. Decide di raggiungere Freezer per fermarlo di persona, ma rimane ucciso dalla Supernova di Freezer con cui il tiranno spaziale uccide anche le sue guardie e distrugge il pianeta Vegeta. Prima di morire, Bardack ha un'ultima visione del futuro: suo figlio Kakaroth di fronte a Freezer sul pianeta Namecc. Essendo certo che Kakaroth sconfigger\u00e0 Freezer, Bardack pu\u00f2 cos\u00ec spirare in pace.La scena della morte di Bardack \u00e8 ripresa nell'episodio 86 di \"Dragon Ball Z\", all'inizio del film \" \" e nel prologo del primo episodio di \"Dragon Ball Kai\".\nBardack compare nel manga solo in poche vignette, quando Freezer ripensa al guerriero Saiyan che lo ha sfidato in occasione della distruzione del pianeta Vegeta. Nell'anime di \"Dragon Ball Z\", inoltre, Bardack compare nella mente di suo figlio Kakaroth, insieme a Vegeta e a suo padre, per spronarlo a sconfiggere Freezer e vendicare i Saiyan.\nLa storia di Bardack, narrata nel breve manga di \"Dragon Ball Minus\", viene approfondita nel film del 2018 \".\nDescrizione.\nAspetto fisico.\nBardack \u00e8 la copia esatta di suo figlio Kakaroth, ad eccezione di una cicatrice a forma di X sulla guancia sinistra e un colore della pelle leggermente pi\u00f9 scuro. Presenta una particolarit\u00e0 estranea a qualsiasi essere umano: possiede una coda di scimmia. La coda \u00e8, nella storia del manga e dell'anime, uno degli aspetti fisici comuni a tutti i Saiyan, la razza di Bardack. Come tutti i Saiyan combattenti, Bardack tiene la coda legata intorno alla vita.\nIl suo abbigliamento, tipico degli uomini di Freezer, corrisponde ad una tuta da battaglia e ad uno scouter di colore verde. Indossa una fascia rossa (come fosse una bandana), impregnata del sangue dei suoi compagni uccisi da Dodoria, e degli scaldamuscoli rossi sui polsi.\nPersonalit\u00e0.\nLa personalit\u00e0 di Bardack \u00e8 differente da quella di ogni altro Saiyan, come spiega Toriyama:\nNello speciale \", Bardack non ha una grande considerazione di suo figlio Kakaroth e infatti lo snobba non appena si rende conto che il suo secondogenito ha un livello di combattimento bassissimo pari a 2. Nel finale, tuttavia, grazie al potere della precognizione, Bardack si rende conto che Kakaroth diventer\u00e0 fortissimo e vendicher\u00e0 i Saiyan.\nBardack \u00e8 un Saiyan molto perspicace. Ci\u00f2 lo si intuisce dal film \"\": durante il viaggio di ritorno verso il pianeta Vegeta, quando il suo collega Leek parla male di Freezer, Bardack lo zittisce immediatamente dicendogli di togliersi lo scouter, in quanto Freezer potrebbe ascoltare la loro conversazione; oltre a quest'elemento, poco prima di tornare sul pianeta Vegeta, Bardack aveva gi\u00e0 intuito che Freezer intendeva eliminare tutta la specie dei Saiyan.\nIn \"Dragon Ball Minus\" (raccontato anche nel film di Broly), Bardack dimostra di essere un Saiyan dall'animo gentile e profondo, fortemente legato a sua moglie e alla salvezza dei suoi figli. Riguardo al rapporto tra Bardack e Gine, Toriyama ha rivelato:\nAbilit\u00e0.\nBardack \u00e8 un guerriero di infimo livello ma questa affermazione deriva solo dal ceto sociale poich\u00e9 \u00e8 un ottimo combattente, tanto da essere considerato come una minaccia da Freezer; nel film \"Le origini del mito\", i medici che lo curano stimano che il suo livello combattivo sia simile a 10.000, superiore a quello di un guerriero d'\u00e9lite come Nappa, che ha ufficialmente un livello di combattimento di 4.000. Questo probabilmente sta a significare che gli appartenenti ai ceti nobiliari lottano meno di quelli dei ceti bassi, i quali utilizzando quindi pi\u00f9 volte lo Zenkai, si rafforzano e si allenano maggiormente.\nIn quanto appartenente alla razza dei guerrieri Saiyan, Bardack dimostra di essere molto pi\u00f9 forte dei normali terrestri. Come per tutti gli altri membri del suo popolo possiede dei poteri soprannaturali: la guarigione dalle ferite per lui avviene pi\u00f9 rapidamente rispetto agli esseri umani; la lunghezza del suo periodo giovanile e di massima salute \u00e8 pi\u00f9 lungo di quello dei terrestri; \u00e8 capace di compiere la trasformazione in Scimmione che aumenta a dismisura la sua potenza combattiva; infine possiede l'abilit\u00e0 dello Zenkai: quando riporta gravi ferite in battaglia ma riesce a sopravvivere, in seguito alla guarigione aumenta forza, velocit\u00e0, prontezza di riflessi ed \"energia spirituale\" (\"ki\"). Ed \u00e8 proprio grazie a questa abilit\u00e0 che Bardack ottiene col tempo un livello di combattimento di oltre 10.000. Egli, inoltre, \u00e8 in grado di utilizzare il ki, ma non \u00e8 in grado di percepire le aure degli avversari e per questo adopera uno scouter.\nBardack, in \"Le origini del mito\", possiede la previsione del futuro (o precognizione). Quest'abilit\u00e0 peculiare viene trasmessagli durante un combattimento dal kanassiano Toolo che lo colpisce alla testa, prima di venire ucciso dalla sua squadra, per mostrare a Bardack la fine del suo popolo. Gli permette di vedere eventi che avverranno nel futuro, ma Bardack non pu\u00f2 controllare le visioni, ossia, non \u00e8 lui a \"richiamarle\".\nNel manga \"Dragon Ball - Episodio di Bardack\" acquisisce l'abilit\u00e0 di trasformarsi in Super Saiyan.\nApparizioni nei videogiochi.\nBardack fa la sua prima apparizione nel mondo videoludico in \"\" dove compare come personaggio giocabile sbloccabile per poi fare molte altre apparizioni nei videogiochi con un ruolo diverso per ognuno.\n\"Dragon Ball Z: Budokai 3\".\nIn questo gioco appare come personaggio sbloccabile; lo si pu\u00f2 sbloccare trovando la sua capsula nella navicella Saiyan con Goku dopo il combattimento con Radish ma non compare in nessuna scena.\n\"Dragon Ball Z: Budokai Tenkaichi\" (serie).\nNella serie \"Budokai Tenkaichi\", Bardack appare ancora come personaggio giocabile e gli viene dedicata una parte della storia nella Saga Speciale dove lo si vede combattere contro Freezer.\n\"Dragon Ball Online\".\nIn \"Dragon Ball Online\", nella modalit\u00e0 Storia, Bardack viene salvato da Mira dall'attacco di Freezer. Dopo averlo salvato, Mira prende il controllo della mente di Bardack. Bardack diventa Evil Bardack (Time Breaker Bardack o Masked Saiyan per la maschera che indossa) e i suoi occhi diventano rossi; quando non indossa la maschera, diventa Xeno Bardack ed \u00e8 in grado di trasformarsi in Super Saiyan o in Super Saiyan 3.\n\"Dragon Ball Xenoverse 2\".\nCome in \"Dragon Ball Online\", in \"Dragon Ball Xenoverse 2\" Bardack viene salvato da Mira e diventa un membro dei Time Breaker sotto il nome di \"Saiyan mascherato\" (anche esso gi\u00e0 apparso in \"Dragon Ball Online\"). Durante la Saga del Dio della distruzione, il Pattugliatore temporale colpisce il Saiyan mascherato in volto; Trunks allora scopre la verit\u00e0 e insieme al Kaioshin del tempo cerca un modo per far rinsavire Bardack. Dopo averlo sconfitto, Bardack torna in s\u00e9 e si sacrifica per imprigionare Mira nella faglia temporale per vendicarsi di averlo usato e di avere sottovalutato il potere dei Saiyan; durante il combattimento, Bardack raggiunge prima lo stadio del Super Saiyan, poi del Super Saiyan 2 e infine del Super Saiyan 3. Non si sa cosa succede a Bardack dopo il suo combattimento dato che Mira riesce a fuggire dalla faglia ma lui no.\n\"Dragon Ball FighterZ\".\nIn \"Dragon Ball FighterZ\" appare come personaggio sbloccabile tramite pagamento singolo o season pass, e ha l'abilit\u00e0 di trasformarsi in Super Saiyan quando esegue la sua mossa finale ma svanisce appena questa finisce, quasi come se fosse esaurito. Non gli \u00e8 dedicata alcuna parte nella story mode."}
{"id": "589912", "revid": "49022", "url": "https://it.wikipedia.org/wiki?curid=589912", "title": "Ecgfrith", "text": ""}
{"id": "589915", "revid": "287204", "url": "https://it.wikipedia.org/wiki?curid=589915", "title": "Il disco di fiamma", "text": "Il disco di fiamma (\"Solar Lottery\"), ripubblicato anche come Lotteria dello spazio, \u00e8 il primo romanzo di fantascienza pubblicato da Philip K. Dick nel 1955.\nStoria editoriale.\nDick complet\u00f2 il manoscritto di \"Solar Lottery\" nel marzo del 1954; nel mese di dicembre su richiesta dell'editore dell'Ace Books, Donald Wollheim, ridusse l'opera tagliando sei passaggi per un totale di ben diecimila parole e aggiungendone circa settemila. Nel frattempo, tuttavia, il libro fu venduto a un editore nel Regno Unito, dove fu pubblicato con il titolo di \"World of Chance\"; questa versione integrale del romanzo includeva i passaggi eliminati dalla prima versione statunitense anche se presentava copiose cesure editoriali sul testo.\nLa prima edizione statunitense di \"Solar Lottery\" \u00e8 stata pubblicata come omnibus (Ace Books Double) unitamente al romanzo \"Oltre l'infinito\" (\"The Big Jump\") della scrittrice Leigh Brackett.\nTrama.\nAnno 2202. L'intero Sistema Solare \u00e8 stato colonizzato dall'uomo ed il sistema di governo dipende interamente dalla logica e dai numeri: il metodo minimax (parte della teoria dei giochi), utilizzato anche durante la seconda guerra mondiale dalle intelligence degli Stati Uniti e dell'Unione Sovietica. \nCon il sistema minimax il governo dell'umanit\u00e0 viene scelto attraverso una sofisticata lotteria. In teoria ogni persona che gode dei diritti civili ha ad ogni elezione - o meglio estrazione - una identica probabilit\u00e0 di divenire il \"Quizmaster\", vale a dire il capo del sistema della lotteria e l'uomo pi\u00f9 potente del Sistema Solare. Per limitare l'immenso potere nelle mani del \"Quizmaster\", il sistema di governo prevede anche la possibilit\u00e0 di uccidere l'uomo al potere, mediante un omicidio legalizzato, tentato da un solo individuo prescelto durante la \"Convenzione della Sfida\" appositamente organizzata allo scopo.\nLa difesa della persona del \"Quizmaster\" \u00e8 affidata alla squadra dei \"telepati\" (i \"telep\"), uomini dotati della straordinaria capacit\u00e0 di leggere il pensiero altrui.\nAlcuni eventi inattesi nel maggio del 2203 sembrano indicare all'umanit\u00e0 superstiziosa che qualcosa di importante sta per accadere: un volo di cornacchie bianche nel cielo svedese, una serie di incendi che distrugge parte degli edifici della \"Oiseau-Lyre Hill\", una delle pi\u00f9 importanti \"corporation\" (chiamate \"Hill\") attive nel Sistema Solare, la nascita di un vitello a due teste a Batavia, capitale del Direttorato della Federazione dei Nove Pianeti del Sistema Solare.\nIl giovane Ted Bentley, gi\u00e0 impiegato della \"Oiseau-Lyre\", riceve come molti altri suoi colleghi la lettera di licenziamento che lo scioglie da ogni obbligo di fedelt\u00e0 legato al giuramento che aveva prestato a quella \"Hill\". Desideroso di dare una svolta alla sua vita e disgustato dalla corruzione che regna nel sistema economico delle \"Hill\", Bentley decide di lasciare l'Europa e recarsi a Batavia in Indonesia, per ottenere un posto di lavoro presso il Direttorato. Giunto nella grandiosa sede del Direttorato, brulicante di impiegati e robot \"MacMillan\", Bentley riesce a farsi ricevere da una coppia di funzionari, e, quasi inaspettatamente, ottiene un impiego come classificato 8-8.\nBentley tuttavia ignora che l'attuale \"Quizmaster\" Verrick \u00e8 stato appena rimosso dal suo incarico a causa di una nuova estrazione dell'Urna, per\u00f2 il suo giuramento \u00e8 stato alla persona di Verrick e non genericamente al \"Quizmaster\" come sarebbe stato corretto, pertanto Bentley deve seguire Verrick a Farben in Germania, dove ha sede una \"Hill\" controllata direttamente da Verrick.\nNella sorpresa generale il nuovo \"Quizmaster\" \u00e8 Leon Cartwright, un anziano tecnico elettronico e seguace del bizzarro culto \"prestonita\", subito raggiunto nella sede della Societ\u00e0 Preston a Londra da una squadra di \"telep\" comandata dal maggiore Shaeffer per essere condotto a Batavia, dove potr\u00e0 essere difeso in modo pi\u00f9 efficace dalla minaccia del killer che sar\u00e0 scelto dalla \"Convenzione della Sfida\". A Farben intanto Bentley assiste disgustato alla trasmissione in diretta dello svolgimento della \"Convenzione\", un evento che monopolizza l'interesse degli spettatori di tutto il Sistema Solare, ansiosi di conoscere il nome del primo killer.\nL'arrivo della squadra \"telep\" a Londra avviene in contemporanea alla partenza di un'astronave di seguaci \"prestoniti\" diretta alla ricerca del \"Disco di Fiamma\", il leggendario decimo pianeta del Sistema Solare, la cui esistenza era stata profetizzata da John Preston nei suoi scritti."}
{"id": "589917", "revid": "124770496", "url": "https://it.wikipedia.org/wiki?curid=589917", "title": "Unione Sportiva Tempio 1946", "text": "L'Unione Sportiva Tempio 1946, meglio nota come Tempio, \u00e8 una societ\u00e0 calcistica italiana con sede a Tempio Pausania, in provincia di Sassari. Milita in Promozione, la sesta divisione del campionato italiano.\nFondata nel 1946, rifondata nel 2008 e nel 2017, la squadra ha raggiunto come livello pi\u00f9 alto la Serie C2, a cui ha preso parte per tredici volte. Il miglior risultato in questa categoria risulta essere un sesto posto nella stagione 1991-1992.\nInoltre annovera nel suo palmar\u00e8s uno Scudetto Serie D, vinto nel 2007.\nIl suo colore \u00e8 l'azzurro, il simbolo \u00e8 il gallo e disputa le partite interne allo stadio Nino Manconi.\nStoria.\nNel 1946 venne fondata la \"Societ\u00e0 Educazione Fisica Gallura Tempio\" che s'iscrisse in Prima Divisione Sarda, dove rimase fino al 1952, quando venne ammessa nel nuovo campionato di Promozione. Dopo aver disputato tre buoni campionati, il Tempio, nella stagione 1955-1956, arriv\u00f2 1\u00ba. Ci\u00f2 permise ai sardi l'accesso alla VI Serie. Dopo essersi consolidata permanentemente in campionato e aver cambiato denominazione due volte (\"S.E.F. Tempio\" nel 1958 e \"S.E.F. Tempio Pausania\" nel 1962) il club arriva 2\u00ba in campionato ma perde lo spareggio promozione contro l'Empoli; a fine stagione cambia ancora nome in \"U.S. Tempio.\" Nel 1970 la squadra retrocede in Promoziome e tre anni dopo viene relegato in Prima Categoria. Nel 1977 e 1981 ottiene due promozioni e torna in Serie D. Nella stagione 1986-1987 conquista la promozione in Serie C2, dopo aver vinto il proprio girone. In questa categoria ha disputato tredici campionati di Serie C2 (dal 1987 al 2000). Nella stagione 2005-2006 ha vinto il campionato di Eccellenza Sardegna ed \u00e8 stata promossa in Serie D (campionato che non disputava da tre anni), dopodich\u00e9 ha ottenuto la promozione in C2 la stagione successiva, vincendo il girone B.\nLa squadra nella stagione 2006/2007 \u00e8 stata guidata dal tecnico emergente Ninni Corda, nuorese poco pi\u00f9 che trentenne ma con all'attivo gi\u00e0 vari successi a livello giovanile tra cui spicca la vittoria nel Campionato Giovanissimi Nazionali nel 2001 alla guida del Cagliari. Nella campagna acquisti 2005-2006 spiccano gli arrivi del portiere Filippo Zani (ex Sassari Torres) e dell'ex giocatore del Roberto Cau.\nNonostante l'obiettivo fosse quello di un campionato tranquillo senza patemi, nel 2007 la squadra ha vinto il campionato nazionale di Serie D, conquistando la promozione in serie C2. Nella finale contro la Sangiuseppese svoltasi allo stadio comunale di Citt\u00e0 Sant'Angelo (PE) la squadra sarda si \u00e8 imposta con un netto 4-1 e ha cos\u00ec conquistato anche lo scudetto di Serie D. In semifinale aveva eliminato la Scafatese: 3-2 a Scafati e 2-0 in casa.\nIl 19 luglio 2007 la Co.Vi.Soc. esclude la squadra dal campionato di Serie C2. La societ\u00e0 \u00e8 cos\u00ec costretta a ripartire da una categoria inferiore all'Eccellenza Sardegna perch\u00e9 anche i ricorsi presentati all'arbitrato del CONI, al TAR del Lazio e al Consiglio di Stato sono falliti. Il 27 agosto la FIGC Sardegna iscrive la societ\u00e0 in Prima Categoria.\nNe nasce un violento scontro tra amministrazione comunale e dirigenza che porta la societ\u00e0 a dover disputare le gare interne a Torp\u00e8 visto il divieto di utilizzo delle varie strutture calcistiche cittadine. L'11 novembre \u00e8 tornata a giocare le gare interne al Manconi, dopo che la squadra del Pausania \u00e8 stata portata in blocco al Tempio e ha vinto il campionato. A settembre 2008 viene decretato il fallimento dell'Unione Sportiva Tempio. Una nuova societ\u00e0 con la denominazione inizialmente di A.S.D. Polisportiva Limbara e successivamente di A.S.D. S.E.F. Tempio Pausania (da novembre 2008) viene ammessa nel Girone D di Prima Categoria Sarda.\nVinto il proprio girone, i galletti ben figurano anche in Promozione, tentando l'assalto al massimo campionato regionale per tre anni di seguito ma senza riuscire ad approdarvi: prima la contesa del titolo con altre nobili decadute quali e Alghero, poi penalizzazioni e peripezie con la giustizia sportiva sembravano destinare la piazza a non andare oltre. Il 10 agosto, al termine della stagione 2011-12, arriva per\u00f2 la notizia del ripescaggio per la S.E.F. Tempio grazie alla rinuncia di Atletico Elmas e Tavolara. La compagine azzurra disputer\u00e0 il campionato di Eccellenza Sardegna per la stagione 2012/2013, salvandosi ai playout. Nella stagione 2013/2014 retroceder\u00e0 nuovamente in Promozione, dove militer\u00e0 fino alla stagione 2016/2017, annata conclusasi con la mancata iscrizione al campionato di Promozione 2017/2018 e la conseguente scomparsa della Societ\u00e0 Educazione Fisica Tempio Pausania dallo scenario calcistico isolano.\nIn occasione della stagione 2017/2018, una compagine societaria rileva il titolo sportivo della SEF Tempio Pausania e fonda l'Unione Sportiva Tempio 1946. La squadra, tuttavia, ripartir\u00e0 dal campionato di Seconda Categoria, il quarto livello regionale, alla fine del quale acquisir\u00e0 il titolo sportivo della Star Sport Olbia per accedere in Prima Categoria.\nColori e simboli.\nColori.\nIl colore del Tempio \u00e8 l'azzurro, che \u00e8 il colore della citt\u00e0 di Tempio Pausania.\nSimboli ufficiali.\nStemma.\nLo stemma del Tempio \u00e8 uno scudo bianco contenente un gallo.\nStrutture.\nIl Tempio gioca le partite di casa allo Stadio Nino Manconi di Tempio Pausania; l'impianto pu\u00f2 contenere persone. Lo stadio \u00e8 stato inaugurato nel 1988 e ha quasi sempre ospitato gli azzurri con l'eccezione della prima parte della stagione 2007-2008, quando la societ\u00e0 a causa di problemi con il comune dovette giocare le partite di casa a Torp\u00e8.\nTifoseria.\nGemellaggi e rivalit\u00e0.\nLa tifoseria di Tempio consegue amicizie con il gruppo UTS della Torres (non si tratta di un gemellaggio in quanto non ce n'\u00e8 mai stato uno ufficiale per scelta della curva), con i supporters del Gubbio e con gli ultras dell'Arzachena.\nLa tifoseria di Tempio si schiera, in seguito alla stretta alleanza con la Torres, nella fetta ultras sarda contro la pi\u00f9 blasonata Cagliari. Infatti, la rivalit\u00e0 pi\u00f9 sentita dalla tifoseria tempiese \u00e8 quella con l'Olbia. Altra rivalit\u00e0 molto sentita soprattutto a livello campanilistico \u00e8 quella con il Calangianus, alimentata da un decennale legame di gemellaggio dei calangianesi con gli olbiesi. Altre inimicizie sono sentite nei confronti di tifoserie alleate alle due maggiori rivali: Carbonia, Tharros, Nuorese e Cagliari, la squadra del capoluogo, eterna rivale della Torres."}
{"id": "589919", "revid": "1226", "url": "https://it.wikipedia.org/wiki?curid=589919", "title": "Bristol sound", "text": ""}
{"id": "589922", "revid": "1543377", "url": "https://it.wikipedia.org/wiki?curid=589922", "title": "Nazionale di calcio del Lesotho", "text": "La nazionale di calcio del Lesotho \u00e8 la rappresentativa calcistica nazionale dell'omonima nazione africana ed \u00e8 posta sotto l'egida della \"Lesotho Football Association\". Non ha mai preso parte alla fase finale n\u00e9 ai Mondiali di calcio n\u00e9 in Coppa d'Africa. I giocatori che compongono la selezione sono soprannominati \"coccodrilli (likuena)\".\nAttualmente occupa la 146\u00aa posizione nel ranking mondiale FIFA.\nRosa.\n \n! colspan=\"7\" bgcolor=\"#B0D3FB\" align=\"left\" |\n! colspan=\"7\" bgcolor=\"#B0D3FB\" align=\"left\" |\n! colspan=\"7\" bgcolor=\"#B0D3FB\" align=\"left\" |"}
{"id": "589926", "revid": "405275", "url": "https://it.wikipedia.org/wiki?curid=589926", "title": "Zarbon", "text": ""}
{"id": "589927", "revid": "298229", "url": "https://it.wikipedia.org/wiki?curid=589927", "title": "Stramilano (sport)", "text": "La Stramilano \u00e8 una manifestazione podistica ideata nel 1972 da Renato Cepparo. L'evento, che si tiene a Milano, si ripete a cadenza annuale in primavera.\nStoria.\nL'idea prese forma dopo l'insperato successo della \"Milano-Proserpio\", una \"passeggiata non competitiva\" di 43\u00a0km che Renato Cepparo organizz\u00f2, all'inizio con pochi amici, e poi in forma \"aperta\" a chiunque volesse iscriversi a partire dal 18 settembre 1971.\nLa prima edizione della Stramilano, ideata e organizzata dallo stesso Cepparo, si svolse marted\u00ec 14 marzo 1972, con partenza alle ore 21 da viale Suzzani, vicino alla sede della rivista sportiva \"Vai\" di cui Cepparo era fondatore e direttore. Il percorso seguito passava per via Veglia, viale Marche e quindi tutta la cerchia della circonvallazione esterna, in senso antiorario, fino a ritornare al punto di partenza dopo 24,700\u00a0km. Ai 3.476 partecipanti ufficiali si aggiunsero circa 1.500 appassionati che non erano riusciti ad iscriversi. La temperatura fredda e qualche goccia di pioggia non avevano scoraggiato nessuno.\nNegli anni successivi la Stramilano si afferm\u00f2 con grande successo grazie alla conduzione e organizzazione del presidente Francesco Alzati e del Gruppo Alpinistico Fior di Roccia. La manifestazione venne spostata ad una domenica mattina, all'inizio di aprile, con partenza da Piazza del Duomo e arrivo all'Arena Civica, per un percorso di circa 22\u00a0km. La partecipazione si fece di anno in anno pi\u00f9 massiccia fino a stabilizzarsi su una media di 50.000 partenti: per questo motivo la corsa non competitiva \u00e8 chiamata Stramilano dei 50.000.\nLa mezza maratona.\nCol tempo la manifestazione si trasform\u00f2. Il percorso venne abbreviato (nel 2008 \u00e8 stato portato sui 12\u00a0km e nel 2009 si \u00e8 ulteriormente abbassato a 10\u00a0km) ed alla marcia non competitiva si affianc\u00f2, dal 1976, la \"Stramilano agonistica\", riservata agli atleti professionisti, sulla distanza della mezza maratona (21,0975\u00a0km).\nInoltre, accanto alla manifestazione principale viene organizzata anche la \"Stramilanina\" per i pi\u00f9 piccoli, con un percorso di soli 6\u00a0km (ridotto a 5\u00a0km con l'edizione del 2009). Negli ultimi anni questo evento \u00e8 stato preso come modello ed in citt\u00e0 estere si realizza una manifestazione simile, ad esempio la Stralugano.\nIl percorso.\nLa partenza \u00e8 situata in piazza Castello presso il Castello Sforzesco. Inizialmente si va in direzione nord-ovest verso una svolta in corso Sempione. In seguito il centro della citt\u00e0 viene percorso circolarmente in senso orario, seguendo essenzialmente il percorso della circonvallazione esterna. Al km 18 si svolta di nuovo in corso Sempione, attraversando il quale si giunge al traguardo nell'Arena Civica."}
{"id": "589932", "revid": "287204", "url": "https://it.wikipedia.org/wiki?curid=589932", "title": "Essere o non essere", "text": "Essere, o non essere, \u00e8 questo il dilemma. (\"To be, or not to be, that is the question.\" nell'originale inglese) \u00e8 una frase dell\"Amleto\" di William Shakespeare.\nLa battuta viene pronunciata dal principe Amleto all'inizio del soliloquio nella prima scena del terzo atto della tragedia. \u00c8 una delle frasi pi\u00f9 celebri della letteratura di tutti i tempi, ed \u00e8 stata oggetto di numerosi studi e diverse interpretazioni. L'interrogativo esistenziale del vivere soffrendo (essere) o ribellarsi rischiando di morire (non essere) \u00e8 alla radice dell'indecisione che impedisce ad Amleto di agire (il famoso \u00abdubbio amletico\u00bb). Spesso \u00e8 stato associato all'idea del suicidio.\nNell'immaginario popolare il celebre soliloquio viene spesso confuso con un'altra scena dell'opera, quella di Amleto che scopre il teschio del buffone di corte Yorick. Questa confusione ha dato origine alle varie rappresentazioni di Amleto che pronuncia \u00abessere o non essere\u00bb mentre regge in mano un teschio.\nNel linguaggio comune, l'espressione \u00abessere o non essere, \u00e8 questo il dilemma\u00bb viene spesso adoperata anche in senso parodico, cos\u00ec come tutte le infinite varianti del tipo \u00abX o non X\u00bb."}
{"id": "589936", "revid": "88739", "url": "https://it.wikipedia.org/wiki?curid=589936", "title": "To be or not to be", "text": ""}
{"id": "589941", "revid": "132406", "url": "https://it.wikipedia.org/wiki?curid=589941", "title": "Internazionale Liberale", "text": "L'Internazionale Liberale (in inglese Liberal International) \u00e8 un'associazione di partiti, gruppi, organizzazioni e singoli provenienti da tutto il mondo che sostengono i principi liberali.\nFondata nel 1947 con lo scopo di \u00abottenere l'adesione generale ai principi liberali di tutto il mondo, di incoraggiare lo sviluppo di una societ\u00e0 libera basata sulla libert\u00e0 individuale, la responsabilit\u00e0 personale, la giustizia sociale e di fornire i mezzi di collaborazione tra uomini e donne di ogni paese che accettano questi principi\u00bb conta attualmente un'adesione di 106 tra formazioni e movimenti politici e istituti politico-culturali.\nStoria.\nAnche se i partiti liberali sono giunti ad aggregarsi in un'organizzazione internazionale solo nel secondo dopoguerra, tentativi di collegamento non erano mancati in precedenza: prima l'Unione Interparlamentare fra liberali e radicali, che si trasform\u00f2 nelle Conferenze Democratiche Internazionali per il Progresso Politico e Sociale (Convegno di Roma del 1911) e, dopo la grande guerra, l'Intesa Internazionale dei Partiti Radicali e Democratici, egenomizzata dai radicali francesi (1924).\nL'Intesa, in particolare, organizz\u00f2 riunioni ed incontri regolari per un decennio in giro per l'Europa, vedendo la partecipazione di importanti politici come David Lloyd George ed Edouard Herriot. Essa, per\u00f2, cess\u00f2 di operare dopo il 1934, in seguito al progressivo deterioramento della situazione internazionale, che rese troppo difficoltosa la cooperazione e lo scambio fra i vari partiti aderenti.\nUna vera e propria organizzazione internazionale dei partiti liberali di tutto il mondo fu per\u00f2 costituita solo nell'aprile del 1947 al \"Wadham College\" di Oxford, da 19 partiti liberali, col patrocinio di numerose personalit\u00e0 mondiali (fra gli italiani Benedetto Croce e Luigi Einaudi). Nel corso dei decenni vi hanno aderito diversi gruppi d'ispirazione liberale e democratica di tutti i continenti. L'italiano Giovanni Malagodi ne fu presidente (diverse volte dal 1958) e infine presidente d'onore.\nFino alla sua dissoluzione, il partito che rappresent\u00f2 l'Internazionale Liberale in Italia, ufficialmente riconosciuto da essa, fu il Partito Liberale Italiano. Attualmente per l'Italia fanno parte dell'Internazionale, la Fondazione Luigi Einaudi e la Fondazione Critica Liberale, mentre con lo \"status\" di osservatori il Gruppo italiano dell'Internazionale Liberale. Anche i Radicali Italiani sono entrati nell'Internazionale con lo \"status\" di osservatori, al congresso di Belfast nel 2008; durante il successivo congresso, tenutosi al Cairo nel 2009, sono stati ammessi come componenti effettivi, ad oggi non sono pi\u00f9 membri.\nPrincipi e valori.\nL'Internazionale Liberale, come i gruppi che ad essa aderiscono, si riconoscono nei principi del liberalismo, espressi nel \"Manifesto di Oxford\" (manifesto costitutivo dell'organizzazione), ripresi poi nel \"Manifesto del 1967\", nella \"Carta di Roma\" del 1981 e nell'\"Agenda liberale per il XXI secolo\" del 1997.\nIl \"Manifesto di Oxford\", redatto nell'aprile 1947 dai rappresentanti di 19 partiti liberali, riuniti ad Oxford sotto la presidenza di Salvador de Madariaga, \u00e8 un documento che descrive i principi politici cardine dell'Internazionale liberale. Il \"Manifesto\" del 1947 \u00e8 stato ispirato dalle idee di Lord Beveridge ed \u00e8 considerato uno dei documenti chiave della politica del XX secolo.\nEsso si focalizza sui principi dell'autodeterminazione della persona, dello Stato come strumento della comunit\u00e0 e della preminenza di diritti e libert\u00e0 fondamentali dei cittadini su di esso, dell'inseparabilit\u00e0 fra democrazia e libert\u00e0 politica, della libert\u00e0 economica e della libera concorrenza, del benessere della comunit\u00e0 come miglioramento continuo nelle condizioni dei lavoratori, dell'abolizione della guerra e del ristabilimento della pace attraverso l'espansione dei diritti umani e delle libert\u00e0 essenziali in tutti i Paesi del mondo uniti lealmente in una organizzazione mondiale con il potere di imporre la stretta osservanza di tutte le obbligazioni internazionali liberamente contratte.\nNel 1997, l'Internazionale Liberale \u00e8 tornata ad Oxford per svolgere il suo 48\u00ba Congresso e celebrare il cinquantenario della sua fondazione. Nel corso dei lavori, i delegati hanno elaborato ed approvato un documento chiamato \"Agenda liberale per il XXI secolo\". Tale documento \u00e8 un'integrazione al manifesto originale e descrive le politiche liberali pi\u00f9 dettagliatamente, definendo gli obiettivi dell'Internazionale per il futuro.\nOrgani.\nIl Congresso dell'Internazionale Liberale viene eletto ogni 18 mesi dai delegati del congresso (ossia i delegati dei partiti ed associazioni che sono pieni membri - \"full members\" - di LI), e si occupa di tracciare gli indirizzi politici dell'associazione ed eleggerne gli organi di presidenza (presidente, vicepresidente vicario, vicepresidenti e tesorieri).\nVi \u00e8 inoltre un Comitato Esecutivo, responsabile della supervisione e del coordinamento di tutte le attivit\u00e0 e le iniziative dell'Internazionale fra un congresso e l'altro; un Consiglio di Presidenza, responsabile di tutte le questioni amministrative e finanziarie; una Commissione per i diritti umani ed una Commissione per la giustizia climatica, incentrata sui rapporti della giustizia climatica con le donne, con le migrazioni e con l'economia sostenibile e finalizzata soprattutto a rendere l'Internazionale Liberale influente in questo campo ed a \"tradurre gli obiettivi degli accordi di Parigi del 2015 nella realt\u00e0\".\nLa 14\u00b0 ed attuale presidentessa di IL \u00e8 Hakima el Haite del Mouvement Populaire (Marocco), ex ministro dell'ambiente e scienziata del clima. El Haite \u00e8 succeduta al dottor Juli Minoves, ex ministro degli esteri di Andorra e rappresentante presso le Nazioni Unite.\nGli ex presidenti includono il deputato europeo Hans van Baalen, Lord John Alderdice, l'economista e politico olandese ed ex commissario europeo Frits Bolkestein, il politico tedesco Otto Graf Lambsdorff e il primo primo ministro eletto democraticamente in Spagna dopo il franchismo, Adolfo Su\u00e1rez.\nEsponenti illustri.\nPresidenti d'onore.\nIl Congresso, su proposta del Comitato Esecutivo, pu\u00f2 nominare presidente d'onore dell'Internazionale Liberale un ex-presidente che si sia distinto per meriti eccezionali nei confronti del liberalismo e dell'Internazionale Liberale.\nIn passato sono stati presidenti d'onore dell'Internazionale Salvador de Madariaga, Gaston Thorn e Giovanni Malagodi, fra gli altri.\nPatroni.\nIl Congresso, su proposta del Comitato Esecutivo, pu\u00f2 altres\u00ec nominare \"patroni\" dell'Internazionale Liberale quelle persone che sono politicamente attive sia sul versante del pensiero liberale che dell'azione liberale. I patroni hanno il diritto di partecipare e di parlare alle riunioni del Comitato Esecutivo e del Congresso; al Congresso hanno anche diritto di voto personale.\nTra gli attuali patroni dell'Internazionale Liberale spiccano l'italiana Beatrice Rangoni Machiavelli e il britannico David Steel. \nIn passato hanno avuto tale riconoscimento lo scrittore spagnolo Salvador de Madariaga, il filosofo italiano Benedetto Croce, l'economista tedesco Theodor Heuss, il filologo britannico Gilbert Murray, l'economista italiano Luigi Einaudi, lo storico tedesco Friedrich Meinecke, il filosofo anglo-tedesco Ralf Dahrendorf, il presidente tedesco Walter Scheel e la politica francese Simone Veil.\nMembri.\nPartiti che sono componenti di pieno diritto.\nL'iscrizione all'Internazionale Liberale \u00e8 aperta a tutti i partiti politici nazionali che accettino i documenti fondanti dell'Internazionale e i principi e i valori in essi contenuti. L'iscrizione \u00e8 inoltre aperta alle organizzazioni internazionali di parlamentari liberali, a un'organizzazione internazionale giovanile liberale e ad una organizzazione internazionale di donne, che altres\u00ec accettino i documenti fondanti e i principi in essi contenuti. L'iscrizione all'Internazionale Liberale \u00e8 incompatibile con l'iscrizione ad altre internazionali politiche.\nLa procedura per l'affiliazione di pieno diritto ha inizio con l'invio della domanda al Segretariato Permanente, accompagnata da una copia dello Statuto del partito o dell'organizzazione candidata. La domanda viene analizzata dal Consiglio di Presidenza, che, quindi, la propone al giudizio del Comitato Esecutivo, all'interno del quale essa deve essere discussa ed eventualmente accettata con una maggioranza di due terzi dei presenti e votanti. L'eventuale accettazione del Comitato deve essere quindi inoltrata per la conferma al primo Congresso successivo, che pu\u00f2 confermare l'affiliazione con una maggioranza dei due terzi dei voti espressi.\nI partiti politici e le organizzazioni che sono componenti di pieno diritto inviano al Congresso loro delegati, che partecipano con diritto di parola e di voto ad ogni sessione. Ognuno di essi ha anche il diritto di nominare un vicepresidente dell'Internazionale; fra tutti i vicepresidenti cos\u00ec nominati il Congresso elegge fino a sei di essi affinch\u00e9 siedano all'interno del Consiglio di Presidenza con diritto di parola e di voto, fino al Congresso successivo.\nIl seguente elenco comprende i partiti nazionali che attualmente aderiscono con pieni diritti all'Internazionale Liberale:\nMembri con lo \"status\" di osservatore.\nUn partito politico, o un'organizzazione, che sia in sintonia con i principi contenuti nei documenti fondanti dell'Internazionale Liberale pu\u00f2 chiedere di aderire ad essa con lo \"status\" di osservatore, per un periodo di tre anni che \u00e8 rinnovabile una sola volta. Prima della fine del secondo periodo il partito con \"status\" di osservatore dovrebbe candidarsi per l'adesione piena; se ci\u00f2 non avviene l'affiliazione del partito all'Internazionale cessa immediatamente.\nIn particolari circostanze lo \"status\" di osservatore pu\u00f2 essere concesso a gruppi che non siano partiti politici, purch\u00e9 accettino i principi contenuti nei documenti su cui si fonda l'Internazionale; tuttavia un partito politico affiliato, che cessi di operare come tale e diventi un gruppo, deve ricominciare da zero il processo di affiliazione.\nI partiti politici e le organizzazioni che hanno lo \"status\" di osservatori hanno il diritto di rappresentanza, ma in nessun caso il diritto di voto. Il seguente elenco comprende i partiti che attualmente aderiscono come osservatori all'Internazionale Liberale:\nOnorificenze.\nPremio per la Libert\u00e0.\nIl Premio per la Libert\u00e0 \u00e8 un riconoscimento assegnato ogni anno dall'Internazionale Liberale, fin dal 1985. Con esso si vuole onorare una persona che ha dato un rilevante contributo alla promozione dei diritti umani e delle libert\u00e0 politiche.\nOgni anno tutti i partiti dell'Internazionale con lo \"status\" di membro possono avanzare il nome di un candidato, entro una data (che cade di solito ai primi di settembre) e che viene stabilita dalla Segreteria Generale, la quale ne da comunicazione per tempo. Ogni candidatura deve essere accompagnata da una breve biografia del candidato e dalle motivazioni che hanno spinto alla sua nomina. \u00c8 inoltre necessario garantire che il candidato sia disposto ad accettare il premio ed a recarsi alla cerimonia di premiazione.\nTutte le candidature cos\u00ec inviate vengono inoltrate al Consiglio di presidenza, che, durante la prima riunione utile, seleziona fra di esse un elenco che viene presentato e discusso al primo Comitato Esecutivo successivo, che \u00e8 deputato ad assegnare il premio.\nMedaglia del Liberalismo.\nLa Medaglia del Liberalismo \u00e8 \"assegnata a persone che hanno lavorato per far avanzare i valori liberali a livello locale, nazionale e internazionale\" ed \u00e8 stata assegnata alle seguenti personalit\u00e0:\nSacrario della Libert\u00e0.\nIl Sacrario della Libert\u00e0 \u00e8 un monumento che commemora chi \u00e8 vissuto (e, alcune volte, \u00e8 morto) per lottare in favore della libert\u00e0 come diritto riconosciuto in tutto il mondo e per qualsiasi essere umano. Esso \u00e8 stato inaugurato il 7 novembre 1998, all'interno di una galleria scavata nel ghiaccio del Jungfraujoch, a quasi 3500 metri di altezza, cui si accede direttamente dalla stazione ferroviaria che \u00e8 al capolinea della celebre Ferrovia della Jungfrau.\nAll'interno di essa si trovano 100 cristalli che simboleggiano lo spirito di altrettante persone che, dal 1848 in poi, hanno lottato per la libert\u00e0 nel mondo. Il ghiaccio con cui sono fatti i cristalli vogliono rispecchiare le dure condizioni in cui esse hanno lottato. Ogni cristallo (di differente forma e dimensione) \u00e8 corredato da una placca su cui sono iscritti il nome, la data di nascita e di morte del personaggio a cui \u00e8 dedicato.\nI periodi celebrati partono dall'epoca della rivoluzione del '48, di spiccata marca liberale, esplosa in un momento che corrisponde a quello della nascita del moderno stato svizzero, nel cui territorio si trova il sacrario. La galleria dello Jungfraujoch \u00e8 visitata da circa 500,000 visitatori ogni anno, provenienti da ogni parte del mondo.\nCollegamenti esterni.\nSito ufficiale dell'Internazionale Liberale."}
{"id": "589943", "revid": "921573", "url": "https://it.wikipedia.org/wiki?curid=589943", "title": "Monique Coleman", "text": "\u00c8 principalmente conosciuta come co-stars nel film Disney per la televisione, \"High School Musical\", nel ruolo di Taylor McKessie. Il 14 agosto 2006 fu una delle partecipanti a \"Dancing with the Stars 3\" (versione inglese della trasmissione televisiva \"Ballando con le stelle\").\nCarriera da attrice.\nLa svolta del successo con \"High School Musical\".\nPrima di essere la co-star di \"High School Musical\", \u00e8 stata una dei personaggi secondari di \"Zack e Cody al Grand Hotel\" e ha fatto delle apparizioni in \"Boston Public\", \"Una mamma per amica\", \"Malcolm\", \"Strong Medicine\", \"10-8\", \"Married to the Kellys\" e \"Veronica Mars\". Monique ha partecipato anche al team blu del \"Disney Channel Games\", con Brenda Song, Corbin Bleu, Vanessa Anne Hudgens, Cole Sprouse e Jason Earles.\nAll'et\u00e0 di 25 anni interpret\u00f2 contemporaneamente due personaggi, uno in \"Zack e Cody al Grand Hotel\" e l'altro in \"High School Musical\".\nQuando fece parte del cast di \"High School Musical\" chiese ai suoi fan di votare per lei in \"Dancing with the Stars\". Monique ha avuto una carriera iniziata forse grazie ad \"High School Musical\", recitando, ballando e cantando."}
{"id": "589947", "revid": "767487", "url": "https://it.wikipedia.org/wiki?curid=589947", "title": "Eobasileus cornutus", "text": "L'eobasileo (\"Eobasileus cornutus\") era un mammifero preistorico, vissuto nell'Eocene medio e superiore negli Stati Uniti.\nSei corna sul cranio.\nIl nome di questo animale significa \"antico re cornuto\", e in effetti non poteva essere pi\u00f9 appropriato. L'aspetto dell'eobasileo era davvero impressionante: il corpo, lungo quattro metri e alto due metri e dieci alla spalla era sorretto da quattro robustissime zampe munite di zoccoli, ma l'aspetto terrificante era fornito dal muso, che era dotato di ben sei corna simili a mazze, che si protendevano a coppie dal retro della testa, dalla regione sovrastante gli occhi e dalla parte anteriore del cranio. Queste corna erano probabilmente ricoperte da uno strato di pelle, come quelle dell'odierna giraffa, e con tutta probabilit\u00e0 venivano usate nei combattimenti intraspecifici e contro i predatori. Il paio di corna pi\u00f9 piccole, quello nella parte frontale, era forse composto anche di cheratina, come il corno dei rinoceronti. Oltre alle corna, l'aspetto davvero appariscente di questo animale era dato anche dai due lunghi canini a forma di zanne che si protendevano dalla mascella superiore, e che in vita venivano \"inguainati\" in una flangia ossea nella mandibola. Il cervello di questo animale era di dimensioni minuscole, e probabilmente l'eobasileo, come tutti i suoi simili, era dotato di un comportamento sociale molto primitivo.\nParentele.\nL'eobasileo fa parte dei dinocerati, un ordine (o sottordine) estinto di mammiferi che includeva forme cornute e dotate di zanne. Il pi\u00f9 famoso di questi animali era \"Uintatherium\", dell'Eocene inferiore e medio."}
{"id": "589948", "revid": "121913208", "url": "https://it.wikipedia.org/wiki?curid=589948", "title": "Nidelva", "text": "Nidelva (noto anche come Nidelven) \u00e8 un fiume che scorre nella regione di Tr\u00f8ndelag, in Norvegia. \"Elv\" in norvegese significa fiume e, quindi, una buona traduzione del nome \u00e8 \"fiume Nid\". \nLa Nidelva nasce dal Selbusj\u00f8en (il lago pi\u00f9 grande del S\u00f8r-Tr\u00f8ndelag), nella sua parte pi\u00f9 ad ovest (presso Br\u00f8ttem), lungo il suo cammino passa attraverso Tiller per concludere il suo percorso nella citt\u00e0 di Trondheim dove sfocia nel Trondheimsfjord. Ci sono sei centrali idroelettriche lungo il fiume. L'affluente che raggiunge la Nidelva presso Selbusj\u00f8en \u00e8 chiamato Nea.\nNidelven \u00e8 la sua canzone, \"Nidelven Stille og Vakker du er\" (letteralmente \"Nidelven [quanto] calmo e leggiadro sei\")."}
{"id": "589953", "revid": "339392", "url": "https://it.wikipedia.org/wiki?curid=589953", "title": "Centre national des ind\u00e9pendants et paysans", "text": ""}
{"id": "589963", "revid": "116737755", "url": "https://it.wikipedia.org/wiki?curid=589963", "title": "A.C.A.U. La nostra meraviglia", "text": "A.C.A.U. La nostra meraviglia \u00e8 il primo disco solista di Gianni Maroccolo uscito per la Black Out nel 2004.\nNell'album compaiono molti altri nomi della scena musicale italiana.\nIl brano \"Meloria's ballade\" fu supportato da un videoclip."}
{"id": "589968", "revid": "4620784", "url": "https://it.wikipedia.org/wiki?curid=589968", "title": "Modifiche costituzionali", "text": ""}
{"id": "589976", "revid": "767487", "url": "https://it.wikipedia.org/wiki?curid=589976", "title": "Women in Revolt", "text": "Women in Revolt \u00e8 un film del 1971 prodotto da Andy Warhol e diretto da Paul Morrissey.\nLe stelle del fim sono Jackie Curtis, Candy Darling e Holly Woodlawn, le tre supersar transgender della scena che era nata intorno alla Factory warholiana.\nJacki e Candy erano gi\u00e0 presenti in Flesh, mentre Holly era apparsa in Trash. Parteciparono al film anche Jane Forth e Penny Arcade. La colonna sonora \u00e8 stata filmata da John Cale.\nCuriosit\u00e0.\nIl film \u00e8 degno di nota per il fatto che \u00e8 stato l'ultimo per cui Warhol gir\u00f2 delle scene. Infatti, a met\u00e0 delle riprese Jackie Curtis minacci\u00f2 di non completare il film se Warhol non fosse stato dietro alla macchina da presa."}
{"id": "589982", "revid": "123595472", "url": "https://it.wikipedia.org/wiki?curid=589982", "title": "Nerve growth factor", "text": "Il fattore di crescita nervoso (FCN), o in inglese nerve growth factor (NGF), \u00e8 una piccola proteina coinvolta nello sviluppo del sistema nervoso nei vertebrati, ed \u00e8 composta da due unit\u00e0 di 118 aminoacidi.\nIndirizza e regola la crescita degli assoni, tramite meccanismi di segnalazione cellulare, \u00e8 inoltre prodotta nei momenti rigenerativi e per questo \u00e8 molto utile nelle prime fasi dello sviluppo embrionale permettendo la creazione del cervello. \u00c8 studiata ancora oggi per trovare la cura ad alcune delle pi\u00f9 gravi malattie che colpiscono il sistema nervoso, come la sclerosi laterale amiotrofica (SLA) e la malattia di Alzheimer. Grazie alla scoperta dell'NGF, sono stati individuati altri fattori di crescita oggi studiati per la cura dei tumori, in quanto \u00e8 stato dimostrato che accrescono il tumore stesso.\nL'NGF fu scoperto negli anni '50 dall'italiana Rita Levi-Montalcini, che per circa trent'anni prosegu\u00ec le ricerche su questa molecola proteica e sul suo meccanismo d'azione, per le quali nel 1986 \u00e8 stata insignita del Premio Nobel per la medicina insieme allo statunitense Stanley Cohen. Nella motivazione del Premio si legge: \u00abLa scoperta del NGF all'inizio degli anni cinquanta \u00e8 un esempio affascinante di come un osservatore acuto possa estrarre ipotesi valide da un apparente caos. In precedenza i neurobiologi non avevano idea di quali processi intervenissero nella corretta innervazione degli organi e tessuti dell'organismo\u00bb.\nAd aprile 2012, la Fondazione EBRI (istituto di ricerca fondato da Rita Levi Montalcini) ha brevettato una variante dell'NGF umana e ricombinante, molto meglio tollerata dall'organismo.\nDal 2012 \u00e8 in sperimentazione una classe di farmaci che imitano l'attivit\u00e0 farmacologica dell'NGF, ma con un peso molecolare molto pi\u00f9 contenuto perch\u00e9 privi di catene peptidiche, che invece possiede la proteina NGF e riducono la capacit\u00e0 dell'organismo di assorbirla . L'MT2, che appartiene a questa nuova classe di farmaci, evidenzia rispetto all'NGF una eguale capacit\u00e0 di sopravvivenza, ma una minore capacit\u00e0 di indurre la differenziazione e specializzazione delle cellule necessaria per la rigenerazione di neuroni, tessuti, eccetera.\nCollegamenti esterni.\nPer approfondimenti sul ruolo dell'NGF svolto da Rita Levi-Montalcini a partire dagli anni cinquanta:"}
{"id": "589983", "revid": "709565", "url": "https://it.wikipedia.org/wiki?curid=589983", "title": "Ikky\u016b S\u014djun", "text": "La vita.\nMaestro buddhista \"zen\", \u00e8 comunemente ritenuto figlio illegittimo dell'imperatore Gokomatsu (\u5f8c\u5c0f\u677e\u5929\u7687 Gokomatsu-tenn\u014d, 1377-1433, regno: 1392-1412) e di una dama di corte di basso rango. \nAbbandonato dalla madre nel tempio buddhista zen di istituzione Gozan (\u4e94\u5c71), l'Ankoku-ji (\u5b89\u56fd\u5bfa) di Kyoto, Ikky\u016b trascorse l'infanzia tra questo tempio e il Tenry\u016b-ji (\u5929\u9f8d\u5bfa), sempre a Kyoto e anch'esso di istituzione Gozan. Durante la sua vita ebbe diversi incontri con il padre naturale, dopo la sua abdicazione al trono imperiale.\nNel 1410, Ikky\u016b lasci\u00f2 il Tenry\u016b-ji per trasferirsi in un eremo sotto la guida di Ken'\u014d S\u014di (\u8b19\u7fc1\u5b97\u70ba ?-1414). Da notare che questo maestro \"zen\", Ken'\u014d S\u014di, era privo di un formale certificato di illuminazione (\u5370\u53ef, \"inka\") e proveniva dai monasteri Daitoku-ji (\u5927\u5fb3\u5bfa) e My\u014dshin-ji (\u5999\u5fc3\u5bfa) che da tempo erano usciti dall'orbita del Gozan, quest'ultima una istituzione sostenuta dagli stessi \"sh\u014dgun\". \nTale scelta dimostra quanto Ikky\u016b fosse, fin dall'adolescenza, insofferente nei confronti degli aspetti formali delle istituzioni \"zen\", mirando piuttosto ai contenuti della tradizione di questa scuola buddhista. La prevalenza per Ikky\u016b del contenuto rispetto alla formalit\u00e0 degli insegnamenti venne confermata dal fatto che, dopo la morte di Ken'\u014d S\u014di nel 1414, egli si trasfer\u00ec al Daitoku-ji di Kyoto, sotto la guida del ventiduesimo abate di questo monastero, Kas\u014d S\u014ddon (\u83ef\u53df\u5b97\u66c7, 1352-1428), con cui studi\u00f2 presso un piccolo eremo a Katada sulle rive del Lago Biwa e dove, nel 1420 all'et\u00e0 di ventisei anni, raggiunse il \"satori\" (\u609f\u308a), l'\"illuminazione\" nello Zen, al grido di una cornacchia mentre meditava su una barca: \nMa anche Ikky\u016b, come Ken'\u014d S\u014di, rifiut\u00f2 il certificato di illuminazione offertogli dal suo maestro. Poco tempo dopo questo avvenimento, Ikky\u016b lasci\u00f2 Katada, probabilmente per dei contrasti intercorsi con lo stesso Kas\u014d S\u014ddon, dirigendosi verso Sakai dove presto conquist\u00f2 fama di grande eccentrico frequentando postriboli e taverne. \nIkky\u016b avr\u00e0 modo di sostenere pi\u00f9 volte che questi luoghi erano di gran lunghi pi\u00f9 adatti all'\"illuminazione\" buddhista rispetto ai corrotti monasteri di Kyoto. In questo periodo, inizi\u00f2 la sua lunga vita di monaco itinerante, assumendo il nome di \"Ky\u014dun\" (\u72c2\u96f2, Nuvola folle) cui fece riferimento nel titolo della sua raccolta poetica pi\u00f9 importante: \"Ky\u014dunsh\u016b\" (\u72c2\u96f2\u96c6, Raccolta della Nuvola folle). Nonostante il suo profondo rispetto per il Buddha e la sua spiritualit\u00e0, la sua iconoclastia e irriverenza \u00e8 ricordata anche in un famoso koan ripreso da uno precedente di origine cinese:\nPresto anche il Daitoku-ji divenne bersaglio dei suoi strali, nonostante fosse stato, per un breve periodo nel 1440, abate di un padiglione minore di questo monastero, il Nyoi-an. La nomina ad abate di Y\u014ds\u014d S\u014di (\u990a\u53df\u5b97\u9824, 1376-1458), gi\u00e0 discepolo di Kas\u014d S\u014ddon, acu\u00ec infatti gli attacchi di Ikky\u016b al monastero di Kyoto essendo stato, l'appena nominato abate, suo rivale ai tempi di Katada. \nSempre a partire dal 1440, Ikky\u016b si dedic\u00f2 con passione alle emergenti nuove arti giapponesi: la calligrafia, dove le sue opere vennero successivamente molto apprezzate; la poesia, dove studi\u00f2 con il poeta S\u014dch\u014d (\u5b97\u9577, 1448-1532); il teatro N\u014d, dove strinse rapporti con l'autore Komparu Zenchiku (\u91d1\u6625\u7985\u7af9, 1405-1468); il \"cha no yu\", dove collabor\u00f2 con il monaco Murata Shuk\u014d (\u6751\u7530\u73e0\u5149, 1427-1502) ai primi canoni di questa disciplina; la pittura, dove frequent\u00f2 i pittori Bokkei Saiyo (n.d.) e Motsurin Sh\u014dt\u014d (anche Bokusai, \u58a8\u658e, 1412?-1492). \nNel 1447 abbandon\u00f2 definitivamente il Daitoku-ji, ritirandosi in un eremo nei pressi di Kyoto che denomin\u00f2 \"Capanna dell'asino cieco\" e dove rimase fino al 1467, allorch\u00e9 la zona inizi\u00f2 ad essere funestata dagli scontri che portarono al conflitto \u014cnin, la guerra civile che devast\u00f2 il paese per ben dieci anni. Dopo altre peregrinazioni ritorn\u00f2, per ordine imperiale, al Daitoku-ji nel 1474, quando il monastero non era che un mucchio di rovine causate dalle guerre civili. Le conoscenze maturate durante la sua vita errabonda, gli consentirono tuttavia di raccogliere donazioni per la ricostruzione del monastero Daitoku-ji che venne rifondato e che lo ebbe come abate fin dal 1474. I suoi ultimi anni di vita li trascorse in disparte, nei pressi di un piccolo tempio, insieme ad una cantante cieca di nome Mori.\nMor\u00ec in tarda et\u00e0, a ottantasette anni, stroncato da un attacco di malaria, seduto nella postura del Loto.\nLe opere.\nL'opera poetica maggiore di Ikky\u016b \u00e8 il \"Ky\u014dunsh\u016b\" (\u72c2\u96f2\u96c6, Antologia di nuvole pazze) che comprende circa mille poesie di stile cinese, tutte con metro di quattro versi con sette caratteri per verso. Una seconda opera poetica \u00e8 il \"Jikaish\u016b\" (\u81ea\u6212\u96c6, Raccomandazioni a se stesso). Oltre a queste opere poetiche \u00e8 autore di alcune prose di carattere eminentemente buddhista: \"Bukkigun\" (\u4ecf\u9b3c\u8ecd, La guerra dei buddha e dei demoni), \"Maka hannya haramita singy\u014d kai\" (Spiegazione del Sutra del cuore della perfezione di saggezza), \"Amida hadaka monogatari\" (\u963f\u5f25\u9640\u88f8\u7269\u8a9e, Il racconto di Amida nudo), \"Gaikotsu\" (\u9ab8\u9aa8, Scheletri). Lo stile della sua poesia non prevedeva l'uso di caratteri fonetici \"hiragana\" non presenti nell'alfabeto cinese. Assai dibattuta \u00e8 la forte contraddizione tra la fede professata nelle sue poesie e le immagini sensuali, spesso assai crude, che appaiono con una certa frequenza nei suoi versi. La sua poesia \u00e8 un susseguirsi di elevati concetti religiosi e di forti passioni carnali, queste ultime tutt'altro che fantasiose quali quelle suscitate dall'amante cieca Mori.\nNella cultura di massa.\nIl protagonista della serie anime \"Ikkyusan il piccolo bonzo\" \u00e8 basato sulla vita di Ikky\u016b S\u014djun."}
{"id": "589987", "revid": "22356", "url": "https://it.wikipedia.org/wiki?curid=589987", "title": "Mesonyx", "text": "Il mesonice (gen. Mesonyx) \u00e8 un mammifero carnivoro estinto, appartenente agli acreodi. Visse nell'Eocene inferiore - medio (circa 48 - 42 milioni di anni fa) e i suoi resti fossili sono stati ritrovati in Nordamerica e Asia.\nDescrizione.\nL'aspetto di \"Mesonyx\" era quello di un grosso lupo dal corpo lungo e basso. Esso era un veloce corridore caratterizzato da zampe allungate e potenti fornite di piccoli zoccoli invece che di artigli. Rispetto ad altri acreodi, il mesonice (il cui nome significa \"unghia di mezzo\") era probabilmente digitigrado. Il suo cranio, lungo e robusto, aveva una cresta sopra la scatola cranica, che con ogni probabilit\u00e0 serviva ad ancorare i potenti muscoli delle fauci.\nLa dentatura di \"Mesonyx\" era dotata di forti canini; quelli superiori erano tipicamente verticali, mentre quelli inferiori erano quasi orizzontali. Il primo premolare inferiore era a radice singola, mentre dal terzo premolare ai molari, tutti i denti erano dotati di una lama mediana, una cuspide conica anteromediana e un tubercolo basale anteriore. I veri molari diminuivano di taglia posteriormente. Il canino inferiore era particolarmente robusto, in particolare la radice, dalla sezione ovale; la corona era solo leggermente ricurva, leggermente compressa e priva di margine tagliente. I premolari si molarizzavano gradualmente, e cos\u00ec la linea di demarcazione tra molari e premolari non era ben marcata. Non era presente alcun metaconide sui molari, e il terzo molare superiore era assente. Il primo premolare, a radice singola, possedeva una corona leggermente conica, con un piccolo tubercolo alla base posteriore. Questo tubercolo si ingrandiva progressivamente sui premolari 2 e 3, e diveniva una vera e propria lama tagliente sui veri molari, e si estendeva lungo tutto l'asse della corona, non molto elevata sopra un'ampia base.\nAl contrario della maggior parte degli acreodi di grandi dimensioni, come \"Harpagolestes\", i denti di \"Mesonyx\" non mostrano particolari segni di usura.\nClassificazione.\n\"Mesonyx\" venne descritto per la prima volta nel 1872 da Edward Drinker Cope, che studi\u00f2 i fossili di questo animale rinvenuti in terreni dell'Eocene medio del Wyoming. La specie tipo (e anche la meglio conosciuta) \u00e8 Mesonyx obtusidens. Altre specie vennero descritte in seguito: M. uintensis proviene dal Nordamerica, mentre M. uqbulakensis e M. nuhetingensis provengono dall'Eocene inferiore della Cina (Xun, 2012).\n\"Mesonyx\" d\u00e0 il nome al gruppo dei Mesonychia, altrimenti noti come Acreodi, un gruppo di mammiferi dalle attitudini predatorie che divennero i principali predatori nel corso del Paleocene e dell'Eocene in Nordamerica e Asia. Mesonyx, in particolare, \u00e8 un membro piuttosto derivato di questo gruppo, ma non cos\u00ec specializzato come altre forme successive come i giganteschi \"Harpagolestes\", \"Mongolestes\" e \"Mongolonyx\".\nPaleoecologia.\nLa morfologia degli arti di \"Mesonyx \"indica che questo animale era un corridore digitigrado, al contrario di molti altri acreodi di dimensioni maggiori. Era probabilmente un cacciatore che inseguiva prede anche di dimensioni medio - grandi, tuttavia la struttura della colonna vertebrale indica che questo animale era meno adatto a cacciare rispetto ai carnivori odierni.\nIl cervello di \"Mesonyx\", inoltre, era grande circa la met\u00e0 di quello dei mammiferi carnivori attuali della sua taglia; in ogni caso, le dimensioni del suo cervello erano paragonabili a quelle di numerosi altri mammiferi dell'Eocene. Altri acreodi, come \"Pachyaena\", possedevano un cervello ancora pi\u00f9 piccolo in proporzione.\nIl cervello di \"Mesonyx\" era comunque dotato di una notevole espansione della neocorteccia (e probabilmente anche del \"neocerebellum\") rispetto ad altri mammiferi eocenici come \"Phenacodus\". \"Mesonyx\" era piuttosto specializzato, in quanto il suo cervello era dotato di piccoli bulbi olfattivi e di una fessura rinale disposta pi\u00f9 ventralmente rispetto a quella degli antichi ungulati e carnivori. \u00c8 probabile che \"Mesonyx \"avesse, insolitamente, un olfatto ridotto (Radinsky, 1976)."}
{"id": "589990", "revid": "4621082", "url": "https://it.wikipedia.org/wiki?curid=589990", "title": "Rotazione ministeriale", "text": ""}
{"id": "589993", "revid": "289247", "url": "https://it.wikipedia.org/wiki?curid=589993", "title": "Gamma-ray large area space telescope", "text": ""}
{"id": "589994", "revid": "3791", "url": "https://it.wikipedia.org/wiki?curid=589994", "title": "Antipatro (generale)", "text": "Biografia.\nAntipatro fu un ufficiale di Filippo II, che lo incaric\u00f2, dopo la vittoria di Cheronea (338 a.C.) di condurre i cadaveri degli Ateniesi presso Atene (Giustino, IX, 4; Polibio, V, 10).\nIncaricato da Alessandro di sostituirlo al governo della Macedonia mentre lui era impegnato nella spedizione in Asia, Antipatro impose la pace in Tracia (331 a.C.), che si era ribellata con Memnone, e nel Peloponneso, ove si era ribellata all'egemonia macedone la citt\u00e0 di Sparta, il cui re Agide III aveva scatenato contro i Macedoni una guerra (Diodoro, XVII, 16-17 e 62). Pare che proprio da questi successi inizi la gelosia di Alessandro nei confronti di Antipatro (Curzio, VI, 1, 17; Claudio Eliano, \"Varia historia\", I, 25). Fu in questi anni, precisamente nel 323 a.C., che mor\u00ec Alessandro; i sospetti iniziarono a formarsi contro Antipatro e persino Aristotele, ma, come scrive il lessicografo Smith, appare decisamente improbabile che Antipatro e Aristotele siano stati implicati nella morte di Alessandro. Dopo la morte del re gli fu confermata la luogotenenza nel regno di Macedonia (Giustino, XII, 12).\nSubito dopo la morte di Alessandro (o forse ancora prima), alcune \"poleis\" greche si ribellarono al dominio macedone dando inizio alla guerra lamiaca (che sar\u00e0 definitivamente sedata da Antipatro nel 319 a.C.). La sua intenzione di passare in Asia, in parte decisa dalla volont\u00e0 di sposare Cleopatra di Macedonia, lo convinse a lasciare la Macedonia a Cratero e ad agire contro Eumene e a non permettere che Perdicca, che pure gli aveva concesso la reggenza della Macedonia, conquistasse l'Egitto dei Tolomei (Diodoro, XVIII, 23-25). Ma Perdicca, entrato in Egitto nel 321 a.C., fu ucciso dai suoi stessi generali (Diodoro XVIII, 16, 22 e ss.; Giustino XIII, 6, 8; Plutarco, \"Vita di Eumene\", 8). Nello stesso anno, ritorn\u00f2 in Europa, passando per la Lidia, e lasciando proseguire ad Antigono la guerra contro Eumene.\nFu nel 320 a.C., anno in cui contrasse una malattia mortale, che Demade giunse ad Antipatro da Atene per cercare di svincolare le guarnigioni dal Munichia. Prima di morire design\u00f2 come suo erede Poliperconte (Diodoro, XVIII, 48).\nTutti i suoi figli (Cassandro, Nicea, Alessarco, Iolao, Perilao, Filippo, Plistarco, Euridice, Nicanore e Fila) furono impegnati con l'esercito macedone nelle imprese di Alessandro Magno o coinvolti negli avvenimenti successivi. Di essi Cassandro riusc\u00ec a divenire Re di Macedonia; la figlia Fila fu prima moglie di Cratero, poi moglie di Demetrio e madre di Antigono, entrambi re di Macedonia dopo Cassandro."}
{"id": "589995", "revid": "1237407", "url": "https://it.wikipedia.org/wiki?curid=589995", "title": "Dagospia", "text": "Dagospia \u00e8 una pubblicazione web di rassegna stampa e retroscena su politica, economia, societ\u00e0 e costume curata da Roberto D'Agostino, attiva dal 22 maggio 2000.\nCaratteristiche.\nDagospia si definisce \"Risorsa informativa online a contenuto generalista che si occupa di retroscena. \u00c8 espressione di Roberto D'Agostino\". Sebbene da alcuni sia considerato un sito di \"gossip\", nelle parole di D'Agostino:\nLo stile di comunicazione \u00e8 volutamente chiassoso e scandalistico.\nL'impostazione grafica della testata ricorda molto quella del \"news aggregator\" americano \"Drudge Report\", col quale condivide anche la vocazione all'informazione indipendente fatta di \"scoop\" e indiscrezioni.\nQuesti due elementi hanno contribuito a renderlo un sito molto popolare, specialmente nell'ambito dell'informazione italiana.\nIl sito aveva in media visite quotidiane nel 2000 e pagine consultate in un giorno nel 2010.\nGli utenti unici nel mese erano 2,6 milioni nel 2014 (metodo di calcolo non specificato) e 0,5 milioni secondo audiweb nel 2020, sufficienti a renderlo uno dei 50 siti di informazione pi\u00f9 consultati in Italia.\nA partire da febbraio 2011 si finanzia con pubblicit\u00e0 e non \u00e8 necessario un abbonamento per consultare gli archivi.\nNel sito \u00e8 presente la rubrica fotografica \"Cafonal\", nella quale il fotoreporter e \"paparazzo\" romano Umberto Pizzi (insieme al fratello Mario) immortala protagonisti e partecipanti agli eventi mondani nella capitale. Dalle fotografie sono stati tratti i libri \"Cafonal. Gli nel mirino di Dagospia\" e \"UltraCafonal. Il peggio di Dagospia\" pubblicati rispettivamente nel 2008 e nel 2010. Nell'estate 2012 Umberto Pizzi ha lasciato \"Dagospia\" con un addio polemico.\nPer alcuni periodi fonte di informazioni e retroscena fu anche il Presidente emerito della Repubblica Italiana Francesco Cossiga.\nControversie.\nNel giugno 2011 fece scalpore la notizia che \"Dagospia\" ricevesse euro all'anno per pubblicit\u00e0 all'Eni grazie all'intermediazione del faccendiere Luigi Bisignani, gi\u00e0 condannato in via definitiva per la maxi-tangente Enimont e di nuovo sotto inchiesta per il caso P4. \nIl quotidiano \"la Repubblica\", riportando le dichiarazioni di Bisignani ai pubblici ministeri sulle soffiate a \"Dagospia\", la defin\u00ec \u201cil giocattolo\u201d di Bisignani. \"Dagospia\" ha querelato \"la Repubblica\" per diffamazione."}
{"id": "589997", "revid": "125895004", "url": "https://it.wikipedia.org/wiki?curid=589997", "title": "Cabardino-Balcaria", "text": "La Cabardino-Balcaria o Repubblica di Cabardino-Balcaria, a volte citata anche come Cabarda-Balcaria o Cabardinia-Balcaria(, \"Kabard\u00edno-Balk\u00e1rskaja Resp\u00fablika\"; in cabardo: \u041a\u044a\u044d\u0431\u044d\u0440\u0434\u0435\u0439-\u0411\u0430\u043b\u044a\u043a\u044a\u044d\u0440 \u0420\u0435\u0441\u043f\u0443\u0431\u043b\u0438\u043a\u044d, \"Qabardej-Ba\u0142qar Respublika\"; in balcaro: \u041a\u044a\u0430\u0431\u0430\u0440\u0442\u044b-\u041c\u0430\u043b\u043a\u044a\u0430\u0440 \u0420\u0435\u0441\u043f\u0443\u0431\u043b\u0438\u043a\u0430, \"Qabart\u0131-Malqar Respublika\") \u00e8 una repubblica della Federazione Russa, situata nel Caucaso settentrionale. La traslitterazione diretta dal russo \u00e8 Kabardino-Balkarskaja Respublika. Nal'\u010dik \u00e8 la capitale della Repubblica mentre Tyrnyauz \u00e8 il centro amministrativo della Balkaria.\nGeografia.\nLa repubblica \u00e8 parzialmente occupata dalle montagne del Caucaso Settentrionale, mentre la parte a nord \u00e8 pianeggiante.\nLa Cabardino-Balcaria \u00e8 situata nel fuso orario di Mosca (MSK).\nFiumi.\nI corsi d'acqua principali sono:\nCi sono pi\u00f9 di 100 laghi di piccole dimensioni nella regione.\nMontagne.\nIl Monte Elbrus, picco pi\u00f9 elevato del Caucaso Settentrionale e d'Europa si trova in questa Repubblica. Tra gli altri rilievi principali spiccano:\nTra le principali risorse naturali della Cabardino-Balkaria si possono annoverare molibdeno, tungsteno, e carbone.\nIl clima continentale presenta una temperatura media estiva variabile tra i 23\u00a0\u00b0C in pianura e i 4\u00a0\u00b0C in montagna, quella invernale tra i -4\u00a0\u00b0C della pianura e i -12\u00a0\u00b0C montani.\nSuddivisioni amministrative.\nLa divisione amministrativa di secondo livello della Repubblica della Cabardino-Balcaria comprende 10 \"rajon\" (\"distretti\") e 3 citt\u00e0 poste sotto la diretta giurisdizione della Repubblica autonoma.\n\"Rajon\".\nL'elenco dei 10 distretti con fra parentesi il capoluogo. Alcuni capoluoghi (indicati con un asterisco) non sono direttamente dipendenti dal \"rajon\" ma posti sotto la diretta giurisdizione della Repubblica autonoma):\nCitt\u00e0.\nI centri urbani della Repubblica della Cabardino-Balcaria con \"status\" di citt\u00e0 sono 8 ma 3 di loro (indicate con un asterisco) sono poste sotto la giurisdizione della Repubblica autonoma e pertanto costituiscono una divisione amministrativa di secondo livello:\nInsediamenti di tipo urbano.\nNella Repubblica della Cabardino-Balcaria si trovano 2 centri urbani con \"status\" di insediamento di tipo urbano:\nSociet\u00e0.\nEvoluzione demografica.\nLa Cabardino-Balcaria \u00e8 formata da due territori \"etnici\", uno abitato in prevalenza da cabardini (che parlano un linguaggio caucasico nordoccidentale) e l'altro in modo prevalente da balcari (che parlano un linguaggio turco).\nSecondo il censimento del 2002, i cabardini (498.702 unit\u00e0) rappresentano il 55,3% degli abitanti, seguiti dai russi (226.620) che si attestano circa al 25,1% e dai balcari (104.951) circa all'11,6%. La popolazione totale era, nel 2002, di 901.494 abitanti e l'et\u00e0 media di poco meno di 31 anni.\nStoria.\nNel corso dei secoli il territorio dell'odierna repubblica ha subito il dominio di Mongoli (XIII secolo), Georgiani (XIV e XV secolo), Persiani (XVI secolo) e Ottomani (XVI secolo), per poi divenire Protettorato Russo nel 1557. La regione fu annessa all'Impero russo nel 1827. Nel 1936 la regione diviene Repubblica Socialista Sovietica della Cabardino-Balcaria; nel corso della seconda guerra mondiale i Balcari furono accusati di collaborazionismo con i tedeschi che avevano occupato la regione e furono deportati in massa in Asia centrale. La repubblica divenne semplicemente Cabardinia, per riacquistare il nome originale solo nel 1957, anno in cui i Balcari furono riabilitati e fu loro concesso di fare ritorno nelle proprie case.\nPolitica.\nL'attuale capo della Repubblica \u00e8 Yury Kokov, insediatosi nell'ottobre 2014.\nIl Parlamento della Repubblica \u00e8 formato da due Camere (Consiglio della Repubblica e Consiglio dei Rappresentanti) composte da 36 deputati con mandato quinquennale.\nLa Costituzione \u00e8 stata adottata il 1\u00ba settembre 1997.\nEconomia.\nL'economia \u00e8 principalmente legata al settore primario: agricoltura, produzione di legname ed estrazioni minerarie. La caduta dell'Unione Sovietica e lo scoppio dei vari conflitti caucasici hanno colpito duramente la Repubblica, causando un collasso del turismo nella regione e provocando un altissimo tasso di disoccupazione (circa il 90%). La povert\u00e0 sembra essere un problema endemico del territorio."}
{"id": "590000", "revid": "1654832", "url": "https://it.wikipedia.org/wiki?curid=590000", "title": "Organizzazione marittima internazionale", "text": "L'Organizzazione marittima internazionale, in acronimo IMO (dall'inglese \"International Maritime Organization\") \u00e8 un istituto specializzato delle Nazioni Unite incaricato di sviluppare i principi e le tecniche della navigazione marittima internazionale al fine di promuovere la progettazione e lo sviluppo del trasporto marittimo internazionale rendendolo pi\u00f9 sicuro ed ordinato.\nLa convenzione dell'IMO adottata dai paesi membri prevede degli standard riguardanti le regole per prevenire gli abbordi in mare (COLREG), gli standard di costruzione e compartimentazione delle navi, nonch\u00e9 le dotazioni antincendio, impiantistiche, di sopravvivenza e salvataggio (SOLAS), la formazione e certificazione del personale marittimo (STCW). Inoltre, l'IMO definisce i protocolli per le indagini sugli incidenti marittimi seguiti dalle autorit\u00e0 per la sicurezza del trasporto dei paesi firmatari della convenzione sulla navigazione civile internazionale.\nPer sostenere la ricerca e la formazione specialistica l'IMO ha promosso la nascita della World Maritime University e dell'International Maritime Law Institute."}
{"id": "590001", "revid": "5680", "url": "https://it.wikipedia.org/wiki?curid=590001", "title": "Sezioni coniche", "text": ""}
{"id": "590002", "revid": "767487", "url": "https://it.wikipedia.org/wiki?curid=590002", "title": "Mike McCready", "text": "Biografia.\nPoco dopo la sua nascita, la sua famiglia si trasferisce a Seattle. All'et\u00e0 di 11 anni riceve la sua prima chitarra e inizia a prendere lezioni. Dopo lo scioglimento del suo primo gruppo, gli Shadow, viene chiamato dal chitarrista Stone Gossard ad entrare nei Mookie Blaylock, assieme al bassista Jeff Ament. Il gruppo cambier\u00e0 presto il nome in Pearl Jam. Qui McCready riveste il ruolo di chitarrista solista, e il suo stile si rif\u00e0 a un blues energico, influenzato anche dal chitarrista Stevie Ray Vaughan.\nNel corso della sua carriera, ha fatto parte dei Temple of the Dog, gruppo tributo all'ex cantante dei Mother Love Bone Andy Wood, insieme al cantante dei Soundgarden Chris Cornell, ai membri dei Pearl Jam Gossard e Ament, che furono membri dei Mother Love Bone, e Eddie Vedder, cantante dei Pearl Jam. Il gruppo pubblica un unico album omonimo nel 1991.\nHa dato vita a diversi progetti paralleli ai Pearl Jam. Tra questi, i Mad Season, insieme al cantante degli Alice in Chains Layne Staley e al batterista degli Screaming Trees Barrett Martin, che pubblicano l'album \"Above\" nel 1995, e i Rockfords, gruppo composto dagli ex membri degli Shadow, e che pubblica un album omonimo nel 2000. Ha collaborato anche con vari gruppi e artisti, tra cui gli Screaming Trees, i Tuatara, Mark Eitzel, i Minus 5, i Brad, i Wallflowers, Heart e Peter Frampton.\nVita privata.\nNel maggio 2005 sposa Ashley O'Connor in una cerimonia privata a Maui. La coppia ha avuto una figlia, Kaia, il 12 aprile 2007. La famiglia attualmente vive a Seattle. \u00c8 affetto dalla malattia di Crohn, patologia che colpisce l'apparato digerente. \u00c8 stato vittima di dipendenza da stupefacenti con una ricaduta nei primi anni novanta, successiva alla morte di Kurt Cobain, e una nel 2000, durante le registrazioni dell'album \"Binaural\"."}
{"id": "590009", "revid": "21880", "url": "https://it.wikipedia.org/wiki?curid=590009", "title": "Oasi protetta dei Laghi Alimini", "text": ""}
{"id": "590014", "revid": "287204", "url": "https://it.wikipedia.org/wiki?curid=590014", "title": "Royksopp's Night Out", "text": ""}
{"id": "590015", "revid": "287204", "url": "https://it.wikipedia.org/wiki?curid=590015", "title": "Ribeira", "text": "Il termine Ribeira pu\u00f2 riferirsi a diverse localit\u00e0:"}
{"id": "590021", "revid": "107533178", "url": "https://it.wikipedia.org/wiki?curid=590021", "title": "Ribeira (Porto)", "text": "Ribeira \u00e8 il quartiere pi\u00f9 caratteristico di Porto, terza citt\u00e0 del Portogallo per numero di abitanti e secondo porto del paese.\nIl quartiere \u00e8 stato dichiarato dall'UNESCO, patrimonio dell'umanit\u00e0 per le sue caratteristiche che lo rendono unico nel suo genere. Esso \u00e8 costituito da un dedalo di strade strettissime che si arrampicano sulla collina che strapiomba ripida sulla riva del fiume Douro che poco pi\u00f9 avanti sfocia nell'Oceano Atlantico. \nLa pavimentazione a ciottoli e le strade in ripida ascesa rendono assai difficile camminare per queste strette ed ombrose strade. Le sue abitazioni dipinte in colori pastello e massimamente di bianco, risalenti a diversi secoli addietro, creano un'atmosfera quasi irreale viste dalla opposta riva del Douro nella citt\u00e0 gemella di Vila Nova de Gaia. Sulle rive del fiume sono attraccate le imbarcazioni caratteristiche, barcos rabelos in portoghese, attrezzate per il trasporto del famoso vino Porto. Queste barche, il cui disegno risale a diversi secoli fa, hanno delle botti sulla coperta per il trasporto del vino dalle cantine di produzione ai magazzini situati proprio nella citt\u00e0 di Vila Nova de Gaia.\nIl fiume Douro viene attraversato dal ponte in ferro a due piani Don Luigi I. La sera il quartiere si anima per il notevole numero di ristoranti e bar che si allineano sul lungofiume e le luci delle case e dei monumenti illuminati creano un'atmosfera da presepe.\nIn questo quartiere sembra che, nel 1394, sia nato Enrico il Navigatore, figlio del Re Giovanni I e di Filippa di Lancaster."}
{"id": "590026", "revid": "647919", "url": "https://it.wikipedia.org/wiki?curid=590026", "title": "F.I.Te.T.", "text": ""}
{"id": "590029", "revid": "1543377", "url": "https://it.wikipedia.org/wiki?curid=590029", "title": "Ciclo del carbonio", "text": "In biologia e chimica ambientale il ciclo del carbonio \u00e8 il ciclo biogeochimico attraverso il quale il carbonio viene scambiato tra la geosfera (all'interno della quale si considerano i sedimenti e i combustibili fossili), l'idrosfera (mari e oceani), la biosfera (comprese le acque dolci) e l'atmosfera della Terra. Tutte queste porzioni della Terra sono considerabili a tutti gli effetti serbatoi di carbonio (\"carbon sinks\"). \nIl ciclo \u00e8 infatti solitamente inteso come l'interscambio dinamico tra questi quattro \"distretti\" con le dinamiche di interscambio legate a processi chimici, fisici, geologici e biologici. Il \"bilancio globale del carbonio\" \u00e8 il bilancio degli scambi (entrate e perdite) tra le riserve di carbonio o tra uno specifico ciclo (ad es. atmosfera-biosfera) del ciclo del carbonio; un esame del bilancio su una riserva pu\u00f2 fornire informazioni se questa stia funzionando da fonte o da consumatore dei biossidi di carbonio. Sembra inoltre che anche altri corpi celesti possano avere un ciclo del carbonio, ma esistono pochissime informazioni al riguardo.\nCarbonio nella biosfera.\nCirca 1500 miliardi di tonnellate di carbonio sono presenti nella biosfera. Il carbonio \u00e8 parte essenziale della vita sulla Terra. Esso gioca un ruolo importante nella struttura, biochimica e nutrizione di tutte le cellule viventi. E la vita gioca un ruolo importante nel ciclo del carbonio:\nL'immagazzinamento di carbonio nella biosfera \u00e8 influenzato da diversi processi che si attuano su varie scale temporali: mentre la produttivit\u00e0 primaria netta segue un ciclo diurno e stagionale, il carbonio pu\u00f2 essere immagazzinato per diverse centinaia di anni negli alberi e fino a migliaia di anni nel suolo. Cambiamenti in questi bacini di carbonio a lungo termine (ad esempio attraverso la deforestazione o l'afforestazione, o attraverso cambiamenti nella respirazione del suolo, legati alla temperatura) possono influenzare direttamente il riscaldamento globale.\nCarbonio nella geosfera.\nIl carbonio pu\u00f2 anche lasciare la biosfera, quando la materia organica morta (come la torba) sedimenta e viene ricoperta da altri depositi sedimentari, viene incorporata nella geosfera.\nIl carbonio negli oceani.\nI mari contengono circa 36.000 miliardi di tonnellate di carbonio, in gran parte sotto forma di ione bicarbonato. La presenza di carbonio inorganico, rappresentato da gruppi di carbonio senza legami carbonio-carbonio o carbonio-idrogeno, \u00e8 importante per le sue reazioni in acqua. Questo scambio di carbonio diventa importante nel controllare il pH degli oceani e pu\u00f2 comportarsi sia come sorgente che come assorbente di carbonio a seconda delle condizioni. Il carbonio \u00e8 scambiato rapidamente tra atmosfera e oceano. Nelle regioni oceaniche di \"upwelling\", il carbonio viene rilasciato verso l'atmosfera. Al contrario, nelle regioni di \"downwelling\" il trasferimento di carbonio (CO2) avviene tra atmosfera e oceano. Quando esso \u00e8 assorbito dall'oceano avviene la formazione di acido carbonico:\nQuesta reazione pu\u00f2 avvenire in entrambe le direzioni, fino a raggiungere l'equilibrio chimico. Un'altra importante reazione che determina il pH oceanico \u00e8 il rilascio di ioni idrogeno e bicarbonato:\nGeochimica isotopica e ciclo del carbonio.\nIl carbonio in natura \u00e8 presente in due isotopi stabili, 12C e 13C. Lungo il ciclo del carbonio, le specie che lo contengono subiscono trasformazioni chimiche e fisiche; queste causano un frazionamento isotopico, che modifica l'abbondanza isotopica nei diversi serbatoi di carbonio.\nL'anidride carbonica nell'atmosfera ha un valore di \u03b413C = -10\u2030 \u00f7 -6\u2030 V-PDB (cio\u00e8 il suo rapporto di abbondanza di 13C su 12C \u00e8 del 10\u2030 \u00f7 6\u2030 pi\u00f9 basso rispetto al rapporto nello standard Pee-Dee Belemnitella).\nL'anidride carbonica disciolta nell'acqua degli oceani, sotto forma di bicarbonato in equilibrio chimico con l'atmosfera, ha un valore di \u03b413C = +0,5\u2030 \u00f7 +0,1\u2030 V-PDB; questo perch\u00e9 a 20\u00f725\u00a0\u00b0C il fattore di arricchimento isotopico dalla fase gassosa alla fase disciolta \u00e8 formula_1 (le molecole contenenti 13C si disciolgono pi\u00f9 facilmente in acqua rispetto a quelle contenenti 12C).\nAnche nel processo di precipitazione dei carbonati le molecole contenenti 13C sono favorite: il fattore di arricchimento \u00e8 leggermente positivo (formula_2 a 20\u00a0\u00b0C), cos\u00ec che i carbonati marini hanno un valore \u03b413C = +1\u2030 \u00f7 +2\u2030 V-PDB.\nAl contrario, il processo di fotosintesi avviene pi\u00f9 facilmente con molecole contenenti 12C (gli atomi 13C formano legami pi\u00f9 forti, e pi\u00f9 difficili da spezzare); il carbonio organico prodotto dalle piante (in particolare dalle piante C3 terrestri) risulta impoverito in 13C rispetto all'anidride carbonica atmosferica (\u03b413C = -35\u2030 \u00f7 -22\u2030 V-PDB). Valori un po' pi\u00f9 alti (\u03b413C = -23\u2030 \u00f7 -5\u2030 V-PDB) si hanno nel caso delle piante C4 o delle piante grasse, il cui metabolismo genera un frazionamento meno marcato, o nel caso delle alghe o delle piante acquatiche, poich\u00e9 fissano il carbonio disciolto in acqua che, come visto sopra, \u00e8 pi\u00f9 ricco in 13C rispetto a quello atmosferico.\nNel suolo la decomposizione della materia organica porta alla produzione di anidride carbonica che, data la sua provenienza, ha un contenuto di 13C inferiore a quello dell'anidride carbonica atmosferica (\u03b413C = -26\u2030 \u00f7 -22\u2030 V-PDB, vicino a quello della materia organica dalla quale ha avuto origine). Per questo il bicarbonato disciolto nelle falde acquifere ha un contenuto isotopico molto variabile: si va dall'estremo nel quale tutto il bicarbonato viene dalla soluzione di CO2 di origine organica (\u03b413C = -25\u2030 + 9\u2030 = -16\u2030 V-PDB) all'estremo opposto nel quale la CO2 \u00e8 tutta di origine atmosferica (\u03b413C = -8\u2030 + 9\u2030 = +1\u2030 V-PDB); nel caso di interazione con carbonati (che come visto prima hanno valori intorno a \u03b413C = 1\u2030 \u00f7 +2\u2030 V-PDB) il bicarbonato disciolto avr\u00e0 un'abbondanza isotopica che va da \u03b413C = -13\u2030 a -10\u2030 V-PDB.\nAnche la metanogenesi operata dai batteri metanogeni \u00e8 un processo che causa un importante frazionamento isotopico: le molecole contenenti 12C reagiscono molto pi\u00f9 facilmente, conferendo a questo processo un notevole fattore di arricchimento formula_3 che va da -50\u2030 a -90\u2030. Grazie a questo fatto \u00e8 possibile distinguere il metano biogenico (che presenta valori di \u03b413C molto bassi) da quello abiogenico (con valori \u03b413C pi\u00f9 prossimi allo 0).\nI modelli del ciclo del carbonio.\nDiversi modelli del ciclo del carbonio possono essere incorporati all'interno del modello globale del clima, in modo da prevedere l'effetto di interazione dei futuri livelli di CO2 sugli oceani e sulla biosfera. Ci sono, comunque, considerevoli dubbi sulla loro effettiva correttezza, sia per quanto riguarda i modelli fisici che biochimici (specialmente quest'ultimo).\nTali sistemi mostrano che c'\u00e8 una relazione diretta tra temperatura e CO2. Ad esempio alcuni ricercatori hanno mostrato che nel loro modello, includendo il ciclo del carbonio, aumenta la quantit\u00e0 di CO2 nell'atmosfera di circa 90 ppmv a 2100 (superiore al valore predetto dai modelli con un ciclo del carbonio non interattivo), portando ad un ulteriore aumento di 0,6\u00a0\u00b0C del riscaldamento (che, a sua volta, pu\u00f2 provocare un ulteriore aumento della quantit\u00e0 di CO2 atmosferico).\nAttivit\u00e0 umana.\nSin dagli inizi della Rivoluzione industriale, l'attivit\u00e0 umana ha avuto un certo impatto sul ciclo del carbonio, cambiandone alcune fasi del ciclo ed arrivando a rilasciare direttamente nell'atmosfera del carbonio.\nLa principale e pi\u00f9 evidente prova dell'influenza umana su questo ciclo \u00e8 costituita dalle emissioni di gas di scarico prodotti dalla combustione dei combustibili fossili, che trasferiscono carbonio dalla geosfera all'atmosfera. Questi scarichi influenzano il ciclo del carbonio indirettamente, modificando la biosfera terrestre e quella oceanica.\nNel corso dei secoli, l'alterazione dei terreni adoperata dall'uomo ha comportato una perdita importante dal punto di vista della biodiversit\u00e0, diminuendo la capacit\u00e0 degli ecosistemi di resistere agli stress ambientali e, pertanto, riducendo le possibilit\u00e0 di un dato ambiente di rimuovere il carbonio in eccesso dall'atmosfera. Pi\u00f9 direttamente, pu\u00f2 capitare che il carbonio venga riemesso nell'atmosfera, aggravando ulteriormente la situazione. Un altro grave problema \u00e8 rappresentato dalla progressiva deforestazione. Gli alberi sono in grado di trattenere grandi quantit\u00e0 di carbonio e la loro rimozione, specialmente senza un successivo rimboschimento, fa s\u00ec che quantit\u00e0 maggiori di carbonio permangano nell'atmosfera.\nTemperature pi\u00f9 elevate e livelli di CO2 nell'atmosfera aumentano i tassi di decomposizione nel suolo, restituendo cos\u00ec all'atmosfera la CO2 immagazzinata in materiale vegetale.\nTuttavia, un aumento dei livelli di CO2 nell'atmosfera pu\u00f2 anche portare ad una maggiore produzione primaria lorda. Aumenta i tassi di fotosintesi, consentendo alle piante di utilizzare in modo pi\u00f9 efficiente l'acqua, perch\u00e9 non hanno pi\u00f9 bisogno di lasciare i loro stomi aperti per cos\u00ec lunghi periodi di tempo, in modo da assorbire la stessa quantit\u00e0 di anidride carbonica.\nGli esseri umani influenzano anche il ciclo del carbonio oceanico. Le attuali tendenze dei cambiamenti climatici portano a temperature dell'oceano pi\u00f9 elevate, modificando cos\u00ec gli ecosistemi. Inoltre, le piogge acide e il rilascio di agenti inquinanti nelle acque modificano la composizione chimica degli oceani. Tali cambiamenti possono avere effetti drammatici sugli ecosistemi particolarmente sensibili come le barriere coralline, limitando cos\u00ec la capacit\u00e0 dell'oceano di assorbire il carbonio dall'atmosfera su scala regionale e la riduzione della biodiversit\u00e0 oceanica globale, comportando, insieme al riscaldamento globale, una diminuzione dei ghiacci polari e un progressivo aumento del livello dell'acqua lungo le coste."}
{"id": "590032", "revid": "123385444", "url": "https://it.wikipedia.org/wiki?curid=590032", "title": "Accademia di belle arti", "text": "L'accademia di belle arti, in Italia, \u00e8 una tipologia di istituzione di alta cultura (istituto universitario), parte del comparto universitario dell'alta formazione artistica, musicale e coreutica (AFAM), dedicato all'arte visiva, all'arte applicata e alla storia dell'arte. Le accademie possono rilasciare diplomi accademici di primo livello (laurea) e di secondo livello (laurea magistrale) mentre il previgente ordinamento, ai fini dei pubblici concorsi e dell'insegnamento, \u00e8 equiparato sia ai diplomi accademici di secondo livello sia alle attuali lauree magistrali universitarie. La prima accademia d'arte del mondo fu quella istituita a Firenze da Giorgio Vasari nel 1563.\nAccademie di belle arti in Italia.\nDipartimenti.\nI corsi disponibili nelle accademie di belle arti in Italia sono:\nAccademie di belle arti italiane.\nLa seguente lista \u00e8 suddivisa in due parti: le accademie statali e le accademie private riconosciute legalmente."}
{"id": "590047", "revid": "228587", "url": "https://it.wikipedia.org/wiki?curid=590047", "title": "Tryggvi \u00d3lafsson", "text": "Nella \"Heimskringla\" Tryggve fece scorrerie in Irlanda e Scozia e guid\u00f2 spedizioni vichinghe nel mare occidentale. \nTryggve fu ucciso da Harald Pellegrigia (figlio di Erik il Sanguinario) che tentava di riunire la Norvegia sotto il suo dominio.\nIl figlio di Tryggve, Olaf Tryggvason, in seguito divenne re di Norvegia, e sua figlia Ingeborg Tryggvasdotter spos\u00f2 Ragnvald Ulfsson, jarl di V\u00e4sterg\u00f6tland e poi sovrano di Staraja Ladoga."}
{"id": "590051", "revid": "474175", "url": "https://it.wikipedia.org/wiki?curid=590051", "title": "Mendoza (Argentina)", "text": "Mendoza \u00e8 una citt\u00e0 dell'Argentina centro-occidentale, capoluogo e maggiore citt\u00e0 dell'omonima provincia; essa \u00e8 inoltre capoluogo ed unica citt\u00e0 del dipartimento di Capital. La popolazione \u00e8 di circa 1.100.000 abitanti nell'area metropolitana, costituendo la quarta maggiore conurbazione del paese.\n\u00c8 situata su una delle pi\u00f9 importanti vie di comunicazioni fra Argentina e Cile. \u00c8 una sosta frequente per gli scalatori diretti sull'Aconcagua (la vetta pi\u00f9 alta del continente sudamericano). In inverno, molti sciatori alloggiano a Mendoza in virt\u00f9 della sua vicinanza alle Ande. Nella citt\u00e0 risiede un'ampia comunit\u00e0 di origini piemontesi, friulane e abruzzesi.\nNella zona \u00e8 notevole la produzione di vino e di olio d'oliva.\nGeografia fisica.\nTerritorio.\nLa citt\u00e0 \u00e8 situata alle propaggini orientali della pre-cordigliera andina nota come \"Sierras de Paramillos\". Mendoza \u00e8 situata a 1.037 chilometri ad nord-ovest di Buenos Aires e a 380 chilometri a nord-est di Santiago del Cile.\nClima.\nMendoza ha estati molto calde e inverni freschi ma non rigidi. Le temperature medie di gennaio (estate) sono di circa 25\u00a0\u00b0C (media delle temperature massime di 32\u00a0\u00b0C e delle minime di 18\u00a0\u00b0C). Nel mese di luglio (inverno), le temperature medie si aggirano attorno ai 7,5 gradi (media delle massime di circa 12\u00a0\u00b0C e delle minime di circa 3\u00a0\u00b0C). Scarse le precipitazioni, generalmente comprese fra i 150 e i 250\u00a0mm annui di pioggia.\nStoria.\nMendoza fu fondata nel 1561 da Pedro del Castillo. Fino al 1776, anno in cui fu trasferita insieme alla regione del Cuyo al neocostituito Vicereame del R\u00edo de la Plata, fece parte della Capitaneria generale del Cile. In questa citt\u00e0 Jos\u00e9 de San Mart\u00edn organizz\u00f2 l\"'Esercito delle Ande\" con il quale liber\u00f2 il Cile ed il Per\u00f9 dal dominio imperiale spagnolo. \nNel 1861 un violento terremoto distrusse la citt\u00e0 provocando quasi 5.000 vittime. La citt\u00e0 fu ricostruita in un'altra posizione, a qualche isolato da quella originaria.\nSociet\u00e0.\nReligione.\nLa citt\u00e0 \u00e8 sede dell'arcidiocesi di Mendoza, istituita il 20 aprile 1934.\nCultura.\nEventi.\nA Mendoza si celebra una volta all'anno la \"Fiesta de la Vendimia\" (in spagnolo), in \"onore\" della raccolta dell'uva, una festa per l'operaio e per il vino, dove si incorona la \"Regina de la Vendemmia\".\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di Cuyo, fondata nel 1939.\nStruttura urbanistica.\nLa citt\u00e0 \u00e8 caratterizzata dagli ampi viali alberati, lungo i quali sono posti canali d'irrigazione particolarmente profondi. Il centro \u00e8 costituito da \"Plaza Independencia\". Come per buona parte delle citt\u00e0 argentine, la citt\u00e0 \u00e8 organizzata secondo un reticolo di vie rettilinee che si incrociano perpendicolarmente.\nLa grandezza della Plaza, in proporzione alla piccola collettivit\u00e0 cittadina, nasce dalla necessit\u00e0, in caso di terremoto, di avere spazio per attrezzare soccorsi.\nNumerosi i parchi cittadini, il maggiore dei quali \u00e8 il notevole \"Parque San Mart\u00edn\", nella parte occidentale della citt\u00e0. Fu progettato dall'architetto di fama mondiale Carlos Thays. Vi si trovano lo zoo, l'Universit\u00e0 del Cuyo e il monumento che commemora l'attraversamento delle Ande da parte dell'esercito di San Mart\u00edn. Un panorama della citt\u00e0 \u00e8 visibile dal colle \"Cerro de la Gloria\".\nInfrastrutture e trasporti.\nStrade.\nMendoza \u00e8 situata all'intersezione tra la strada nazionale 7, che unisce Buenos Aires alla frontiera cilena, e la strada nazionale 40 che attraversa il Paese sudamericano da nord a sud parallelamente alla cordigliera andina.\nAeroporti.\nL'aeroporto di El Plumerillo, situato a 8 km a nord-est del centro, unisce Mendoza alle principali citt\u00e0 dell'Argentina nonch\u00e9 ad alcune metropoli straniere.\nAmministrazione.\nConsolati.\nA Mendoza hanno sede i consolati generali di Cile, Italia, Per\u00f9 e Spagna, i consolati onorari di Austria, Belgio, Bolivia, Brasile, Danimarca, Ecuador, Finlandia, Germania, Israele, Messico, Paesi Bassi, Portogallo, Regno Unito, Repubblica Ceca, Romania, San Marino, Siria, Slovenia e Svizzera e l'agenzia consolare della Francia.\nSport.\nLe principali societ\u00e0 sportive della citt\u00e0 sono l'Independiente Rivadavia, il San Mart\u00edn ed il Gimnasia y Esgrima. L'impianto calcistico pi\u00f9 importante della citt\u00e0 \u00e8 lo stadio Malvinas Argentinas, che ha ospitato sei partite del Campionato mondiale di calcio 1978."}
{"id": "590054", "revid": "122475598", "url": "https://it.wikipedia.org/wiki?curid=590054", "title": "Olaf I di Norvegia", "text": "Biografia.\nInfanzia.\n\u00d3l\u00e1fr nacque tra il 960 e il 964 da Tryggvi \u00d3l\u00e1fsson, re del V\u00edk e nipote di Harald I Bellachioma e da \u00c1stri\u00f0r, figlia del nobile Eir\u00edkr detto \"Bj\u00f3\u00f0askalli\" (\"il Calvo di Bj\u00f3\u00f0ar\")..\nNel 961 mor\u00ec re H\u00e1kon il Buono dopo essere stato ferito mortalmente da una freccia durante la battaglia di Fitjar. Non avendo figli maschi, il regno pass\u00f2 per sua volont\u00e0 nelle mani dei figli di Eir\u00edkr Bl\u00f3d\u00f8x, il maggiore dei quali, Haraldr Eir\u00edksson detto \"Mantogrigio\", divenne di fatto il re di Norvegia sebbene dividesse il potere con i fratelli e malgrado il regno fosse nominalmente sottoposto a re Harald I di Danimarca detto \"Dente Azzurro\". Il reale potere dei figli di Eir\u00edkr era per\u00f2 limitato alle regioni centrali della Norvegia, pertanto su sollecitazione della madre Gunnhildr, Harald apr\u00ec un negoziato con Gu\u00f0r\u00f8\u00f0r Bj\u00f6rnsson, re del Vestfold, con Tryggvi \u00d3l\u00e1fsson, re del V\u00edk e con Sigur\u00f0r Hak\u00f3nsson, jarl di Lade, al termine del quale si giunse ad un accordo per cui i tre avrebbero mantenuto il governo sui loro territori in cambio del riconoscimento di Harald e dei fratelli quali legittimi re di Norvegia e della cessione di met\u00e0 delle tasse e delle rendite dei rispettivi regni.\nGi\u00e0 pochi mesi dopo, tuttavia, Haraldr ed Erlingr Eir\u00edksson assassinarono Sigur\u00f0r Hak\u00f3nsson che fu sostituito dal figlio H\u00e1kon Sigur\u00f0arson, riaprendo le ostilit\u00e0 nei confronti del Tr\u00f8ndelag. \nNell'autunno del 962 H\u00e1kon Sigur\u00f0arson, Tryggvi \u00d3l\u00e1fsson, Gu\u00f0r\u00f8\u00f0r Bj\u00f6rnsson e Gu\u00f0brandr di Gu\u00f0brandsdalen si riunirono nell'Hedmark e stabilirono un'alleanza, probabilmente a carattere difensivo, per assistersi vicendeolmente in caso di attacco da parte dei figli di Eir\u00edkr. Quando Harald e Gu\u00f0r\u00f8\u00f0r Eir\u00edksson lo vennero a sapere diffusero la notizia che la stagione successiva sarebbero partiti per effettuare scorrerie nel Mar Baltico orientale, come peraltro erano soliti fare. Gu\u00f0r\u00f8\u00f0r si ferm\u00f2 al largo del V\u00edk e invit\u00f2 Tryggvi a partecipare alle razzie. Questi accett\u00f2 ma giunto con una sola nave al largo di Soten\u00e4s fu ucciso a tradimento insieme ad altri dodici durante un'assemblea. Fu sepolto nel tumulo di Tryggvar\u00f8r, sull'isola di Trygg\u00f6. Harald sbarc\u00f2 di notte a T\u00f8nsberg e assalt\u00f2 la residenza in cui si trovava Gu\u00f0r\u00f8\u00f0r Bj\u00f6rnsson; ne segu\u00ec una breve mischia in cui alla fine Gu\u00f0r\u00f8\u00f0r cadde insieme a molti altri. Gu\u00f0r\u00f8\u00f0r e Harald poi riunirono le loro forze e riuscirono facilmente a conquistare tutto il V\u00edk. \u00c1stri\u00f0r, moglie di Tryggvi, riusc\u00ec a fuggire assistita dal padre adottivo \u00de\u00f3r\u00f3lfr detto \"L\u00fasarskegg\" (\"Barba Pidocchiosa\") e da alcuni servitori portando con s\u00e9 gli oggetti pi\u00f9 preziosi. Secondo la tradizione partor\u00ec un figlio maschio mentre si trovava sull'isola di Lalandsholmen nel lago Fr\u00f8ylandsvatnet. Il piccolo venne chiamato \u00d3l\u00e1fr, in onore del nonno \u00d3l\u00e1fr Geirsta\u00f0a\u00e1lfr Haraldsson. Stando all\"'\u00c1grip\" invece \u00d3l\u00e1fr aveva gi\u00e0 tre anni quando il padre mor\u00ec infatti i figli postumi tendevano ad essere battezzati con il nome del padre. Dopo il parto \u00c1stri\u00f0r trascorse segretamente l'inverno dal padre Eir\u00edkr ad Oprostadir insieme al figlio, a \u00de\u00f3r\u00f3lfr e a suo figlio \u00deorgils e a due servitrici.\nNel Principato di Novgorod e nel Wendland.\nGiunta la primavera Gunnhildr mand\u00f2 i suoi uomini a cercare \u00d3l\u00e1fr in tutta la Norvegia e alla fine sospett\u00f2 correttamente che si trovasse a casa del nonno. Eir\u00edkr allora fece fuggire la figlia e il nipote esortandoli a cercare ospitalit\u00e0 da H\u00e1kon il Vecchio, un nobile norvegese suo amico, residente in Svezia. La madre e il piccolo fecero appena in tempo a fuggire e, travestiti da popolani trovarono ospitalit\u00e0 da un contadino che mand\u00f2 fuori strada gli inseguitori. Alla fine giunsero alla casa di H\u00e1kon nella quale dimorarono per circa due anni. Gunnhildr per\u00f2 non si diede per vinta e dopo molti sforzi riusc\u00ec nuovamente a localizzarli. Mand\u00f2 allora un'ambasceria a re Eir\u00edkr Bj\u00f6rnsson di Svezia, detto \"il Vittorioso\", affinch\u00e9 la aiutasse a stanare i due. Il re accett\u00f2 ma malgrado le insistenze dei messi reali, H\u00e1kon si rifiut\u00f2 di consegnare i suoi protetti. Sapendo che non si sarebbe potuta opporre ad un attacco risoluto da parte degli svedesi, \u00c1stri\u00f0r pens\u00f2 di rifugiarsi dal fratello Sigur\u00f0r, importante funzionario alla corte di Vladimir I, Principe di Novgorod. Ottenne un passaggio su una nave di mercanti che per\u00f2 durante la traversata venne abbordata e depredata da pirati estoni guidati da un certo Klerk\u00f3n. \u00de\u00f3r\u00f3lf, considerato inutile in quanto troppo vecchio, venne subito ucciso mentre i \u00d3l\u00e1fr e \u00deorgils vennero separati da \u00c1stri\u00f0r. I due vennero infine venduti a R\u00e9\u00e1s, nella cui casa restarono per sei anni finch\u00e9 Sigur\u00f0r, che si trovava in Estonia per riscuotere i tributi dovuti al Gran Principe, riconobbe \u00d3l\u00e1fr e lo riscatt\u00f2 insieme a \u00deorgils per poi condurli con s\u00e9 sino a Novgorod. Snorri nell\"'Heimskringla\" afferma che un giorno, vagando per il mercato della citt\u00e0, riconobbe Klerk\u00f3n ed impugnata un'accetta gliela piant\u00f2 nel cranio. L'uccisione di un uomo a sangue freddo in quello stato era punita con la morte ma Sigur\u00f0r, grazie al suo status e alla sua capacit\u00e0 persuasiva, convinse il Principe a porre il bambino sotto la sua protezione. \u00d3l\u00e1fr visse nove anni a Novgorod e grazie al suo coraggio in battaglia e alla sua generosit\u00e0 divenne molto popolare, tanto da scatenare l'invidia di alcuni personaggi della corte di Vladimir che alla fine riuscirono a convincerlo a liberarsene.\n\u00d3l\u00e1fr si imbarc\u00f2 dirigendosi verso ovest ed effettu\u00f2 una scorreria ai danni dell'isola di Bornholm, i cui abitanti si difesero coraggiosamente ma vennero sconfitti. Ripartito dall'isola, una tempesta lo costrinse a cercare riparo in un porto del Wendland, nome con cui i norreni identificavano l'area corrispondente alla Pomerania. In quel paese governava il duca Boleslao ma le sue figlie condividevano il potere con lui. La regione in cui \u00d3l\u00e1fr era sbarcato apparteneva a Geira che secondo la leggenda lo invit\u00f2 alla sua corte per trascorrere l'inverno ed infine lo spos\u00f2. Per suo conto \u00d3l\u00e1fr sottomise i distretti che si erano rifiutati di pagarle tributo ed effettu\u00f2 lucrose scorrerie nella Scania e nell'isola di Gotland. \u00c8 quasi certamente leggendaria anche l'affermazione di Snorri secondo cui \u00d3l\u00e1fr avrebbe accompagnato l'imperatore Ottone II al seguito di Boleslao nella campagna contro i danesi poich\u00e9 questo evento risale al 974 quando non poteva avere pi\u00f9 di 10-15 anni. In ogni caso si racconta che \u00d3l\u00e1fr rimase per tre anni nel Wendland, finch\u00e9 non mor\u00ec la moglie Geira. Decise allora di abbandonare quella terra e torn\u00f2 a compiere incursioni, questa volta in Sassonia, in Frisia e nelle Fiandre.\nNelle Isole Britanniche.\nSi narra che dopo aver lasciato il Wendland, \u00d3l\u00e1fr effettu\u00f2 per quattro anni scorrerie sulla costa orientale dell'Inghilterra, in Scozia, nelle Ebridi, in Irlanda, nell'Isola di Man, in Galles e in Normandia finch\u00e9 non giunse alle Isole Scilly. Qui incontr\u00f2 un profeta di fede cristiana che gli predisse correttamente che sarebbe stato ferito gravemente in battaglia sino a trovarsi in punto di morte ma che si sarebbe ristabilito dopo sette giorni e che un giorno sarebbe diventato re di Norvegia. La prima parte della profezia si avver\u00f2 di l\u00ec a poco dal momento che fu vittima di un ammutinamento. La leggenda vuole che \u00d3l\u00e1fr, impressionato da quell'uomo, si convert\u00ec al Cristianesimo e fu battezzato insieme a tutti i suoi compagni.\nNell'autunno di quell'anno lasci\u00f2 le Isole Scilly e sbarc\u00f2 in Inghilterra. Qui Gy\u00f0a, sorella di Amla\u00edb Cuar\u00e1n, re di Dublino, convoc\u00f2 un'assemblea per scegliere il marito che reputasse pi\u00f9 degno, dal momento che lo \"jarl\" che l'aveva sposata era morto. Esaminati i pretendenti scelse proprio \u00d3l\u00e1fr provocando l'ira di un certo Alvini, famoso per essere un grande duellante. I due si sfidarono e \u00d3l\u00e1fr riusc\u00ec a disarmare l'avversario vincendo il duello e guadagnandosi tutte le sue propriet\u00e0. In seguito spos\u00f2 Gy\u00f0a e visse con lei per qualche tempo tra l'Inghilterra e l'Irlanda. Un giorno durante una scorreria cattur\u00f2 una mandria di centinaia vacche ma un allevatore irlandese chiese di restituirgli il maltolto nominando un certo numero di pecore. \u00d3l\u00e1fr disse che gliele avrebbe restituite se il suo cane da pastore fosse stato in grado di riconoscerle. Ci riusc\u00ec e il norvegese, impressionato, volle acquistare quel cane, che chiam\u00f2 V\u00edgi, in cambio di un anello d'oro.\nDurante la permanenze nelle Isole Britanniche prese probabilmente parte alle invasioni vichinghe dell'Inghilterra nel 991 e, insieme al re danese Sven Barbaforcuta, anche nel 994, compiendo scorrerie a Maldon, a Northumbria, in Scozia, nelle Isole Ebridi, a Man, in Irlanda, in Galles, e nel Cumberland, per poi finire in Valland (nel nord della Francia).\nNell'occasione di un attacco fallito su Londra sembra si debba collocare la sua conversione al Cristianesimo. Fu questo il momento in cui Olaf decise di ritornare in patria, infatti il re inglese lo aveva convocato facendogli promettere di non attaccare pi\u00f9 l'Inghilterra in cambio di oro e schiavi.\nAlla fine H\u00e1kon Sigur\u00f0arson, re di Norvegia, venne a sapere di un uomo di Dublino che si faceva passare per un russo di nome \u00c1li, la cui descrizione per\u00f2 ben si adattava a quella del figlio di Tryggvi. Mand\u00f2 pertanto in quella citt\u00e0 \u00de\u00f3rir detto \"Klakka\", che era stato suo compagno in molte scorrerie. Questi trov\u00f2 \u00d3l\u00e1fr, che chiedendo informazioni sul suo paese d'origine e su H\u00e1kon scopr\u00ec di fatto la sua identit\u00e0. In ogni caso \u00de\u00f3rir decise di restare con lui sostenendolo nel suo progetto di ottenere il trono di Norvegia. \u00d3l\u00e1fr salp\u00f2 dall'Irlanda con cinque navi e dopo aver sostato alle Ebridi si port\u00f2 nelle Orcadi dove costrinse lo \"jarl\" Sigur\u00f0 Hl\u00f8\u00f0visson e la popolazione a convertirsi al Cristianesimo, a giurargli fedelt\u00e0 e a cedergli come ostaggio suo figlio Hvelpr (o Hundi).\nAscesa al trono.\nNel 995 \u00d3l\u00e1fr sbarc\u00f2 in Norvegia presso l'isola di Moster, nell'Hordaland, in un punto in cui in seguito fu costruita una delle prime chiese del paese. Continu\u00f2 poi a navigare verso nord senza annunciare il suo arrivo per cogliere di sorpresa H\u00e1kon, che in quei giorni si trovava presso Agdenes. Entrato nel Trondheimsfjord venne intercettato da tre navi guidate da Erlengr, figlio di H\u00e1kon, che per\u00f2 rilevata la superiorit\u00e0 numerica dell'avversario si ritirarono verso la costa. Le tre navi di Erlengr raggiunsero una zona dal fondale basso e l'equipaggio si gett\u00f2 subito in mare per portarsi a riva ma proprio mentre Erlengr stava per raggiungere la spiaggia fu ucciso da \u00d3l\u00e1fr che lo colp\u00ec con la barra del timone. Si accese una breve mischia sulla riva che termin\u00f2 con la fuga degli uomini di H\u00e1kon. Una volta approdato \u00d3l\u00e1fr apprese che il popolo del Tr\u00f8ndelag si era ribellato ed aveva messo in fuga H\u00e1kon e i suoi uomini. Sapendo di avere il supporto degli abitanti di quella terra, \u00d3l\u00e1fr annunci\u00f2 che chiunque avesse ucciso H\u00e1kon sarebbe stato ricompensato, cos\u00ec un gran numero di uomini inizi\u00f2 a rastrellare le valli attorno a Trondheim senza per\u00f2 riuscire a catturarlo. Si dice che H\u00e1kon si trovasse proprio l\u00ec in quel momento, sebbene sotto travestimento, ed avesse udito il discorso in compagnia di un suo schiavo di nome Klakkr. Quella notte H\u00e1kon ebbe un violento attacco di panico, problema di cui soffriva da tempo, e il suo schiavo, non riuscendo a reggere la tensione dovuta alla taglia pendente sulla sua testa e alle condizioni del suo padrone, prese un coltellaccio e lo sgozz\u00f2 per poi decapitarlo. Port\u00f2 poi la testa ad \u00d3l\u00e1fr che per\u00f2 ordin\u00f2 che fosse arrestato e decapitato a sua volta. Le teste furono esposte al pubblico presso il patibolo dell'isola di Munkholmen mentre il corpo di H\u00e1kon fu bruciato. Da allora e per molto tempo il suo soprannome pass\u00f2 da \"inn r\u00edki\" (\"il Potente\") a \"inn illi\" (\"il Malvagio\").\nDopo la morte di H\u00e1kon, \u00d3l\u00e1fr fu acclamato re prima da un'assemblea generale tenutasi a Trondheim poi dal popolo del Tr\u00f8ndelag. Tra l'inverno del 995 e l'estate del 996 il re percorse in lungo e in largo la Norvegia e fu riconosciuto da tutti quale nuovo sovrano, anche dal V\u00edk e dall'Oppland che prima della sua venuta erano soggetti a re Sweyn I di Danimarca. Sveinn ed Eir\u00edkr, figli di H\u00e1kon, ripararono in Svezia da re Olof III.\nCristianizzazione della Norvegia.\n\u00d3l\u00e1fr Tryggvason \u00e8 noto per aver avviato la cristianizzazione della Norvegia. Snorri racconta che il re pass\u00f2 l'estate del 996 nel V\u00edk e qui riun\u00ec un'assemblea a cui parteciparono gli zii materni Sigur\u00f0r, Karlsh\u00f8fud, J\u00f3steinn e \u00deorkell Dyr\u00f0ill, il patrigno Lo\u00f0inn insieme ai cognati \u00deorgeirr e Hyningr. Annunci\u00f2 di voler cristianizzare la Norvegia e chiese il loro supporto in cambio di titoli e propriet\u00e0. Essi accettarono e allora la proposta fu annunciata a tutto il popolo del V\u00edk e una parte di esso abbracci\u00f2 al nuova religione. Questa regione era stata infatti precedentemente cristianizzata dai danesi sotto Harald Dente Azzurro ma non appena il re era morto, quasi tutti erano tornati al paganesimo. Coloro che si opposero per\u00f2 furono duramente perseguitati e costretti a convertirsi forzatamente. L'anno successivo riusc\u00ec a cristianizzare l'Agder. Quando fu convocata l'assemblea nel Rogaland inizialmente il popolo si oppose alla proposta ma secondo la leggenda per miracolo nessuno dei contadini deputati a parlare riusc\u00ec ad esprimersi e alla fine tutti deciser\u00f2 di battezzarsi. Fu il turno dell'Hordaland, retto dai figli di K\u00e1ri, una regione molto legata alle pratiche del paganesimo norreno in cui il popolo ovviamente si oppose alla cristianizzazione. Fu convocato pertanto il Gula\u00feing dove \u00d8lm\u00f3\u00f0r \"inn Gamli\" (il Vecchio), uno dei figli di K\u00e1ri, disse chiaramente al re che la sua terra si sarebbe opposta con le armi alla conversione forzata a meno che non fosse stato disposto a unire in matrimonio la sorella \u00c1stri\u00f0r con il nipote Erlingr Skj\u00e1lgsson, uno dei rampolli pi\u00f9 promettenti dell'Hordaland. \u00c1stri\u00f0r inizialmente declin\u00f2 l'offerta ma poi fu persuasa da \u00d3l\u00e1fr. Erlingr divenne \"jarl\" di Rogaland e Hordaland, il pi\u00f9 potente della Norvegia. L'assemblea successiva si tenne presso Penisola di Stad e vi fu convocata la gente del Sogn og Fjordane e del M\u00f8re og Romsdal che pur avversando la nuova religione decise di convertirsi in ragione delle forze insufficienti per poter fronteggiare l'esercito del nuovo re. \u00d3l\u00e1fr pass\u00f2 poi a distruggere il tempio di Hla\u00f0ir presso l'odierna Trondheim. Il gesto scaten\u00f2 l'ira della gente del Tr\u00f8ndelag e dell'H\u00e5logaland che form\u00f2 un esercito sufficientemente forte da far desistere temporaneamente il re dal tentativo di cristianizzare quei territori. Nell'inverno tra il 997 e il 998 \u00d3l\u00e1fr convert\u00ec il Ringerike, dov'era re Sigur\u00f0r detto \"S\u00fdr\" (\"il Seminatore\") e fece da padrino per il suo figliastro di nome \u00d3l\u00e1fr, futuro re di Norvegia, frutto del matrimonio della moglie \u00c1sta Gu\u00f0brandsd\u00f3ttir con il precedente marito Harald \"Grenske\".\nAd \u00d3l\u00e1fr viene attribuita la conversione di tutto il suo regno, anche se il processo di diffusione del cristianesimo si protrasse per tutto l'XI secolo. Si dice che Olaf abbia costruito la prima chiesa della Norvegia nel 995 e che abbia fondato, nel 997, la citt\u00e0 di Kaupangen, l'attuale Trondheim. Sebbene probabilmente non fosse coinvolto dagli aspetti dottrinali e spirituali della nuova religione Olaf ne comprendeva invece i vantaggi, che aveva potuto verificare anche grazie alle sue scorrerie: infatti l'Europa quasi completamente cristianizzata forniva solide e potenti amicizie e ricchezze e tendeva invece a relegare ai margini della societ\u00e0 i barbari pagani.\nLa sua politica di conversione gli cre\u00f2 tuttavia molti nemici. Per primi c'erano i pagani che aveva cercato di cristianizzare con la forza e poi i suoi vecchi alleati. Sven Barbaforcuta, approfittando della situazione, si un\u00ec ai rivoltosi per sconfiggere Olaf e cos\u00ec impadronirsi della Norvegia e delle province che il re gli aveva sottratto; il re svedese Olaf Skottkonung era inoltre ansioso di estendere i suoi domini in occidente; Eirik, il figlio del suo predecessore al trono Haakon Sigurdsson, bramava infine vendetta per il padre assassinato.\nBattaglia di Svolder e morte.\nOlaf Tryggvason mor\u00ec in un'imboscata al largo dell'isola di Svolder nel mar Baltico dove la sua flotta si trov\u00f2 in inferiorit\u00e0 numerica e quando la sua ammiraglia, la \"Lungo Serpente\", fu assalita, si gett\u00f2 in mare.\nSui presupposti e le motivazioni che portarono alla battaglia di Svolder esistono tre differenti versioni. La prima si basa sulla \"Saga di Olaf Tryggvason\", secondo la quale il re (a conoscenza della coalizione in atto contro di lui) part\u00ec da Nidaros con una flotta di oltre 60 imbarcazioni in cerca di alleati come Boleslav il polacco, re della regione del Wendland, il precedente marito della sua attuale moglie Thyri. Durante il ritorno in patria venne assalito dalla coalizione e vistosi sconfitto si gett\u00f2 in mare. La seconda versione riferita da Adamo di Brema, storico vissuto 75 anni pi\u00f9 tardi, riporta che Olaf infuriato per gli scopi della coalizione salp\u00f2 con una flotta per punire i Danesi ma venne sorpreso e sconfitto. Secondo la terza ipotesi Olaf salp\u00f2 con solo 11 navi per allearsi con Boreslav e arrivato a destinazione l'alleato gli avesse prestato 60 imbarcazioni comandate dal capitano Sigvaldi che all'inizio della battaglia lo trad\u00ec e lo abbandon\u00f2 al suo destino."}
{"id": "590056", "revid": "31507", "url": "https://it.wikipedia.org/wiki?curid=590056", "title": "Lady of Shalott", "text": ""}
{"id": "590058", "revid": "123831430", "url": "https://it.wikipedia.org/wiki?curid=590058", "title": "Guthrum", "text": "Biografia.\nNon si sa come Guthrum sia riuscito a consolidare il suo dominio sugli altri capi danesi del Danelaw (nome del territorio dominato da questo popolo in Inghilterra), ma a partire dall'874 egli fu in grado di muovere guerra al Wessex, soprattutto nel periodo di regno di Alfredo il Grande. Dall'876 conquist\u00f2 diverse parti della Mercia e della Northumbria, per poi iniziare a premere di nuovo contro il Wessex. Il primo scontro con Alfredo avvenne poco fuori dai confini del Galles. \nVicino al Galles, Guthrum fece navigare il suo esercito intorno al porto di Poole, mentre un'altra armata vichinga invadeva la zona tra i fiumi Trent e Frome, che era sotto il controllo di Alfredo. Secondo lo storico Asser, la prima battaglia tra Guthrum e Alfredo fu vinta dal danese. Fu stipulata una pace, che venne per\u00f2 rotta a partire dall'877, quando l'esercito di Guthrum comp\u00ec nuove scorrerie nel Wessex, costringendo Alfredo a ingaggiare altre scaramucce, sempre per\u00f2 a lui sfavorevoli. \nNell'878, per\u00f2, Guthrum fu sconfitto da Alfredo nella battaglia di Ethandun: il suo esercito fu costretto a ritirarsi nell'accampamento, dove fu assediato dal sovrano del Wessex. Secondo la \"Cronaca anglosassone\", l'esercito di Guthrum giunse a un accordo di pace conosciuto come Trattato di Wedmore. Alfredo ricevette ostaggi, il giuramento che gli invasori avrebbero lasciato il suo regno e la promessa che Guthrum si sarebbe fatto battezzare. Tre settimane dopo il re danese si rec\u00f2 dal vincitore e accett\u00f2 il sacramento. \nQuesta conversione al Cristianesimo ebbe risvolti sia politici sia religiosi, poich\u00e9 gli diede una patente di legittimit\u00e0, rassicurando cos\u00ec i suoi nuovi sudditi cristiani."}
{"id": "590068", "revid": "830939", "url": "https://it.wikipedia.org/wiki?curid=590068", "title": "Pogo (fumetto)", "text": "Pogo \u00e8 un personaggio immaginario protagonista di una omonima serie a fumetti a strisce giornaliere statunitense creata da Walt Kelly nel 1943. Si tratta di un opossum antropomorfo che vive nella palude di Okefenokee in Georgia. \u00c8 stata pubblicata negli Stati Uniti dal 1948 al 1975. La striscia \u00e8 caratterizzata da una satira sociale e politica accoppiata a uno stile grafico piuttosto tipico dei cartoni animati comici, che la rese molto popolare. \u00c8 considerata un classico del fumetto statunitense.\nStoria editoriale.\nDopo essere stato licenziato dalla Disney presso la quale lavorava come disegnatore nel 1941 per aver partecipato a uno sciopero, Kelly trov\u00f2 lavoro presso la Dell Publishing e qui ide\u00f2 il personaggio di Pogo, un opossum antropomorfo che esord\u00ec nel 1942 come personaggio secondario all'interno della serie di fumetti a strisce \"Albert the Alligator\" della collana \"Animal Comics e\" della quale ben presto divenne protagonista fino al 1947, quando venne interrotta la pubblicazione. Nel 1948, Kelly divenne direttore artistico della testata \"New York Star\" sulla quale svilupp\u00f2 la serie a fumetti incentrata sul personaggio. Quando nel 1949 la testata chiuse, la serie a fumetti venne proposta a un distributore, il Publishers-Hall Syndicate, che la fece esordire sui quotidiani il 16 maggio 1949 arrivando in poco tempo a venire pubblicata su centinaia di testate negli Stati Uniti.\nFino al 1954, Pogo continu\u00f2 ad esistere in due formati, come striscia quotidiana e come comic book sempre edito dalla Dell, che presentava una sorta di raccolta e rimontaggio delle strisce giornaliere, ma la versione in albo fu interrotta per volere dell'autore che voleva dedicarsi solo alle strip.\nKelly cominci\u00f2 ad avere problemi di salute nel 1971, per poi morire due anni pi\u00f9 tardi, il 18 ottobre 1973, per complicazioni dovute al diabete. Fino al 1973, anno della sua morte, Kelly si \u00e8 dedicato interamente alla realizzazione della striscia che \u00e8 considerata un classico dei fumetti. Pogo prosegu\u00ec fino al luglio 1975, curato da Stephen Kelly, figlio di Walt.\nNel 1989 il Los Angeles Times riprese il personaggio affidandone la realizzazione a Larry Doyle e Neal Sternecky, i quali cercarono di ricreare la stessa atmosfera del Pogo di Walt Kelly. Dopo l'abbandono della striscia da parte di Doyle nel 1992, questa fu continuata dal solo Sternecky, il quale in seguito la lasci\u00f2 a Peter e Carolyn Kelly, figli di Walt, che la continuarono fino al 1994, anno della sua definitiva chiusura. In Italia \u00e8 stata pubblicata su \"Linus\" e su altre riviste.\nTemi.\nPogo, al suo esordio, era una commedia popolata da una moltitudine di animali antropomorfi la cui principale attivit\u00e0 consisteva nel creare situazioni e discutere tesi paradossali parodiando la societ\u00e0 americana dell'epoca. Con il passare del tempo, la striscia perse la sua originaria impostazione, virando in una satira feroce ed implacabile della scena politica degli U.S.A.\nInoltre, durante la sua gestione di Pogo, Walt Kelly ebbe la geniale idea di candidare il simpatico opossum, ogni 4 anni, alla carica di Presidente degli Stati Uniti d'America, con tanto di esilaranti campagne elettorali nelle strip e tour promozionali nelle universit\u00e0. Questa iniziativa, incarnata nello slogan \"I Go Pogo\", contribu\u00ec a trasformare l'opera di Kelly in una delle icone della controcultura americana. Pogo \u00e8 spesso mostrato mentre conduce una barchetta il cui nome, scritto sulla fiancata, cambia da striscia a striscia. Kelly era solito in questo modo introdurre nelle vignette pubblici saluti ad amici e ammiratori."}
{"id": "590071", "revid": "12290", "url": "https://it.wikipedia.org/wiki?curid=590071", "title": "Young Avengers", "text": ""}
{"id": "590087", "revid": "57010118", "url": "https://it.wikipedia.org/wiki?curid=590087", "title": "Distretto di polizia", "text": ""}
{"id": "590088", "revid": "767487", "url": "https://it.wikipedia.org/wiki?curid=590088", "title": "A ciascuno il suo (film)", "text": "A ciascuno il suo \u00e8 un film del 1967 diretto da Elio Petri, liberamente ispirato all'omonimo romanzo di Leonardo Sciascia.\nQuesto film segna l'inizio del fortunato sodalizio artistico fra Elio Petri, Ugo Pirro e Gian Maria Volont\u00e9.\nTrama.\nIn un paese della Sicilia (Cefal\u00f9 in provincia di Palermo), durante una battuta di caccia vengono uccisi due uomini, il farmacista Manno e il dottor Roscio. Poich\u00e9 il primo aveva ricevuto diverse lettere minatorie, a causa delle sue presunte relazioni extraconiugali, si giunge alla conclusione che l'obiettivo dell'omicidio fosse lui, mentre il secondo solo un testimone, vittima innocente. Le indagini seguono la pista del delitto d'onore e portano all'arresto del padre e dei fratelli di Rosina, servetta adolescente sedotta da Manno.\nPaolo Laurana, insegnante liceale che lavora a Palermo, poco inserito nella vita di paese, con un passato di militanza comunista, considerato asociale ma innocuo dalle forze dell'ordine, \u00e8 convinto che la storia non sia cos\u00ec semplice come appare, perch\u00e9 prima degli omicidi aveva potuto vedere una delle lettere minatorie ed aveva notato che le lettere di giornale con cui era composta provenivano da una copia dell\"Osservatore Romano\", un'improbabile lettura per gli accusati, pastori analfabeti. Rende partecipi dei propri sospetti Luisa, la vedova del dottor Roscio, forse il vero obiettivo dell'assassino, e il cugino di lei, l'avvocato Rosello, importante notabile del luogo. Mentre la prima aiuta Laurana nella sua indagine personale, Rosello accetta di prendersi carico della difesa degli innocenti agli arresti.\nLaurana incontra gli unici destinatari locali del quotidiano vaticano: il curato di Sant'Amo, religioso di scarsa vocazione, votato piuttosto a salvare dalle piccole chiese di campagna oggetti artistici a favore di facoltosi collezionisti privati, che gli \u00e8 d'aiuto nel capire che sotto le placide apparenze della vita del paese si nascondono intrighi pericolosi; e l'arciprete, zio di Luisa e Rosello, che li ha cresciuti come figli.\nProsegue le sue indagini a Palermo, dove l'antica amicizia con un deputato comunista gli permette di scoprire che Roscio si era recato a Roma per denunciare le attivit\u00e0 illegali di qualcuno di cui per\u00f2 non aveva fatto in tempo a rivelare il nome. Presso il padre di Roscio, luminare della medicina ridotto alla cecit\u00e0, trova il diario nel quale l'assassinato ha preso nota di una serie di accuse a carico dell'avvocato Rosello. Quando poi vede quest'ultimo in compagnia di Ragan\u00e0, un famigerato malavitoso, si convince definitivamente che il mandante dell'omicidio sia proprio colui che \u00e8 riuscito a sviare brillantemente qualsiasi sospetto con la generosa difesa dei presunti assassini.\nLaurana decide di rivelare a Luisa il contenuto del diario, depositato per precauzione in una cassetta di sicurezza, esprimendole per\u00f2 anche le proprie perplessit\u00e0 sul suo stretto rapporto con il cugino. Lei ammette che da giovani erano stati sentimentalmente legati, ma lo zio arciprete aveva impedito che si potessero sposare e l'aveva costretta ad un matrimonio con un uomo che non aveva mai amato. Luisa sembra disposta, malgrado questo, a sostenerlo nelle accuse contro Rosello, e Laurana \u00e8 ben pronto a credere alla donna di cui si \u00e8 infatuato.\nMa questa attrazione gli \u00e8 fatale: dopo essere scampato ad un primo tentativo di Rosello di liberarsi definitivamente di lui, commette l'errore di raccontare a Luisa che si \u00e8 salvato solo grazie ad un \"bluff\", vantando l'esistenza di un diario delle proprie indagini che in realt\u00e0 non esiste. La donna lo tradisce abbandonandolo al proprio destino in un luogo solitario, dove viene raggiunto dai sicari che lo uccidono con dell'esplosivo.\nQualche tempo dopo, si celebra lo sfarzoso matrimonio dei cugini Rosello e Luisa. Tra i presenti alla celebrazione, c'\u00e8 chi ha capito tutto degli eventi e commenta amaramente la stupidit\u00e0 di Laurana, vittima di un intrigo pi\u00f9 complicato di quanto lo sprovveduto professore potesse immaginare.\nDistribuzione e riconoscimenti.\nPresentato in concorso al 20\u00ba Festival di Cannes, il film ha conquistato il premio per la migliore sceneggiatura ed \u00e8 stato protagonista ai Nastri d'argento 1968, con quattro premi vinti: regista del miglior film, migliore sceneggiatura, miglior attore protagonista (Gian Maria Volont\u00e9) e miglior attore non protagonista (Gabriele Ferzetti).\nCritica.\n\u00abForse il miglior film di uno dei pi\u00f9 lucidi cineasti d'impegno sociale dell'epoca\u00bb, secondo \"Il Mereghetti - Dizionario dei film\", che ne loda la complessit\u00e0 narrativa, l'appassionata descrizione d'ambiente e gli ottimi interpreti, il film si fa notare soprattutto per la forma, in particolare per l'uso insistito dello zoom, che all'epoca gli valse la feroce critica di Maurizio Ponzi, mentre al contrario Sandro Zambetti su \"Cineforum\" consider\u00f2 l'uso di grandangoli e teleobiettivi perfettamente coerente con la narrazione, efficace nel rendere con gli improvvisi avvicinamenti della macchina da presa la prospettiva di un osservatore distaccato che penetra nella vicenda, coglie i momenti rivelatori, scopre i lati nascosti dei personaggi.\"Il Morandini. Dizionario dei film\" lo definisce \u00abun linguaggio aggressivo con forzature ottiche e sonore che possono infastidire per una loro schematica violenza espressiva\u00bb.\nCuriosit\u00e0.\nAlla sua uscita nelle sale cinematografiche il film fu bloccato e sub\u00ec un ritardo nella programmazione per l'immediato sequestro del suo manifesto. Petri, indignato, comment\u00f2 ai giornalisti l'accaduto con queste parole: \"Una scena normalissima, i due giovani sdraiati su un prato, lui le tiene un braccio sotto la nuca e tenta di baciarla e lei, vestitissima, si sottrae; nel movimento, si vedono un pochino le gambe. Tutto qui. Eppure sono stati rapidi come razzi in questa nostra Italia dove per far qualsiasi cosa ci vogliono secoli. \u00c8 perlomeno sospetto.\"\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "590089", "revid": "121836336", "url": "https://it.wikipedia.org/wiki?curid=590089", "title": "Milani", "text": "La Milani \u00e8 stata una piccola casa motociclistica di Cesena, specializzata nella produzione di ciclomotori.\nStoria.\nVenne fondata nel 1964 da Gino Milani, figlio del titolare di un magazzino di vendita e ricambi di biciclette e motori Garelli, il famoso motore a rullo Mosquito da applicare alle biciclette.\nIl primo ciclomotore prodotto \u00e8 il \"Furlo\", un 50\u00a0cm\u00b3 a frizione automatica, cui seguono lo \"Spluga\", dotato di variatore, il \"Falzarego\", con cambio a 4 marce ed il \"Resia\", tutti con vocazione prettamente utilitaristica e motorizzati Minarelli.\nIl salto di qualit\u00e0 giunge nel 1969 con due modelli decisamente pi\u00f9 dotati ed aggressivi: il \"Cross Competizione\" e lo \"Sport Competizione\", entrambi sviluppati attorno ad un solido telaio a doppia culla chiusa in tubi d'acciaio, fornito dalla Verlicchi ed equipaggiati col motore Minarelli P4-SS con carburatore \"Dell'Orto\" da 20\u00a0mm a vaschetta laterale e scarico ad \"espansione\". Il primo \u00e8 contraddistinto da un inusuale monoblocco in vetroresina che comprende serbatoio, sella e parafango posteriore (produzione Aprilia), apprezzatissimo dai giovani di allora e subito ribattezzato \u201ccodone\u201d e, in versione export, vanta una potenza di 7,9 CV a 9000 giri. Il modello Sport, con identica potenza e rapporti lunghi, raggiunge i 120\u00a0km/h. Ovviamente, entrambi approdano dai concessionari in versione \u201ccodice\u201d, con carburatore 14/12 e potenza di 1,5 CV. \nNel 1972 arriva il Cross 6 marce, con il motore Minarelli P6 e la \"coda\" sella-parafango ancora in fibra di vetro, ma serbatoio separato in lamiera. \u00c8 votato ad un utilizzo pi\u00f9 stradale ed \u00e8 ambitissimo dai quattordicenni dell'epoca. Nel 1973 \u00e8 la volta del Cross Combat, dotato di Minarelli P6 con termica Allumac, un mezzo professionale destinato esclusivamente alle gare di motocross e mai omologato per l'uso su strada. Sempre di quell'anno \u00e8 il \"tubone\" \"Carrera\", che incontra un notevole successo, favorito dalla moda del momento che premia questo genere di ciclomotori.\n\u00c8 sicuramente un periodo d'oro per l'azienda, che arriva a produrre e vendere fino a 7.000 unit\u00e0 l'anno. Testimonial pubblicitari sono famosi attori come Gino Bramieri, Walter Chiari, Cochi &amp; Renato. \nMa le leggi del mercato esigono il loro tributo: i modelli monomarcia soffrono molto la concorrenza Piaggio, che con \"Ciao\", \"Boxer\" e \"Bravo\" monopolizza quasi completamente il mercato. Nessuna fortuna arride all'anticonvenzionale \"Chopper\", presentato nel '71 e rinnovato nel '73, molto simile all'analogo modello Fantic Motor, anch'esso non particolarmente apprezzato dal pubblico italiano, che queste moto ama vederle nei film ma, evidentemente, non \u00e8 molto propenso ad usarle. \nAlla fine degli anni settanta il settore dei ciclomotori segna il passo, a favore della categoria degli scooter, capitanata dall'intramontabile Vespa e forte di un'offerta ampia ed economicamente aggressiva, specialmente ad opera della temibile offensiva asiatica. Molte piccole aziende, nell'impossibilit\u00e0 di indirizzare la produzione verso altri modelli, si trovano in gravi difficolt\u00e0 e si limitano ad aggiornare quelli in listino, con risultati tutt'altro che incoraggianti. Aziende pi\u00f9 solide, come Gilera, Moto Guzzi, Moto Morini, Ducati, Benelli e le pur giovani Aprilia e Fantic Motor riescono a reggere, ma nel giro di pochi anni moltissimi marchi, anche prestigiosi, scompaiono dal mercato: Malanca, Meteora, Cimatti, Testi, Demm, Mondial, Torpado, M\u00fcller, Garelli, Italjet, Aspes, Bimm, Itom, per non parlare dei marchi specializzati nel settore del fuoristrada agonistico, che non totalizzavano certo grossi volumi di vendita, come Ancillotti, Moto Gori, SWM, Accossato, Aim, TGM e tante altre. \nQuesta sorte non risparmia la Milani: l'ultimo modello prodotto, il \"canto del cigno\", \u00e8 il bellissimo ed innovativo \"Cross Co.Be.\", presentato nel 1975 e fortemente voluto da due appassionati veneti, Umberto Coppo e Gianni Bettella. La moto, per la quale \u00e8 stato disegnato un telaio completamente nuovo, monta un competitivo motore Sachs a corsa corta da 12,5 CV a 12.000 giri ed un esclusivo e raffinato sistema di sospensioni posteriori. Il mezzo, per\u00f2, \u00e8 destinato principalmente ai piloti privati che lo impiegano in gara, \u00e8 affiancato da una versione codice, motorizzata col Minarelli P6 che non ebbe per\u00f2 molto successo. Sempre del '75 \u00e8 la \"Cross Strada\", che monta il vecchio telaio del '69, un motore Minarelli P6 in versione Compact System e sovrastrutture tradizionali in lamiera. La sua linea, forse troppo ispirata al pi\u00f9 famoso Fantic Motor Caballero, non riesce a risollevare le sorti del marchio e l'azienda, sul finire del 1979, \u00e8 costretta a chiudere i battenti.\nL'attivit\u00e0 viene rilevata dalla Unimoto di Longiano (Forl\u00ec), che nel 1982 acquista anche il marchio Aspes, ma quattro anni dopo \u00e8 costretta, a sua volta, a cessare l'attivit\u00e0.\nAttualit\u00e0.\nUna costola della Milani tuttavia sopravvive ancor oggi: il marchio \"MBM\", registrato da Milani nel 1970 per differenziare la produzione, fabbrica tuttora biciclette."}
{"id": "590090", "revid": "767487", "url": "https://it.wikipedia.org/wiki?curid=590090", "title": "Baby Doll - La bambola viva", "text": "Baby Doll - La bambola viva (\"Baby Doll\") \u00e8 un film del 1956 diretto da Elia Kazan. \u00c8 ispirato al dramma \"27 vagoni di cotone\" di Tennessee Williams.\nTrama.\nAngelo, proprietario di una piantagione di cotone nel Mississippi un tempo ricca, \u00e8 ora in gravi difficolt\u00e0 economiche. Ha sposato la diciassettenne Bambola ma, secondo quanto pattuito col suocero, ormai morto, deve attendere che diventi maggiorenne per \"consumare\" il matrimonio. Con la coppia vive anche zia Rosabella, l'anziana zia della ragazza che umilia continuamente l'uomo sia in privato che in pubblico portandolo a indebitarsi per soddisfarne i desideri e a farsi deridere dagli abitanti del paese, a conoscenza che Bambola deve compiere i 21 anni prima di concedersi al marito. Intanto Silva Vacarro, che ha portato l'automazione in citt\u00e0 causando la perdita del lavoro per molti braccianti e di fattura per diversi imprenditori fra i quali Angelo, vede il proprio cotonificio dato alle fiamme e per proseguire il lavoro chiede aiuto ad Angelo che accetta entusiasta lasciandolo solo in casa con la moglie. Nel frattempo Silva circuisce la giovane riuscendo cos\u00ec a scoprire l'identit\u00e0 del piromane che risulter\u00e0 essere proprio Angelo.\nEdizione italiana.\nDoppiaggio.\nCome per molti altri classici hollywoodiani, nel doppiaggio italiano i nomi dei personaggi principali vennero modificati: quello interpretato da Karl Malden diventa Angelo, Carroll Baker diventa Bambola e la zia Rose diventa Rosabella; inoltre, il personaggio di Silva Vacarro, che nella versione in inglese \u00e8 un emigrato di origine italiana, nel nostro doppiaggio diventa sivigliano."}
{"id": "590098", "revid": "13261", "url": "https://it.wikipedia.org/wiki?curid=590098", "title": "Laurea specialistica", "text": ""}
{"id": "590101", "revid": "5109242", "url": "https://it.wikipedia.org/wiki?curid=590101", "title": "Zoo di 105", "text": ""}
{"id": "590103", "revid": "767487", "url": "https://it.wikipedia.org/wiki?curid=590103", "title": "Come vi piace (film 1936)", "text": "Come vi piace (\"As You Like It\") \u00e8 un film del 1936 diretto da Paul Czinner, tratto dall'omonima commedia di William Shakespeare. La pellicola \u00e8 degna di nota per essere stata, nel Regno Unito, il primo adattamento cinematografico di un'opera scespiriana e, di conseguenza, per essere la prima testimonianza filmica del talento di Laurence Olivier in un'opera del \"Bardo\".\nTrama.\nFederico (Felix Aylmer) ha usurpato e deposto suo fratello maggiore, il Duca (Henry Ainley). Federico permette a Rosalind (Elisabeth Bergner), figlia del duca esiliato, di rimanere, poich\u00e9 \u00e8 la pi\u00f9 cara amica di sua figlia, Celia (Sophie Stewart). Orlando (Laurence Olivier), che \u00e8 stato costretto a fuggire dalla sua casa a causa dell'oppressione di suo fratello, Oliver (John Laurie), arriva al Ducato di Fedrigo e partecipa ad un torneo di lotta. Lasciando il ducato, Orlando incontra Rosalind, ed \u00e8 amore a prima vista, provocando le ire di Federico che la bandisce. Celia decide di accompagnarla, insieme a un buffone, Touchstone (Mackenzie Ward).\nRosalind e Celia si travestono rispettivamente da \"Ganimede\", un ragazzo, e \"Aliena\", e si avventurano nella foresta di Arden, dove alla fine incontrano il duca esiliato. Orlando, profondamente innamorato, affigge sugli alberi poesie d'amore in lode di Rosalind. Orlando si imbatte in Ganimede, che gli dice che pu\u00f2 insegnare a Orlando come curare l'amore fingendo di essere Rosalind. Allo stesso tempo, Phoebe (Joan White), una pastorella, si innamora di Ganimede, anche se lui (lei) la respinge continuamente. Sylvius (Richard Ainley), un pastore, \u00e8 innamorato di Phoebe, il che complica la questione. Nel frattempo, Touchstone tenta di sposare la semplice contadina Audrey (Dorice Fordred), prima che possa essere fermato da Jaques (Leon Quartermaine), un signore che vive con il duca in esilio.\nOrlando salva Oliver da una leonessa nella foresta, inducendo Oliver a pentirsi e a riabbracciare suo fratello. Ganimede, Orlando, Phoebe e Silvius sono riuniti per decidere chi sposer\u00e0 chi. Ganimede propone che Orlando prometta di sposare Rosalind, e Phoebe promette di sposare Silvius se non pu\u00f2 sposare Ganimede. Il giorno dopo, Rosalind si rivela. Orlando e Rosalind, Oliver e Celia, Silvius e Phoebe, e Touchstone e Audrey si sposano e vengono a sapere che anche Federico si \u00e8 pentito e ha deciso di reintegrare suo fratello come duca.\nProduzione.\nIl film fu prodotto dalla Inter-Allied (controlled by Twentieth Century Fox Film Corporation).\nDistribuzione.\nDistribuito dalla Twentieth Century Fox Film Company, il film venne presentato in prima a Londra il 3 settembre 1936."}
{"id": "590107", "revid": "767487", "url": "https://it.wikipedia.org/wiki?curid=590107", "title": "Congo (film 1930)", "text": "Congo (\"Vengeance\") \u00e8 un film diretto da Archie Mayo. Sceneggiato da F. Hugh Herbert su un soggetto di Ralph Graves, aveva come interpreti principali Jack Holt, Dorothy Revier e Philip Strange.\nTrama.\nCharles Summers, incaricato di assumere le funzioni di John Meadham in una stazione commerciale dell'Africa Occidentale, vi giunge con la moglie Margaret. Meadham ha deciso di andarsene, stanco di vivere nella giungla. Vedendo Margaret, si indigna con Summers per avere portato in quell'ambiente una ragazza cos\u00ec giovane. Summers, dal canto suo, critica il modo di comportarsi di Meadham con i nativi, per lui troppo accondiscendente, inimicandosi subito con il suo rude trattamento gli abitanti del villaggio che minacciano una rivolta quando lui usa la frusta contro un ragazzino. Ma Meadham riesce a sedare gli animi. Intanto, Margaret si ammala. La donna rivela di essere stata maltrattata dal marito che, negli ultimo tempi, si \u00e8 dato al bere. Quando Meadham cerca di parlare con Summers, quest'ultimo non solo non lo ascolta, ma insinua che l'altro abbia degli interessi nei confronti di Margaret. Meadham decide allora di portare via da l\u00ec la giovane. Summers, per\u00f2, uccide il ragazzo che faceva da messaggero, provocando la rivolta dei nativi. Meadham cerca di soccorrerlo, ma arriva in ritardo, quando Summers, ormai, \u00e8 stato colpito da una freccia avvelenata.\nMargaret ora pu\u00f2 partire per la costa dove Meadham la raggiunger\u00e0 quanto prima.\nProduzione.\nLa produzione del film, prodotto da Harry Cohn per la Columbia Pictures, inizi\u00f2 il 30 novembre 1929 con il titolo di lavorazione \"Black Sleep\".\nDistribuzione.\nIl copyright del film, richiesto dalla Columbia Pictures Corp., fu registrato il 7 marzo 1930 con il numero LP1139. Distribuito dalla Columbia, usc\u00ec nelle sale statunitensi il 22 febbraio 1930. Nello stesso anno, il film usc\u00ec anche nel Regno Unito, presentato a Londra il 26 marzo, distribuito dalla Woolf &amp; Freedman Film Service e in Irlanda, il 24 ottobre.&lt;br&gt;\nIn Italia, ottenne nel 1931 il visto di censura 26289 a condizione di \"Togliere ogni scena dialogata o comunque parlata in lingua straniera. (febbraio 1931)\"."}
{"id": "590108", "revid": "124391420", "url": "https://it.wikipedia.org/wiki?curid=590108", "title": "Autogr\u00f9", "text": "L'autogr\u00f9 \u00e8 un automezzo pesante in grado di provvedere alla movimentazione di materiali in localit\u00e0 dove non \u00e8 disponibile una installazione fissa. Spesso, quando montata su autocarri provvisti di cassone, con un unico mezzo di trasporto si \u00e8 in grado anche di trasferire le merci movimentate e non si chiama pi\u00f9 autogr\u00f9, ma diventa un allestimento come da norma UNI EN 12999:2003 dove si legge: \nVersioni.\nEsistono molte versioni di autogr\u00f9, la pi\u00f9 specifica corrisponde ad un veicolo gommato a guida singola con un grande e solido braccio allungabile facente funzione di gru. Questa conformazione \u00e8 quella in grado di sollevare i pesi maggiori e di raggiungere le maggiori altezze. L'autogr\u00f9 non \u00e8 destinata a caricare il mezzo sul quale \u00e8 posizionata; in questo caso si entra nel campo delle Gru per Autocarro.\nTra i mezzi classificabili come autogr\u00f9 di maggiore diffusione si possono annoverare alcuni dei carri attrezzi che effettuano servizi di soccorso alle autovetture in difficolt\u00e0 e successivo traino delle stesse presso le officine di riparazione.\nAnche nel campo del trasporto delle merci \u00e8 usuale la presenza di autocarri con gru posizionata subito dietro la cabina di guida, usualmente con portate di sollevamento fino alle 5 tonnellate, in grado di offrire un servizio completo ed autonomo di carico, trasporto e scarico di materiali. Tale tipo di servizio \u00e8 spesso richiesto in occasione di mostre o di apertura di nuovi cantieri di lavoro.\nNaturalmente tutti i tipi di autogr\u00f9 sono forniti di installazioni di sicurezza in grado di garantire la movimentazione in tutta tranquillit\u00e0. Durante le operazioni di carico e scarico vengono ad esempio estesi dei bracci stabilizzatori sui lati della gru per garantire la stabilit\u00e0 del piano di appoggio ed evitare i rischi di possibile ribaltamento.\nLo stesso principio di mobilit\u00e0 per i mezzi di sollevamento \u00e8 utilizzata anche in ambito ferroviario con la predisposizione di gru su appositi carri utilizzati per la manutenzione delle linee ferroviarie.\nGru idrauliche per autocarro.\nSono propriamente il tipo di gru che vengono applicate agli autocarri per la movimentazione e il successivo trasporto dei carichi.\nComposte da un basamento che viene ancorato ad un controtelaio (interposto tra autocarro e basamento della gru), basamento che contiene anche il sistema di rotazione che pu\u00f2 essere con cremagliera o ralla. Innestata nel basamento a cremagliera o avvitata alla ralla c'\u00e8 la colonna sulla cui testa \u00e8 presente lo snodo nel quale si aggancia il braccio principale, sospinto dal martinetto o pistone ancorato alla base della colonna. La spinta sul braccio principale avviene su perni oppure su bielle e forcella.\nDal principale, con gli stessi sistemi di snodo, parte il secondario (sollevato anche questo da un pistone) nel quale sono contenuti gli sfili della gru, ovvero le parti estensibili telescopicamente che consentono di traslare i carichi a maggiore distanza da quella praticabile dai soli bracci. All'estremit\u00e0 dell'ultimo sfilo viene applicato il gancio.\nAll'estremit\u00e0 dell'ultimo sfilo del braccio secondario possono essere applicate delle cosiddette prolunghe idrauliche, aventi le stesse caratteristiche di un terzo braccio che consente di posizionare i carichi in luoghi meno accessibili alla struttura normale.\nLe gru si classificano per la loro capacit\u00e0 di sollevamento espressa in tonnellate-metro (tm) o in Kilo newton metro.\nLe capacit\u00e0 delle singole gru, nelle loro molteplici versioni, vengono descritte attraverso diagrammi di carico.\nI sistemi di sicurezza che gestiscono i limiti di sollevamento di una gru, obbligatori per paesi dell'Europa a partire da gru aventi capacit\u00e0 di sollevamento che superano le 4 tonnellate metro, vengono denominati \"Limitatori di momento\" e possono essere di tipo idraulico o elettronico; prende tale denominazione dalla possibilit\u00e0 di controllare il momento della forza derivata dall'applicazione e della movimentazione del carico.\nFunzionamento.\nIl movimento della gru viene azionato tramite pistoni idraulici a doppia valvola, che vengono riempiti di olio specifico per azionamenti oleodinamici. Quest'olio viene messo in pressione tramite una pompa accoppiata al motore dell'autocarro; tale accoppiamento avviene con l'azionamento della cosiddetta \"presa di forza\", un comando pneumatico azionato dalla cabina in combinazione con la frizione. Quando la gru \u00e8 immobile, la pompa continua ugualmente a girare, ma l'olio idraulico viene portato nel serbatoio per essere pescato nuovamente. Quando un comando viene azionato, la valvola che porta al serbatoio si chiude, e l'olio va in pressione nella direzione desiderata. Ogni comando (sfilo, rotazione, sollevamento, prolunga meccanica, eventuale verricello) viene azionato tramite il movimento di una leva, accoppiata ad una valvola differenziale che smista l'olio idraulico in una direzione o in un'altra. \nLa gru pu\u00f2 anche essere movimentata tramite comando a distanza. A questo proposito esistono diversi sistemi per l'azionamento tramite radiocomando.\n\u00c8 il sistema pi\u00f9 diffuso che viene installato sulle vecchie autogr\u00f9, perch\u00e9 non necessita di modifiche sull'allestimento ed \u00e8 relativamente semplice da installare. Questo tipo di allestimento consiste in una serie di piccoli pistoni che vengono azionati tramite elettrovalvole, che a loro volta rispondono agli impulsi dati dal radiocomando. Questi pistoni vengono accoppiati meccanicamente alle leve che azionano la gru. L'olio che garantisce il funzionamento dei pistoni del radiocomando viene fornito tramite una pompa elettrica separata nei modelli meno sofisticati, in quanto l'olio che questi pistoni utilizzano \u00e8 diverso da quello dell'allestimento dell'autogr\u00f9, mentre negli altri modelli viene installato un riduttore di pressione per permettere l'utilizzo dell'olio idraulico gi\u00e0 presente sulla gru per l'azionamento dei servocomandi.\nPi\u00f9 sofisticato del sistema a servomotore, si trova spesso installato sulle autogr\u00f9 di fabbricazione moderna, in quanto spesso gi\u00e0 installate dalla ditta che costruisce la gru. In questo caso il radiocomando apre o chiude direttamente le valvole tramite un potenziometro installato su di esse. Rispetto al sistema con servocomandi ha il vantaggio di essere pi\u00f9 preciso e di avere una tolleranza per la taratura dei comandi migliore. Di contro ha dei costi elevati, e l'installazione su gru non predisposte richiede modifiche sostanziali, come la sostituzione del distributore idraulico dei comandi."}
{"id": "590109", "revid": "228587", "url": "https://it.wikipedia.org/wiki?curid=590109", "title": "F3 Euro Series 2005", "text": "La stagione 2005 della F3 Euro Series ha avuto inizio il 17 aprile sul circuito di Hockenheim e si \u00e8 conclusa sullo stesso circuito tedesco il 23 ottobre 2005. Dominatori della stagione, che si \u00e8 articolata su 20 gare in 10 appuntamenti (doppia gara per ogni appuntamento), si sono rivelati essere il pilota inglese di origine trinidegna Lewis Hamilton e la sua squadra, il Team ASM. Dal punto di vista tecnico, \u00e8 invece emersa schiacciante la superiorit\u00e0 dei telai Dallara sulla concorrente SLC e dei motori Mercedes sugli Opel Spiess e sui Toyota.\nDi seguito il resoconto di tutte le gare della stagione.\nGare.\nHockenheim.\n01. Hockenheim () (16-17/04/2005)\n\"Ordine d'arrivo Gara 1\": (18 giri per un totale di 82,332\u00a0km)\n\"Ordine d'arrivo Gara 2\": (17 giri per un totale di 77,758\u00a0km)\nPau.\n02. Pau () (07-08/05/2005)\n\"Ordine d'arrivo Gara 1\": (25 giri per un totale di 69,000\u00a0km)\n\"Ordine d'arrivo Gara 2\": (25 giri per un totale di 69,000\u00a0km)\nSpa-Francorchamps.\n03. Spa-Francorchamps () (14-15/05/2005)\n\"Ordine d'arrivo Gara 1\": (12 giri per un totale di 83,676\u00a0km)\n\"Ordine d'arrivo Gara 2\": (12 giri per un totale di 83,676\u00a0km)\nMontecarlo.\n04. Montecarlo () (20-21/05/2005)\n\"Ordine d'arrivo Gara 1\": (18 giri per un totale di 60,120\u00a0km)\n\"Ordine d'arrivo Gara 2\": (26 giri per un totale di 86,840\u00a0km)\nOschersleben.\n05. Oschersleben () (25-26/06/2005)\n\"Ordine d'arrivo Gara 1\": (20 giri per un totale di 73,360\u00a0km)\n\"Ordine d'arrivo Gara 2\": (22 giri per un totale di 80,696\u00a0km)\nNorisring.\n06. Norisring () (16-17/07/2005)\n\"Ordine d'arrivo Gara 1\": (34 giri per un totale di 78,200\u00a0km)\n\"Ordine d'arrivo Gara 2\": (35 giri per un totale di 80,500\u00a0km)\nN\u00fcrburgring.\n07. N\u00fcrburgring (Circuito corto) () (06-07/08/2005)\n\"Ordine d'arrivo Gara 1\": (22 giri per un totale di 79,838\u00a0km)\n\"Ordine d'arrivo Gara 2\": (21 giri per un totale di 76,209\u00a0km)\nZandvoort.\n08. Zandvoort () (27-28/08/2005)\n\"Ordine d'arrivo Gara 1\": (16 giri per un totale di 68,912\u00a0km)\n\"Ordine d'arrivo Gara 2\": (19 giri per un totale di 81,833\u00a0km)\nLausitzring.\n09. Lausitzring () (17-18/09/2005)\n\"Ordine d'arrivo Gara 1\": (20 giri per un totale di 68,200\u00a0km)\n\"Ordine d'arrivo Gara 2\": (24 giri per un totale di 81,840\u00a0km)\nHockenheim.\n10. Hockenheim () (22-23/10/2005)\n\"Ordine d'arrivo Gara 1\": (17 giri per un totale di 77,758\u00a0km)\n\"Ordine d'arrivo Gara 2\": (18 giri per un totale di 82,332\u00a0km)"}
{"id": "590111", "revid": "767487", "url": "https://it.wikipedia.org/wiki?curid=590111", "title": "Doppio gioco (film 1949)", "text": "Doppio gioco (\"Criss Cross\") \u00e8 un film del 1949 diretto da Robert Siodmak. \u00c8 ispirato al romanzo omonimo scritto da Don Tracy nel 1934.\nAnalisi.\nFilm noir che si occupa del mondo della malavita americana (californiana in particolare). Insiste molto con la tecnica dei flashback ripetuti fino al momento saliente dell'assalto al furgone. Rispetto alle opere precedenti l'autore mostra segni di maggior pessimismo e un atteggiamento fatalista nei confronti della storia."}
{"id": "590112", "revid": "466539", "url": "https://it.wikipedia.org/wiki?curid=590112", "title": "Josh Schwartz", "text": "\u00c8 noto per essere l'ideatore della serie televisiva \"The O.C.\", e coautore delle serie \"Gossip Girl\" (insieme a Stephanie Savage) e \"Chuck\" (co-ideata con Chris Fedak). Schwartz \u00e8 anche il produttore della serie televisiva \"Hart of Dixie\" (creata da Leila Gerstein), nonch\u00e9 del breve \"The Carrie Diaries\" (sviluppato da Amy B. Harris).\nBiografia.\nNato da genitori ebrei statunitensi entrambi designer di giocattoli per la Hasbro. Frequenta prima la Wheeler School nel Rhode Island, poi si laurea alla USC School of Cinema-Television nel 1999. Gi\u00e0 al primo anno di college, Schwartz vende la sua prima sceneggiatura per ben un milione di dollari.\nA soli 26 anni, Schwartz crea per la Fox la serie televisiva \"The O.C.\" divenendo il pi\u00f9 giovane showrunner della storia americana, mentre nel 2007, l'anno in cui si concluse \"The O.C.\", \u00e8 il co-creatore di due nuove serie televisive, \"Gossip Girl\" (in onda per sei stagioni sulla The CW) e \"Chuck\" (in onda per cinque stagioni su NBC).\nDal 2011 si dedica esclusivamente alla produzione in campo seriale con \"Hart of Dixie\" (trasmessa per quattro stagioni su The CW) e le sfortunate \"Cult\" e \"The Carrie Diaries\" (entrambe in onda sempre sulla CW). Nel 2015 debutta come serie estiva sulla ABC \"The Astronaut Wives Club\", telefilm dalla gestazione travagliata cui Schwartz e il suo team hanno lavorato fin dal 2013.\nCome sceneggiatore, Josh ha scritto anche diversi pilot televisivi che tuttavia non hanno dato origine a serie televisive: \"Brookfield\" (per la Disney), \"Wall to Wall Records\" (per la Warner Bros.), \"Alphabet City\" e \"Athens\" (per la Fox), \"Ghost Angels\" (per la NBC) e \"Georgetown\" (per la Disney/ABC)."}
{"id": "590114", "revid": "123102991", "url": "https://it.wikipedia.org/wiki?curid=590114", "title": "El Mercurio", "text": "El Mercurio \u00e8 un importante quotidiano cileno di stampo conservatore che esce in due edizioni, quella di Santiago e quella di Valpara\u00edso.\nStoria.\nLa prima edizione, fondata da Agust\u00edn Edwards Mac-Clure nel 1900, ha sede a Santiago del Cile. L'edizione di Valpara\u00edso \u00e8 ancora pi\u00f9 antica, fondata il 12 settembre 1827 da Pedro F\u00e9lix Vicu\u00f1a ne fa il quotidiano pi\u00f9 antico di lingua spagnola.\nLa linea editoriale de \"El Mercurio\", fin dalle sue origini, si \u00e8 caratterizzata di tendenza politica conservatrice. Nei primi anni settanta fu manifesto di una ferrea opposizione alla candidatura presidenziale di Salvador Allende e, in seguito, al suo governo, anche grazie ai finanziamenti ricevuti dal governo statunitense."}
{"id": "590115", "revid": "767487", "url": "https://it.wikipedia.org/wiki?curid=590115", "title": "Horn\u00e1d", "text": "Horn\u00e1d (in slovacco; in ungherese: \"Hern\u00e1d\") \u00e8 un fiume della Slovacchia orientale e dell'Ungheria nord-orientale.\n\u00c8 un immissario del fiume Saj\u00f3, esso stesso tributario del fiume Tibisco. La sorgente dell'Horn\u00e1d si trova nei Bassi Tatra, a sud-est di Poprad, precisamente sul Kr\u00e1\u013eova ho\u013ea. Il fiume scorre attraverso le regioni slovacche di Spi\u0161 e Abov, e nella provincia ungherese di Borsod-Aba\u00faj-Zempl\u00e9n. La lunghezza \u00e8 di 286\u00a0km, dei quali 193 situati in territorio slovacco.\nLe principali citt\u00e0 che sorgono lungo il corso del fiume sono Spi\u0161sk\u00e1 Nov\u00e1 Ves e Ko\u0161ice, entrambe in Slovacchia. L'Horn\u00e1d si immette nel Saj\u00f3 a sud-est di Miskolc."}
{"id": "590117", "revid": "287204", "url": "https://it.wikipedia.org/wiki?curid=590117", "title": "Hornad", "text": ""}
{"id": "590120", "revid": "107235046", "url": "https://it.wikipedia.org/wiki?curid=590120", "title": "Rione San Silvestro", "text": "Il rione San Silvestro \u00e8 uno dei 21 rioni, borghi, comuni che partecipano la prima domenica di settembre al palio di Asti.\nLe origini.\nIl rione San Silvestro, con il rione Cattedrale, \u00e8 considerato uno dei quartieri pi\u00f9 antichi della citt\u00e0 di Asti. Il primo insediamento, che risale al periodo della fondazione della citt\u00e0 stessa, si \u00e8 costituito nella zona sopraelevata della citt\u00e0 detta \"rocca Ligure\". In seguito la zona fu ampliata ed edificata dai romani, e nel periodo alto-medioevale si costru\u00ec il \"Castelvecchio\", che dominava la citt\u00e0 e ne costituiva il culmine visivo.&lt;br&gt;\nIl rione \u00e8 sostanzialmente suddiviso in due quartieri: quello sorto a valle del Castelvecchio sotto la rocca ligure e quello sviluppatosi pi\u00f9 a sud, intorno alla chiesa di San Silvestro e agli edifici religiosi dei cistercensi. L'Incisa ci dice che il rione pur essendo molto piccolo (non pi\u00f9 di 300/400 abitanti nel 1800) \u00e8 popolato da un ceto benestante.\nLa zona del Castelvecchio.\nLe prime notizie.\nIl grande \"castrum\", gi\u00e0 nei documenti del 924, era definito \"vetus\", non solamente una costruzione strategica militare, ma anche il centro del potere politico; non a caso il castello fu donato nel 938 dai re Ugo e Lotario al vescovo Brunigo, l'allora tenutario del potere temporale e spirituale della citt\u00e0.&lt;br&gt;\nDa quel momento la fortezza diventa \"Castrum Episcopi\" fino ai primi decenni del Duecento, quando i vescovi abbandoneranno il castello (pur mantenendone il possesso) a favore di alcune residenze fortificate nella diocesi di Asti (Bene Vagienna, Vezza d'Alba, Sant'Albano Stura) che occupavano durante l'anno per poter controllare meglio le popolazioni locali pi\u00f9 turbolente.&lt;br&gt;\nDagli studi di Renato Bordone, riportati da G.Bera nel suo libro \"Asti : Edifici e Palazzi nel medioevo\", egli descrive il Castelvecchio come una serie di costruzioni, tra cui la dimora episcopale e due edifici di culto: la chiesa di Sant'Ambrogio (diventata nel 1024 di Sant'Aniano) e la cappella di Santa Maria in Castello (probabilmente la cappella privata episcopale). Tutt'intorno un recinto fortificato con fossati e cortine murarie.&lt;br&gt; Il complesso era separato dal resto del perimetro murario della citt\u00e0 tramite un fossato. Solo verso il Duecento il castello fu inglobato nelle fortificazioni cittadine.&lt;br&gt;\nNel 1297, la potente fazione dei De Castello, dopo aver espulso le famiglie guelfe dalla citt\u00e0, occuparono il castello ampliandolo e dotandolo di nuove fortificazioni, trasformandolo in una vera e propria cittadella fortificata. &lt;br&gt;Castelvecchio torn\u00f2 di pertinenza vescovile dopo alcuni anni.\nLuchino Visconti.\nDalla prima met\u00e0 del Trecento, il castello pass\u00f2 sotto la propriet\u00e0 laica, le signorie Viscontee, prima con Luchino, poi con Gian Galeazzo, ingrandirono il castello.&lt;br&gt;Le modifiche strutturali sono visibili nella carta del Theatrum Statuum Sabaudiae, dove si vede una costruzione a base quadrata, molto simile ai castelli Viscontei trecenteschi presenti nel nord Italia.&lt;br&gt;\nAll'interno il cortile era suddiviso in quattro corti, con nove torrette che sporgevano dai vertici di ogni \"quadra\".&lt;br&gt;Sottostante il Castelvecchio, si apriva la contrada di San Maurizio caratterizzata dalla grande chiesa domenicana della Maddalena. Pi\u00f9 a sud verso la chiesa di San Silvestro, vi era la contrada di San Michele, che prendeva nome dall'omonima chiesa che sorgeva nell'area tra via Morelli, via Testa, via Castello e via De Gasperi. Sempre in via de Gasperi, si apriva la porta di San Michele.\nL'area della chiesa di San Silvestro.\nNel Seicento, le antiche contrade medievali assunsero il nome di \"ventine\", ognuna con una piazza principale che fungeva da centro di aggregazione (per balli o feste) in tempo di pace, o piazza d'armi in cui si concentravano gli uomini, pronti a mobilitarsi nel periodo bellico.&lt;br&gt;\nL'area intorno alla chiesa di San Silvestro era denominata ventina Grattapaglia ed aveva come centro di raccolta la piazza d'armi di San Michele sotto il Castello.&lt;br&gt;\nNella zona pi\u00f9 orientale del rione, ai confini col borgo Santa Maria Nuova, vi era la contrada de Pena di Oro, corrispondente all'attuale via M.D'Azeglio, prendeva il nome probabilmente dall'osteria della Piuma d'oro.&lt;br&gt;Nel XVI secolo si insedi\u00f2 la famiglia Ventura che dette i natali allo speziale Guglielmo Ventura, famoso cronista astese medievale.\nLa chiesa di San Silvestro.\nLa tradizione vuole che sia stata edificata intorno ai primi decenni dell'anno Mille e nel 1094 consacrata da papa Urbano II. &lt;br&gt;Nei secoli ha subito molte modifiche e rimaneggiamenti fino alla seconda met\u00e0 del XVIII secolo: un po' per far fronte al gusto dell'epoca, un po' per la precariet\u00e0 del fabbricato, la chiesa fu nuovamente demolita e ricostruita in stile barocco (come la vediamo ancora oggi) secondo il disegno del geometra Rostagno. Nel 1870 fu consacrata e nel 1891 fu completato anche il campanile.\nLa Consolata.\nA poche centinaia di metri dalla chiesa di San Silvestro in direzione sud-ovest, si trova il complesso barocco della Consolata. Si tratta della chiesa intitolata a San Teobaldo attigua al complesso monastico dei Cistercensi; i fabbricati sono stati donati nel XVI secolo dal conte Giovanni Francesco Ponte e dalla famiglia Pergamo.&lt;br&gt;\nCon la soppressione degli ordini regolari monastici, nel 1803 il monastero divenne casa delle orfane. &lt;br&gt;Alla chiesa della Consolata fu trasferito il coro ligneo dalla chiesa di Sant'Anna e il 13 dicembre dello stesso anno, si fece la solenne apertura della chiesa con il vescovo Gattinara.\nLo stemma.\nNarra la tradizione che Gian Galeazzo Visconti, signore di Milano, e in seguito sua figlia Valentina, cognata del re di Francia Carlo VI, durante la loro permanenza in Asti, siano stati ospiti nel rione San Silvestro presso la \"Domus Magna\", un edificio localizzato nelle immediate vicinanze della chiesa di San Silvestro. Per questo motivo il rione ha inserito nel vessillo oro/argento (tradizionalmente i colori papali), il biscione visconteo ed i gigli reali.\nVittorie al palio di Asti.\nIl rione considera le vittorie seicentesche e settecentesche della Confraternita della Annunziata come proprie per la numerosa presenza nei confratelli di rionaioli di San Silvestro.\nQueste vittorie (esattamente quarantasette), sono contese al rione San Secondo nel cui territorio vi era l'ubicazione della Confraternita (piazza Medici, contrada di San Giovanni della Fontana).&lt;br&gt;\nNel periodo moderno, il rione San Silvestro ha vinto il palio:"}
{"id": "590134", "revid": "16758", "url": "https://it.wikipedia.org/wiki?curid=590134", "title": "H.C. Milano", "text": ""}
{"id": "590137", "revid": "10929", "url": "https://it.wikipedia.org/wiki?curid=590137", "title": "Ciclo C3", "text": ""}
{"id": "590141", "revid": "16758", "url": "https://it.wikipedia.org/wiki?curid=590141", "title": "HC Milano", "text": ""}
{"id": "590148", "revid": "16758", "url": "https://it.wikipedia.org/wiki?curid=590148", "title": "Associazione Disco Ghiaccio Milano", "text": ""}
{"id": "590150", "revid": "16758", "url": "https://it.wikipedia.org/wiki?curid=590150", "title": "Hockey Club Milano Inter", "text": ""}
{"id": "590151", "revid": "181699", "url": "https://it.wikipedia.org/wiki?curid=590151", "title": "Brezno", "text": "Brezno (in tedesco: \"Bries\" o \"Briesen\", in ungherese: \"Brezn\u00f3b\u00e1nya\") \u00e8 una citt\u00e0 della Slovacchia capoluogo del distretto omonimo, nella regione di Bansk\u00e1 Bystrica.\nStoria.\nIl luogo dove sorge la citt\u00e0 \u00e8 sempre stato abitato sin dalla Preistoria, ma la citt\u00e0 attuale \u00e8 nata da un antico insediamento slovacco, vicino al quale i minatori tedeschi appena arrivati costruirono una tipica piazza per il mercato nel XIII secolo. Il primo riscontro storico dell'esistenza della citt\u00e0 \u00e8 datato 1265, quando re \nB\u00e9la IV d'Ungheria promulg\u00f2 una legge per i cacciatori della zona di Liptov, permettendo loro di utilizzare i boschi intorno alla citt\u00e0, conosciuta come \"Berezuno\". Il nome deriva dalla parola slovacca \"breza\", che significa betulla.\nNel XIX secolo Brezno era una tipica citt\u00e0 slovacca e uno dei centri del movimento nazionale slovacco. Dalla seconda guerra mondiale si \u00e8 sviluppata diventando una citt\u00e0 industriale."}
{"id": "590153", "revid": "16758", "url": "https://it.wikipedia.org/wiki?curid=590153", "title": "ADG Milano", "text": ""}
{"id": "590155", "revid": "16758", "url": "https://it.wikipedia.org/wiki?curid=590155", "title": "HC Milano Inter", "text": ""}
{"id": "590161", "revid": "767487", "url": "https://it.wikipedia.org/wiki?curid=590161", "title": "Il giardino dei Finzi Contini (film)", "text": "Il giardino dei Finzi Contini \u00e8 un film del 1970 diretto da Vittorio De Sica, tratto dall'omonimo romanzo di Giorgio Bassani.\nTrama.\nCorre l'anno 1938: i Finzi Contini sono una ricca famiglia ebrea dell'alta borghesia di Ferrara. Le leggi razziali provocano l'espulsione degli ebrei dal circolo del tennis della citt\u00e0: la famiglia decide quindi di permettere agli amici dei due figli Mic\u00f2l e Alberto di frequentare il magnifico parco della propria villa dove c'\u00e8 un campo da tennis. Fra costoro ci sono Giorgio, anch'egli ebreo e figlio di un commerciante, che disapprova le amicizie altolocate del figlio, e il comunista milanese Giampiero Malnate. Giorgio fin dalla prima adolescenza \u00e8 innamorato di Mic\u00f2l, che prova per\u00f2 per lui solo un sentimento fraterno.\nNel frattempo la guerra \u00e8 prossima e la situazione per gli ebrei si fa sempre pi\u00f9 pesante: Ernesto, fratello di Giorgio, fugge in Francia, mentre Giorgio, vicino alla laurea, decide di rimanere a Ferrara, dove gli viene per\u00f2 impedito di frequentare la biblioteca dell'Universit\u00e0, costringendolo a studiare presso la biblioteca privata dei Finzi Contini, messa a sua disposizione dal capofamiglia, professor Ermanno. Mic\u00f2l trascorre qualche tempo a Venezia per finire l'universit\u00e0 e al suo ritorno a Ferrara respinge definitivamente Giorgio, il quale scopre casualmente il motivo: Mic\u00f2l ha una relazione segreta con Malnate, che trascorre con lei l'ultima notte prima di partire per il fronte.\nGli eventi precipitano: Malnate cade in Russia e Alberto, del quale si fa velatamente intuire l'omosessualit\u00e0, muore in poco tempo a causa di una malattia. Giorgio \u00e8 costretto a nascondersi per non finire prigioniero dei nazifascisti, mentre tutta la famiglia Finzi Contini \u00e8 prelevata in casa dai repubblichini e condotta in una scuola dove viene separata, forse per sempre. Mic\u00f2l si ritrova con sua nonna nella stessa aula che aveva frequentato da bambina. L\u00ec incontra il padre di Giorgio, che la informa della fuga di questi da Ferrara con gli altri suoi parenti. I due si abbracciano guardando fiduciosi dalla finestra verso un futuro nebbioso come il panorama della citt\u00e0.\nProduzione.\nIl regista prese in seria considerazione di affidare il ruolo della protagonista alla cantante Patty Pravo che dovette rifiutare per i troppi impegni di lavoro.\nSceneggiatura.\nContrariamente al romanzo di Bassani, il film diretto da De Sica non utilizza la tecnica dell'io narrante, che per il romanzo viene dalla critica rapportato allo stesso autore. Tuttavia, pur seguendo il regista una narrazione filmica tutta dialogativa, l'io narrante del romanziere coincide col ruolo del protagonista Giorgio. Contrariamente al romanzo di Bassani, il film diretto da De Sica si chiude con l'episodio della deportazione. Nel romanzo, Giorgio, fuggito in tempo all'estero, racconter\u00e0 la storia della sua giovinezza e del suo primo amore impossibile, rievocando i fatti a distanza di 14 anni.\nDe Sica e Bassani.\nInizialmente Giorgio Bassani cooper\u00f2 alla stesura dei dialoghi e della sceneggiatura del film ma dopo alcuni disaccordi e malintesi, lo scrittore e il regista entrarono in aperto conflitto (anche a causa del fatto che nel film la relazione tra Mic\u00f2l e Malnate viene resa esplicita, cosa non presente nel romanzo). Bassani chiese ed ottenne che venisse tolto il suo nome dai titoli di coda del film.\nCast.\nIl regista Alessandro D'Alatri ha interpretato nel film il ruolo di Giorgio da ragazzino, mentre una giovanissima Cinzia Bruno ha il ruolo di Mic\u00f2l ragazzina.\nRestauro.\nLa versione digitale restaurata, curata dall'Istituto Luce Cinecitt\u00e0 ed eseguita presso i laboratori \"Studio Cine\" di Roma e \"L\u2019Immagine ritrovata\" di Bologna, \u00e8 stata presentata nella primavera del 2015.\nAccoglienza.\nCritica.\nIl soggetto, tratto dal romanzo omonimo di Giorgio Bassani, sviluppa in maniera approfondita il clima di negazione dei fatti e passivit\u00e0 da parte della borghesia ebraica italiana, profondamente legata agli ideali liberali dell'Italia prefascista e semplicemente incredula della possibilit\u00e0 di venire realmente perseguitata nel proprio Paese per la sola ragione di un credo differente.\nIl film fu un grande successo di pubblico, mentre pi\u00f9 discordante fu la critica, che nel caso di Morando Morandini ne contest\u00f2 la rappresentazione eccessivamente melensa, mentre per Tullio Kezich si tratt\u00f2 di uno dei migliori lavori del regista da molti anni a quella parte.\nIl film si aggiudic\u00f2 l'Oscar al miglior film straniero."}
{"id": "590162", "revid": "4623158", "url": "https://it.wikipedia.org/wiki?curid=590162", "title": "Giacomo Girolamo Casanova", "text": ""}
{"id": "590166", "revid": "767487", "url": "https://it.wikipedia.org/wiki?curid=590166", "title": "Io speriamo che me la cavo (film)", "text": "Io speriamo che me la cavo \u00e8 un film del 1992 diretto da Lina Wertm\u00fcller e interpretato da Paolo Villaggio. Il film \u00e8 tratto dall'omonimo libro di Marcello D'Orta.\nTrama.\nIl maestro elementare Marco Tullio Sperelli viene trasferito per errore alla scuola De Amicis di Corzano, diroccato comune del napoletano, anzich\u00e9 a Corsano, nella sua Liguria. Sin dal suo arrivo l'insegnante si trova a dover fare i conti con una realt\u00e0 fortemente problematica: i bambini, tutti con difficolt\u00e0 economiche pi\u00f9 o meno pesanti, non frequentano regolarmente la scuola perch\u00e9 costretti a lavorare (pratica avallata persino dal sindaco) per aiutare le proprie famiglie, tanto che Sperelli deve andare a prenderli uno per uno in strada; la direttrice della scuola non svolge il suo compito perch\u00e9 non \u00e8 mai presente; e il custode-bidello in odore di camorra prevarica la gerarchia scolastica svolgendo di fatto il ruolo di vero amministratore dell'istituto e vendendo carta igienica e gessetti.\nMentre Sperelli con grande fatica cerca di svolgere il suo mestiere, un giorno entra in classe Raffaele, un bambino con l'aspetto da camorrista, che aggredisce verbalmente il maestro, il quale a sua volta si arrabbia tirandogli uno schiaffo e facendolo fuggire. Il gesto gli porta il rispetto degli alunni, dettato dalla paura, ma Sperelli ne \u00e8 disgustato e si mette in malattia. Quella sera riceve la visita della madre di Raffaele, disperata perch\u00e9 il primogenito \u00e8 appena uscito dal carcere minorile e Raffaele ne sta seguendo le orme: la donna chiede al maestro di aiutare Raffaele a tornare a scuola. Il giorno dopo Raffaele si presenta in classe, ma solo per architettare uno scherzo ai danni dell'insegnante: delle feci in una scatola. Sperelli, dal canto suo, prende il gesto con leggerezza, non si arrabbia e recita la poesia \"Strunz\". Raffaele esce irato dalla classe: il gesto non ha sortito la minaccia prevista. Il maestro ha infine ottenuto l'approvazione degli alunni, senza l'uso della violenza, e decide di mandare una lettera al ministero per revocare la richiesta di trasferimento e restare a Corzano. L'otto marzo il fratello mezzano di Raffaele viene arrestato e Sperelli lascia un mazzetto di mimose sull'uscio di casa.\nPrima delle vacanze di Pasqua, la classe va in gita alla Reggia di Caserta. Il pulmino \u00e8 tallonato da Raffaele su un motorino (forse rubato), al quale a un certo punto sembra essere finita la miscela: il ragazzino raggiunge i compagni sul pulmino e il motorino \u00e8 caricato sul tetto. Durante la gita, l'insegnante tenta di convincere Raffaele a svolgere un tema, come gli altri bambini. Nel pomeriggio si scopre la verit\u00e0: Raffaele aveva solo finto di aver finito il carburante per unirsi alla classe, stare assieme al maestro e comportarsi, per una volta, come un coetaneo. Ne scatta la derisione da parte del gruppo e la comprensione da parte del maestro, che Raffaele vede come svilente nei propri confronti di \"uomo\" senza sentimenti. A sera, Sperelli riceve la lettera con cui gli viene comunicato il suo ritorno in Liguria. Quella stessa notte Raffaele chiama il maestro dalla strada: sua madre ha avuto una colica renale, gli ospedali non hanno ambulanze disponibili, i privati pretendono cifre altissime e il maestro ha la macchina fuori uso (\u00e8 lo stesso Raffaele che gli ha bucato le gomme e messo lo zucchero nel serbatoio, come vendetta per la figuraccia a Caserta). I due ottengono un passaggio da un contrabbandiere amico del ragazzino, ma una volta arrivati all'ospedale si trovano davanti al caos: infermieri sfaccendati e pazienti abbandonati nel corridoio, finch\u00e9 Sperelli \u00e8 costretto a minacciare violentemente la suora caposala. Ne segue una riflessione: alla fine Raffaele ha reso peggiore il maestro, tanto quanto l'insegnante \u00e8 riuscito a rendere migliore il ragazzino.\nIl giorno successivo Sperelli riparte: alla stazione la classe lo saluta e Raffaele, giunto in solitaria, gli consegna un tema sulla sua parabola preferita, che il maestro legger\u00e0 in viaggio e che finisce con la frase \"Io speriamo che me la cavo\".\nProduzione.\nA differenza del libro da cui il film \u00e8 tratto, la pellicola non \u00e8 ambientata ad Arzano, per ragioni di diritti d'autore, bens\u00ec nell'immaginario paesino di Corzano. Inizialmente la scelta dell'ambientazione del film era caduta sulla stessa citt\u00e0 di Napoli ma la troupe, non appena giunse nel capoluogo campano, fu avvicinata da alcuni personaggi vicini agli ambienti della malavita che pretesero il 10% del budget del film per permetterle di svolgervi regolarmente le riprese, cosa che spinse dunque la regista a spostarne la \"location\".\nLa scelta ricadde perci\u00f2 su Taranto, pi\u00f9 precisamente nel suo borgo antico (lo stesso personaggio di Villaggio, infatti, mentre si reca in treno al luogo del suo trasferimento, all'inizio del film s'affaccia sul panorama della Taranto Vecchia, facendo cos\u00ec riprendere da corso Vittorio Emanuele II la fabbrica dell'ILVA, pur essendo la vicenda ambientata in Campania); tra le altre \"location\" che funsero d'ambientazione per alcune riprese figurano Tivoli (nella scena dell'ospedale), Caserta, presso la famosa Reggia, San Giorgio a Cremano nel napoletano e Altamura e Corato nel barese.\nAver girato perlopi\u00f9 in una localit\u00e0 di mare permise alla regista di inserire tale elemento nel film, cosa invece del tutto assente nel libro, visto che Arzano \u00e8 situato nell'entroterra napoletano, proprio a pochi chilometri a nord dello stesso capoluogo.\nStando poi alle scritturazioni originali, alla regia dovevano esserci Castellano e Pipolo e nel ruolo da protagonista Adriano Celentano."}
{"id": "590169", "revid": "438678", "url": "https://it.wikipedia.org/wiki?curid=590169", "title": "Iris (film 2000)", "text": "Iris \u00e8 un film diretto dal regista Aurelio Grimaldi."}
{"id": "590174", "revid": "1745361", "url": "https://it.wikipedia.org/wiki?curid=590174", "title": "Terra mentonasca", "text": "La Terra mentonasca o Paese mentonasco (\"Pa\u00ecs mentunasc\" in dialetto mentonasco, \"Pays mentonasque\" in francese) \u00e8 un territorio di minoranza etnico-linguistica, situato a cavallo del dipartimento delle Alpi Marittime (Francia) e del Principato di Monaco (dialetto monegasco).\nLa sua capitale culturale \u00e8 Mentone e la lingua parlata \u00e8 il dialetto mentonasco, idioma classificato come variante dell'occitano con influenza ligure.\nIl territorio mentonasco comprende i seguenti comuni francesi (riportati in mentonasco):"}
{"id": "590180", "revid": "289247", "url": "https://it.wikipedia.org/wiki?curid=590180", "title": "Gamma ray large area space telescope", "text": ""}
{"id": "590183", "revid": "767487", "url": "https://it.wikipedia.org/wiki?curid=590183", "title": "Senso (film)", "text": "Senso \u00e8 un film del 1954 diretto da Luchino Visconti, con Alida Valli e Farley Granger quali interpreti principali.\nLa pellicola \u00e8 ispirata all'omonima novella di Camillo Boito, pubblicata nel 1883. Da segnalare che gli assistenti alla regia furono Francesco Rosi e Franco Zeffirelli, entrambi all'epoca quasi all'inizio della carriera.\nTrama.\nVenezia, 27 maggio 1866, vigilia della terza guerra d'indipendenza. La voce fuori campo della contessa Livia Serpieri racconta una vicenda iniziata quando, durante una rappresentazione de \"Il trovatore\" alla Fenice, i sostenitori della riunione del Veneto all'Italia lanciano dei volantini antiaustriaci. Dagli incidenti che ne seguono nasce uno scontro verbale tra il nobile Roberto Ussoni, fervente filoitaliano, e il tenente dell'esercito austriaco Franz Mahler, con conseguente sfida a duello. Livia, presente a teatro, cugina di Ussoni e favorevole alla causa italiana bench\u00e9 sposata a un nobile veneto filoaustriaco, chiede di essere presentata a Mahler e cerca di convincerlo a rinunciare al duello, temendo per le sorti del cugino.\nUssoni viene arrestato e condannato all'esilio. Quando Livia si reca a salutarlo al comando austriaco, incontra nuovamente Franz Mahler. Sempre pi\u00f9 coinvolta dalla personalit\u00e0 dell'uomo, percorre assieme a lui le calli veneziane deserte per il coprifuoco. La loro lunga passeggiata dura l'intera notte e la donna si innamora perdutamente dell'ufficiale: inizia cos\u00ec una travolgente e sensuale relazione, fatta di appuntamenti in camere a pagamento e di incontri clandestini, sino a quando lui scompare, gettandola nella disperazione e inducendola, incurante dello scandalo, a cercarlo invano affannosamente per tutta Venezia.\nQuando iniziano le ostilit\u00e0 tra Italia e Austria, Livia viene nuovamente contattata da Ussoni, fuggito dall'esilio. Quest'ultimo le affida l'ingente somma raccolta dai filoitaliani, chiedendole di portarla alla sua Villa di Aldeno, dove la Serpieri \u00e8 in procinto di trasferirsi con il marito, timoroso della guerra e dei suoi potenziali sviluppi. Dovr\u00e0 consegnarla alle bande di sostenitori dell'Italia che si sono organizzate in quella zona con l'obiettivo di operare in armi dietro le linee austriache.\nAd Aldeno Livia viene raggiunta da Franz, che piomba in camera sua di notte sfuggendo ai guardiani e ai loro cani. La donna cede nuovamente alla passione per il tenente che, nascosto nel granaio grazie alla complicit\u00e0 di Laura, la cameriera di Livia, la informa della possibilit\u00e0 di evitare la battaglia, corrompendo dei medici che lo dichiarino inabile. Accecata dai suoi sentimenti, Livia consegna a Mahler la somma destinata alle bande filoitaliane e con quella l'ufficiale riparte per Verona.\nNei giorni successivi prende il via la guerra, a cui Ussoni tenta invano di far partecipare le forze irregolari, sino a rimanere ferito durante la battaglia. Ad Aldeno, intanto, Livia riceve una lettera con cui Franz le comunica che \u00e8 riuscito a ottenere l'esonero. Bench\u00e9 lui le chieda di non muoversi, Livia, travolta da un impulso irrefrenabile, decide di partire per Verona, dove arriva la sera stessa della vittoria austriaca sugli italiani a Custoza.\nQui, dopo aver sognato di riavviare la relazione con Franz abbandonando per lui il marito, Livia lo trova invece sporco, ubriaco e in compagnia di Clara, una prostituta, di fronte alla quale egli la insulta e la umilia pesantemente, mostrando alla donna la sua vera natura di uomo spregevole, ladro e delatore (confessa alla contessa di aver denunciato egli stesso il marchese Ussoni, facendolo cos\u00ec esiliare). Livia si rende improvvisamente conto di essersi innamorata di un'idea che purtroppo non ha nessun riscontro nella realt\u00e0.\nLa donna fugge sconvolta e si reca al comando austriaco, dove denuncia Mahler consegnando la lettera nella quale questi le raccontava la corruzione messa in atto e rivela dove si trova. Il generale austriaco comprende i veri motivi del gesto della contessa, ma non pu\u00f2 sottrarsi dal compiere il suo dovere. Il tenente Mahler viene quindi arrestato e immediatamente fucilato. Livia, impazzita dal dolore, vagher\u00e0 invocando il suo nome per le strade di Verona, in mezzo ai soldati austriaci che festeggiano la vittoria.\nProduzione.\nSoggetto.\nIl film \u00e8 tratto dall'omonimo e breve racconto di Camillo Boito, parte di una \u00abbella antologia di novelle intitolata \"Il maestro del Setticlavio\"\u00bb pubblicata a cura di Giorgio Bassani, presso l'Editore Colombo di Milano. Luciano De Giusti racconta che alla fine del 1952 Visconti e la sceneggiatrice Suso Cecchi D'Amico erano impegnati con la casa di produzione Lux nella preparazione di \"Marcia Nuziale\", un film sulla crisi del matrimonio cattolico, progetto a cui alla fine la casa produttrice decise di rinunciare, chiedendo tuttavia delle idee alternative. Il regista e la D'Amico ne proposero cinque, tra cui la novella di Boito, che la D'Amico ricordava di aver letto.\n\u00abQuando la \"Lux\" accett\u00f2 il progetto \u2013 ha scritto Alessandro Bencivenni\u2013 Bassani fu invitato a collaborare alla sceneggiatura. La produzione affianc\u00f2 due sceneggiatori di sua fiducia, cio\u00e8 Giorgio Prosperi e Carlo Alianello. Infine Paul Bowles e Tennessee Williams furono chiamati a elaborare la versione inglese dei dialoghi\u00bb. Sin da allora il film fu presentato come \u00abil pi\u00f9 notevole sforzo finanziario e organizzativo compiuto durante l'anno nel quadro della produzione cinematografica italiana\u00bb.\nSceneggiatura.\n\u00abA Visconti \u2013 ha scritto Pio Baldelli - la novella di Boito parve troppo scheletrica: ha voluto fare in grande, nello spazio, nel tempo, in primo luogo complicando la situazione psicologica dei protagonisti e secondariamente l'ambiente del trapasso tra due mondi\u00bb. Anche Fernaldo di Giammatteo sostiene che \u00abdilatando la modesta novella naturalistica di Boito, Visconti si pone alcuni obiettivi: narrare una storia di abiezioni e di vilt\u00e0, costruire uno spettacolo \u201cbello in s\u00e9\u201d, esprimere un giudizio su un gruppo sociale, il medesimo cui egli appartiene, e un'epoca storica, il Risorgimento\u00bb.\nCon questi intenti si mise mano alla sceneggiatura che si svilupp\u00f2 con diverse versioni. Le ricostruzioni di G.B. Cavallaro e di Lino Miccich\u00e9 ne individuano almeno tre: la prima, scritta a pi\u00f9 mani e conclusa nell'aprile del 1953, manteneva il titolo della novella, oppure \"Custoza\" (ma si pens\u00f2 anche a \"I vinti\") e in essa la vicenda \u00e8 posteriormente raccontata da Livia a Ussoni. Ne segu\u00ec una seconda, elaborata solo da Visconti e D'Amico, con titolo \"Uragano d'estate\" senza pi\u00f9 \"flashback\" del racconto e con una distribuzione diversa degli episodi. Ma fu una terza, detta \"continuity\" ed utilizzata anche per il doppiaggio, quella su cui fu in gran parte costruito il film e nella quale vi fu l'intervento dei due autori stranieri. Il tutto richiese tempi lunghi: \u00ab\"Senso\" lo cominciammo in primavera \u2013 \u00e8 il ricordo della Cecchi D'Amico e d'estate mi trasferii da Luchino a Ischia, poi lo seguii con Bassani a Venezia e a Milano. L'estate dell'anno dopo arriv\u00f2 Tennessee Williams portandosi dietro Bowles per riadattare i dialoghi in inglese\u00bb.\nCast.\nQuali interpreti di \"Senso\" Visconti aveva pensato ad Ingrid Bergman e Marlon Brando, ma questa sua idea non pot\u00e9 essere attuata. La D'Amico ha sostenuto che \u00abper Brando non si combin\u00f2 perch\u00e9 la Lux non lo volle. Aveva fatto ancora poco e \"Fronte del porto\" in Italia non era ancora venuto\u00bb. Diverso il caso della Bergman, che, dice la D'Amico, \u00abfece storie per via di Rossellini\u00bb, secondo lei contrario al fatto che l'attrice svedese lavorasse con altri registi. Invece Rossellini diede un'altra spiegazione: \u00abSe a lei [Bergman n.d.r.] piaceva fare qualcosa, non sarei certo stato io a dissuaderla. Ingrid non se la sent\u00ec: il nostro Risorgimento non le dice nulla, non lo capisce, la sua cultura \u00e8 troppo diversa. Fu lei comunque a rifiutare, io non misi parola\u00bb.\nNel giugno-luglio 1953, mentre sta facendo i sopralluoghi per il film, Visconti incontra a Venezia Mario Soldati che sta girando \"La mano dello straniero\" con Alida Valli quale interprete e gli chiede notizie su di lei, ricevendone un giudizio positivo. La scelta di Visconti \u00e8 una fortuna per l'attrice di origine istriana che viene da un periodo sofferto della sua carriera. La Valli ricorder\u00e0 piacevolmente quel \u201cset\u201d. \u00abChe bel periodo fu quello, provavamo alla Malcontenta e Visconti aveva con noi attori una forza di comunicazione straordinaria\u00bb, definendolo \u00abl'uomo che non ho potuto amare\u00bb.\nFarley Granger, che a quei tempi era popolarissimo presso le giovani americane aveva da poco sciolto il proprio contratto con Samuel Goldwyn, decisione che gli era costata molto sul piano finanziario. Anche per quello il suo agente lo indusse ad accettare il ruolo in \"Senso\", il che gli diede anche la possibilit\u00e0 di conoscere l'Italia, dove poi torner\u00e0 in seguito per altri ruoli, e di soggiornare a Parigi. Quanto agli altri attori principali, oltre a quelli che da tempo lavoravano nel cinema o nel teatro con Visconti, come Rina Morelli o Massimo Girotti, vi fu la presenza della giovanissima Marcella Mariani, eletta \u201cMiss Italia\u201d 1953 a Cortina e che poi perir\u00e0 tragicamente nel 1955 in un disastro aereo.\nAmbientazione.\nA differenza dei suoi film precedenti, in \"Senso\" Visconti pose una cura eccezionale nella ricostruzione degli elementi storici. \u00abIl costume di \"Senso\" \u2013 scrisse Piero Tosi - \u00e8 costato a Escoffier e a me molte ricerche, molte limature e soprattutto molta umilt\u00e0. [...] Per ricreare questo mondo la documentazione ha attinto alle immagini pi\u00f9 vive, pi\u00f9 attendibili; i dagherrotipi sono stati una fonte inesauribile e la pittura italiana [ha fornito] preziosissime visioni di un mondo borghese che qua e l\u00e0 fa da sfondo alla vicenda\u00bb.\nAnche la scenografia fu curata nei minimi particolari. Gino Brosio ricorda che \u00abi problemi che si sono presentati per la realizzazione delle scenografie non sono stati n\u00e9 pochi, n\u00e9 piccoli\u00bb e ancora: \u00ablinee, volumi, colori dovevano essere quelli e non altri, per la certezza che al regista veniva dalla sua vecchia civilt\u00e0 che affiorava spontanea in ogni occasione\u00bb.\nQuesto impegno fu riconosciuto da molti critici. Vittorio Spinazzola lo ha definito \u00abUna delle pi\u00f9 belle affermazioni del cinema d'arte nel buio periodo tra il 1948 e il 1960\u00bb aggiungendo che \u00abla novit\u00e0 di \"Senso\" consisteva nell'eccezionalit\u00e0 dell'impegno produttivo, dall'uso del colore alla fama degli interpreti, dalla vastit\u00e0 delle scene di massa, alla ricchezza di costumi e scenografie: siamo in prossimit\u00e0 della categoria del colossale\u00bb. E Bencivenni ha definito \"Senso\" un film \u00abdi una bellezza figurativa eccezionale\u00bb.\nRiprese.\nVisconti stabil\u00ec il suo \u201cquartier generale\u201d nell'edificio della scuola elementare di Valeggio sul Mincio; le prime scene girate furono quelle della battaglia. Durante la lavorazione si verific\u00f2 la grave perdita dell'operatore Aldo Graziati, che gi\u00e0 aveva girato, oltre alle scene di battaglia, anche quelle nella Villa Valmarana. Graziati fu sostituito dall'australiano Robert Krasker che gir\u00f2, tra l'altro, le scene notturne veneziane, e quelle di Verona.\nLa complessit\u00e0 del \u201cset\u201d, soprattutto nelle scene corali di battaglia, comport\u00f2 notevoli sforzi, diversi problemi tecnici (ad esempio, si dovettero eliminare dalla campagna pali e fili elettrici) e qualche problema \u201csindacale\u201d, dato che in alcune occasioni le comparse protestarono per le paghe troppo basse. Tuttavia il critico cinematografico Renzo Renzi ha raccontato che, nonostante l'impegno assorbente della lavorazione, Visconti e la troupe non mancarono di fargli pervenire nel poco lontano carcere militare di Peschiera, dove era detenuto assieme a Guido Aristarco, diversi generi di conforto. Gli interni furono girati negli stabilimenti \u201cScalera\u201d di Venezia e \u201cTitanus\u201d di Roma.\nCensura.\nNonostante le riduzioni apportate dalla produzione, il film fu ancora ampiamente colpito dalla censura, a iniziare dal titolo. \u00ab\"Custoza\" \u2013 ha scritto Pietro Cavallo - fu considerato disfattista; censura e produzione tagliarono molte sequenze, soprattutto quelle che riguardavano il rifiuto dello Stato Maggiore Italiano a far partecipare alla lotta i volontari\u00bb. In realt\u00e0 gli interventi censori furono anche pi\u00f9 di uno: dapprima intervenne il Ministero della difesa poi seguirono i tagli del Sottosegretariato allo Spettacolo. Franco Vigni elenca minuziosamente tutte le mutilazioni subite da \"Senso\": l'episodio sgradito ai militari fu dapprima ridoppiato con un dialogo diverso, imposto dallo stesso Ministero della difesa, ma, dopo Venezia, ne fu chiesto (e ottenuto) il taglio completo. Altri venti tagli furono apportati, con il consenso della Lux, a numerose scene. Ma, dopo la stampa delle copie, furono chiesti venti ulteriori tagli di parti del film considerate \u201cimmorali\u201d, soprattutto delle scene d'amore tra Livia e Franz. In questo caso la produzione, danneggiata, si oppose e si arriv\u00f2 a una mediazione di \u201csoli\u201d quattro altri tagli.\nMostra di Venezia.\n\u00abMa neppure questi tagli \u2013 ha scritto De Giusti - bastarono a proteggere il film dal boicottaggio del potere politico, le cui pressioni sulla giuria della Mostra di Venezia sortirono l'effetto voluto di non assegnare alcun premio al capolavoro di Visconti\u00bb. La \u201cprima\u201d del film, molto attesa per il gran parlare che se n'era fatto, avvenne nella serata del 3 settembre 1954 e provoc\u00f2 immediate reazioni contrastanti nel pubblico. Tutti i corrispondenti dei principali quotidiani convennero nel giudicare i consensi superiori ai dissensi. Quando la giuria, il 7 settembre, sera della premiazione, annunci\u00f2 i risultati, vi furono in sala molti fischi e polemiche di chi ritenne un'ingiustizia \u2013 o peggio un complotto \u2013 la totale mancanza di premi al film di Visconti. Non mancarono le dietrologie quando \u00abnegli ultimi giorni della Mostra l'arrivo in extremis dai laboratori inglesi della Technicolor di 'Giulietta e Romeo' alimenta i sospetti di una macchinazione ai danni di \"Senso\"\u00bb. Ancora pi\u00f9 esplicita \u00e8 la testimonianza di Piero Regnoli il quale afferm\u00f2: \u00abla D.C. mi inviava a Venezia per impedire la premiazione di \"Senso\" e per favorire quella di \"Giulietta e Romeo\". Quando feci resistenza, mandarono di nascosto Scicluna Sorge il quale [oper\u00f2] per intervenire presso gli altri membri della giuria che poi, a mia insaputa, furono in gran parte comprati. E difatti \"Senso\" non fu premiato\u00bb. La decisione della giuria veneziana scaten\u00f2 altres\u00ec veementi critiche da parte dei commentatori di sinistra. Ugo Casiraghi parl\u00f2 di \u00abprotesta pi\u00f9 decisa e compatta che sia mai esplosa in tutti gli anni del Festival\u00bb per \u00abuna troppo grave ingiustizia\u00bb.\nFinale alternativo.\nA seguito degli interventi censori la produzione dovette rifare completamente il finale del film. \u00abIn realt\u00e0 il finale doveva essere un altro \u2013 ha scritto Pietro Cavallo\u00bb e a questo proposito riporta una dichiarazione di Visconti pubblicata sul n\u00ba 93, marzo 1959, della rivista francese \"Cahiers du cin\u00e9ma\" in cui il regista afferma che \u00abil finale in origine era completamente diverso da quello che si vede ora [...] si sono spesi ancora dei milioni per girare la morte di Franz\u00bb.\nI tagli apportati al film, su intervento della produzione ancora prima della censura, ridussero, secondo G.B. Cavallaro, la pellicola da 3.650 a 3.340 metri. Il nuovo finale, del tutto diverso, compresa la scena della fucilazione (non presente nel primo) fu girato a Roma, a Castel Sant'Angelo, nei mesi di gennaio e febbraio del 1954. La scena della fuga disperata di Livia fu girata in una via di Trastevere e l'attrice, per lo sforzo del grido, si ruppe una corda vocale. Per queste scene Visconti ricorse come operatore a Giuseppe Rotunno (che poi lavorer\u00e0 con lui in molti altri film, tra cui \"Rocco e i suoi fratelli\" e \"Il Gattopardo\"). La pellicola del finale originario girata in Veneto fu bruciata e quelle immagini sono andate perse per sempre.\nDistribuzione.\nIl film venne distribuito nel circuito cinematografico italiano il 30 dicembre del 1954.\nAccoglienza.\nIncassi.\nA fronte delle tante difficolt\u00e0 e ostilit\u00e0 incontrate, \"Senso\" ebbe una \u00abrivincita al botteghino\u00bb dato che il film riscosse presso il pubblico un lusinghiero successo, incassando 628 milioni di lire dell'epoca. Risult\u00f2 in tal modo in ottava posizione nella classifica dei film italiani prodotti nell'anno 1954. Campione di incassi per quell'anno risult\u00f2 \"Ulisse\" di Mario Camerini, con un incasso di un miliardo e 800 milioni seguito da \"Pane, amore e gelosia\" di Comencini, che sfior\u00f2 il miliardo e mezzo.\nIl positivo risultato di \"Senso\" \u00e8 stato visto come il segnale di cambiamenti intervenuti nel cinema e nella societ\u00e0 italiani. Vittorio Spinazzola, dopo aver constatato che nei primi anni '50 tutti i film di ispirazione neorealista, sebbene esaltati dalla critica, si trovavano in fondo alle classifiche d'incasso, scrive che \u00ab\"Senso\" realizza un recupero pieno della dimensione spettacolare, ricorrendo alle forme del film storico in costume di ambiente risorgimentale\u00bb e che \u00abl'ampio successo commerciale incitava a sforzi per riallacciare quel dialogo con il pubblico che da vari anni i migliori registi italiani si erano dimostrati incapaci di perseguire\u00bb. E anche Di Giammatteo giudica \"Senso\" come \u00abil frutto di una complessa operazione culturale sviluppata in un periodo di grave crisi economica del cinema italiano, in sintonia con gli sforzi di un apparato industriale che tentava, per salvarsi, la carta del connubio tra spettacolo e dignit\u00e0 artistica\u00bb.\nCritica.\nGi\u00e0 al centro di curiosit\u00e0 e commenti ancor prima di essere terminato, \"Senso\" \u00abfu subito al centro di appassionate polemiche\u00bb, diventando anche strumento per contrasti politici.\nIl dibattito tra i critici.\n\"Senso\" provoc\u00f2 un'accesa discussione nell'ambiente cinematografico dell'epoca. Guido Aristarco e Luigi Chiarini, due tra i pi\u00f9 importanti critici, svilupparono sulle pagine del quindicinale \"Cinema Nuovo\" un lungo dibattito, il cui nodo del contendere fu, come in molti altri casi in quegli anni, il neorealismo. Mentre Aristarco sosteneva l'opera di Visconti come una maturazione \u00abdal neorealismo al realismo\u00bb mettendone in evidenza il gradimento del pubblico, Chiarini la criticava per essere soltanto \u00abuno spettacolo, seppur di altissimo livello, ma che rappresenta un'aperta contraddizione col neorealismo\u00bb, quindi disattento alla realt\u00e0.\nLa polemica fu col tempo ridimensionata. Lino Miccich\u00e9 la giudica \u00abdi puntigliosa asprezza inversamente proporzionale alla sua utilit\u00e0\u00bb e Di Giammatteo la ritiene una \u00abdiscussione abbastanza inconcludente nella sua astrattezza\u00bb, anche se Bruno Torri, tuttavia osserva come tale contrasto illustri il clima culturale del tempo e quindi \u00abper quanto datato, ancora oggi pu\u00f2 essere proficuamente ricordato\u00bb.\nI giudizi contemporanei.\nDella attesissima presentazione del film a Venezia scrissero tutti i pi\u00f9 importanti quotidiani, con giudizi positivi, anche se non entusiasti. Arturo Lanocita defin\u00ec \"Senso\" \u00abuno splendido affresco, ma le figure che lo popolano hanno reazioni spesso inesplicabili; opera d'arte riuscita solo in parte e tuttavia con un suo fragile incantesimo, con una sua forza evocativa. Tutto \u00e8 ammirevole e tutto \u00e8 gelido, pi\u00f9 pensato che sofferto\u00bb. Aggiunse Mario Gromo che \u00ab\"Senso\" si impone come un quadro assai raffinato, vasto minuzioso, sapiente, che rivela il suo valore pi\u00f9 vero proprio in quelle virt\u00f9 formali che tanti affettano di disprezzare. Si \u00e8 ben meritato il successo, pur non aggiungendo molto all'opera di Visconti, le cui pagine pi\u00f9 vive si devono ancora ricercare in \"Ossessione\" e \"La terra trema\"\u00bb. Con una suggestiva evocazione, fu ancora Gromo in un successivo articolo, a criticare \u00abgli strappi, i buchi e i rattoppi\u00bb inferti dai tagli di produzione e censura, senza i quali \"Senso\" - scrisse - avrebbe potuto essere una sorta di \"Via col vento\" italiana.\nI commenti successivi.\n\u00abSu \"Senso\" \u2013 ha scritto Brunetta \u2013 esiste una letteratura critica enorme\u00bb. E in effetti nessuna opera sul cinema \u2013 italiano e non solo \u2013 ha trascurato di parlarne. Lo stesso regista \u00e8 pi\u00f9 volte intervenuto con dichiarazioni e commenti. \u00ab\u00c8 un film romantico \u2013 dichiar\u00f2 - vi traspare le vera vena dell'opera italiana. I suoi personaggi fanno dichiarazioni melodrammatiche\u00bb. In un'altra occasione egli accentu\u00f2 pi\u00f9 l'attenzione sul dato storico: \u00abQuello che mi interessava era raccontare la storia di una guerra sbagliata, fatta da una sola classe e che fu un disastro\u00bb.\nTutti i commentatori hanno comunque messo in evidenza la novit\u00e0 di \"Senso\" rispetto ai film precedenti di Visconti. \u00abVisconti \u2013 \u00e8 scritto ne \"Il Cinema. Grande storia illustrata\" - abbandona per la prima volta la gente povera, gli sfondi populistici per scegliere personaggi e ambienti in quel mondo aristocratico da cui proviene ed al quale, malgrado ogni distanziamento critico, si sente legato. Non si tratta quindi di un rifiuto del neorealismo, ma di un modo diverso di affrontare la realt\u00e0 senza perdere di vista i grandi motivi ricorrenti della tormentata evoluzione della societ\u00e0 italiana\u00bb. Anche secondo il critico Renzo Renzi, \"Senso\" \u00absegna comunque il primo vero, \u201critorno a casa\u201d del suo autore, dopo quei tre viaggi nell'\u201daltro da s\u00e9\u201d dei film precedenti. A casa, cio\u00e8, nel proprio ceto di origine\u00bb. Analoga la visione di Brunetta secondo cui \u00abl'anima populista, a cui pure Visconti aveva dato ascolto, tace per lasciare posto alla rappresentazione di un mondo nei confronti del quale egli prova al tempo stesso un doppio sentimento di attrazione e repulsione\u00bb.\nDal punto di vista storico \u00abquello offerto da Visconti \u00e8 il primo quadro cinematografico di un Risorgimento non retoricamente rievocato, non scolasticamente rappresentato, visto come rivoluzione mancata o \u201ctradita\u201d\u00bb. Pur non essendo l'unico film storico di argomento risorgimentale prodotto in quegli anni (erano usciti nel 1953 \"Il brigante di Tacca del Lupo\" di Germi e nello stesso anno 1954 il poco fortunato \"La pattuglia sperduta\" di Piero Nelli), \"Senso\" \u00e8 tuttavia, come ha scritto Spinazzola \u00abil primo autorevole esempio di \"\u201csuperspettacolo d'autore\"\", una formula che ebbe parte decisiva, in bene e in male, nella rinascita del cinema italiano nel biennio 1959-60\u00bb.\nRiconoscimenti.\nDopo la vicenda veneziana, \"Senso\" ottenne alcuni indiretti riconoscimenti. La protagonista Alida Valli fu premiata dapprima con la \"Grolla d'oro\", assegnatale nel corso del \"Premio Saint Vincent per il Cinema Italiano\u201d che si svolse nella cittadina valdostana nel luglio 1955 e successivamente, nel 1957, ricevette per \"Senso\" anche il premio \"Stella di Cristallo\" dall'Accademia del Cinema Francese. Nel 1955 ad Aldo Graziati fu attribuito (postumo) il Nastro d'argento alla migliore fotografia. L'opera \u00e8 stata inoltre selezionata tra i 100 film italiani da salvare.\nScene di canto.\nNella scena iniziale del film, che ritrae un quadro del terzo atto dell'opera \"Il trovatore\", \u00c8 da notare al riguardo che era disponibile un'incisione discografica del tenore Penno della parte riprodotta con la sua voce, ma non delle battute precedenti. Nella scena successiva, che riproduce una parte del quarto atto, si ode la voce del soprano Anita Cerquetti. Essendo nota la passione e competenza di Visconti in campo operistico, non \u00e8 difficile ipotizzare un suo ruolo diretto nella scelta delle esecuzioni.\nOpere correlate.\nLa novella di Boito sar\u00e0 nuovamente trasposta al cinema da Tinto Brass 48 anni dopo, nel 2002, con la pellicola a sfondo erotico \"Senso '45\", interpretata da Anna Galiena e Gabriel Garko, ambientata sempre a Venezia, per\u00f2 non pi\u00f9 nel 1866 bens\u00ec nel 1945, durante gli ultimi mesi di vita del regime fascista.\nBibliografia.\nLe opere relative all'attivit\u00e0 artistica di Luchino Visconti sono innumerevoli. Su \"Senso\", uno dei suoi film pi\u00f9 rilevanti, esiste \u2013 sia in Italia che all'estero \u2013 una vastissima letteratura critica, tanto che sarebbe impossibile darne conto in modo completo. Pertanto l'elenco che segue, necessariamente parziale, illustra soltanto gli scritti citati nella presente voce."}
{"id": "590185", "revid": "767487", "url": "https://it.wikipedia.org/wiki?curid=590185", "title": "Ruggero Borsa", "text": "Biografia.\nFu il figlio e il successore di Roberto il Guiscardo, il cavaliere normanno che fu duca di Puglia e Calabria e conquistatore della Sicilia. Sua madre fu Sichelgaita di Salerno, una potente principessa guerriera di stirpe longobarda. A garantirgli la successione al Guiscardo furono le abili manovre di Sichelgaita, che nel 1073 riusc\u00ec a convincere i baroni pugliesi a riconoscerlo erede in luogo di Boemondo, primogenito di Roberto nato dal primo matrimonio di questi con Alberada di Buonalbergo. Di lui lo storico inglese John Julius Norwich scrive:\nNel 1073, dunque, Ruggero fu proclamato erede, mentre il Guiscardo veniva colpito da malattia durante un soggiorno a Trani. Unico ad opporsi al riconoscimento del futuro duca fu Abelardo d'Altavilla, cugino di Ruggero in quanto figlio di Umfredo, fratello di Roberto. Questi rivendic\u00f2 per s\u00e9 il diritto alla successione, poich\u00e9 il Guiscardo, nominato suo tutore alla morte di Umfredo, ne aveva arbitrariamente confiscato i possedimenti, tagliando fuori lui e suo fratello Ermanno dalla linea ereditaria.\nNel 1084 Ruggero partecip\u00f2 a una campagna militare in Grecia al fianco del padre, che il 17 luglio 1085 mor\u00ec di malattia durante l'assedio di Cefalonia. Singolare coincidenza fu il fatto che Ruggero, erede dei possedimenti italiani, si trovasse in Grecia al momento della morte del Guiscardo, mentre Boemondo, erede di Durazzo e di altri feudi bizantini, si trovasse in Italia, precisamente a Salerno.\nRuggero si ricongiunse con la madre a Cefalonia e insieme a lei fece ritorno in patria, dove in settembre, grazie anche al supporto dello zio Ruggero I di Sicilia, fu riconosciuto duca di Puglia e Calabria. Un avvento che non manc\u00f2 di suscitare reazioni: Boemondo, il fratellastro scartato dalla successione, rispose con le armi all'ascesa di Ruggero e con l'appoggio del principe Giordano I di Capua occup\u00f2 i castelli di Oria, Otranto e Taranto, prima di giungere ad un accordo di pace nel marzo del 1086. Boemondo divent\u00f2 di fatto co-reggente insieme al fratello, ma gi\u00e0 nell'estate del 1087 diede vita ad una nuova rivolta e col sostegno di buona parte dei vassalli di Ruggero riusc\u00ec a sconfiggere quest'ultimo a Fragneto, riprendendo possesso anche di Taranto. Pur descritto come un guerriero forte e temibile, in grado di espugnare con abili assedi le citt\u00e0 di Benevento, Canosa, Capua e Lucera, Ruggero Borsa non fu mai in grado di eguagliare la potenza di Boemondo, n\u00e9 di portare quest'ultimo sotto il proprio controllo. Lo scontro fra i due fratelli si concluse solo con la mediazione di papa Urbano II, il quale riconobbe a Boemondo il possesso del Principato di Taranto ed altri numerosi castelli, mentre Ruggero gli garant\u00ec anche il feudo di Cosenza e la titolarit\u00e0 di fatto di altri domini. Nel 1089 Urbano II invest\u00ec ufficialmente Ruggero Borsa del ducato di Puglia, mettendo fine ad ogni controversia.\nNel maggio del 1098, sollecitato dalle richieste del cugino Riccardo II di Capua, diede inizio insieme allo zio Ruggero di Sicilia all'assedio della citt\u00e0 di Capua, dalla quale il principe era stato esiliato sette anni prima in quanto minorenne. In cambio, il duca ebbe da Riccardo un formale atto di sottomissione alla sua signoria. Ruggero mantenne l'impegno assunto e Capua cadde dopo quaranta giorni di assedio.\nNel 1092 Ruggero Borsa spos\u00f2 Adela di Fiandra, figlia di Roberto I conte di Fiandra e vedova di Canuto IV, re di Danimarca, dalla quale ebbe Guglielmo II di Puglia.\nMor\u00ec il 22 febbraio 1111 a Salerno e fu sepolto nella locale Cattedrale, in una tomba ancora non precisamente identificata. Alla sua morte il ducato fu ereditato dal figlio Guglielmo, il quale si rivel\u00f2 un governante debole quanto e pi\u00f9 di suo padre. Il dominio fu poi definitivamente ereditato da Ruggero II.\nDal punto di vista storiografico, una delle principali fonti sul regno di Ruggero Borsa \u00e8 l'opera del cronista Guglielmo di Puglia, che dedic\u00f2 le sue cronache a Roberto il Guiscardo e suo figlio."}
{"id": "590186", "revid": "23390", "url": "https://it.wikipedia.org/wiki?curid=590186", "title": "Tendenza omosessuale", "text": ""}
{"id": "590189", "revid": "767487", "url": "https://it.wikipedia.org/wiki?curid=590189", "title": "Terra bruciata (film 1953)", "text": "Terra bruciata (\"Ambush at Tomahawk Gap\") \u00e8 un film del 1953 diretto da Fred F. Sears.\nTrama.\nQuattro fuorilegge vengono rilasciati dalla prigione di Yuma. Tre di loro (rapinatori) intendono ritornare nella citt\u00e0 fantasma di Tomahawk Gap per ritrovare del denaro rubato all\u2019esercito anni prima, seppellito da un ex compagno della banda. Il quarto, un innocente ingiustamente condannato che hanno cercato di lasciare indietro, si unisce a loro nel combattere gli Apache e cercare il bottino."}
{"id": "590191", "revid": "438678", "url": "https://it.wikipedia.org/wiki?curid=590191", "title": "Trauma (film 1993)", "text": "Trauma \u00e8 il secondo film di Dario Argento girato negli Stati Uniti dopo \"Due occhi diabolici\" diretto insieme a George A. Romero. Il film \u00e8 scritto dal regista con T.E.D. Klein su un soggetto sviluppato a sei mani con Franco Ferrini e Gianni Romoli. Per la prima volta Argento lavora insieme alla figlia Asia, che era gi\u00e0 apparsa in due film prodotti dal padre, \"D\u00e8moni 2\" e \"La chiesa\".\nViene considerato da alcuni un semplice remake americano di \"Profondo rosso\", visto che Argento \"esporta\" negli States le classiche regole del giallo all'italiana (un omicidio iniziale, seguito da altri, il protagonista che si improvvisa detective, il colpo di scena finale, la scoperta dell'assassino e quindi del trauma scatenante), genere amato oltreoceano.\nTrama.\nIn uno studio medico una dottoressa di colore viene aggredita da un misterioso assassino che la decapita con uno strano attrezzo a forma di martello, munito di un cappio di metallo che, attivato il meccanismo, si stringe progressivamente.\nNel frattempo Aura Petrescu, una giovane ragazza di New York figlia di immigrati romeni, \u00e8 fuggita da una clinica psichiatrica dove i genitori l'avevano rinchiusa in quanto affetta da anoressia nervosa. Salvata da un giornalista mentre stava tentando il suicidio gettandosi da un ponte, viene ricondotta a casa e di conseguenza sottoposta a duri rimproveri da parte della madre, una medium.\nDurante una delle sue sedute in programma quella stessa sera la donna sembra entrare in contatto con lo spirito di una persona appena morta, che rivela di essere stata decapitata.\nIn un clima di terrore, la donna all'improvviso esce di casa e si introduce nel bosco vicino mentre la pioggia batte incessante, seguita dal marito. Quest'ultimo dopo un po' vede il corpo senza vita di una donna e mentre sta per abbassarsi per vedere se si tratta della moglie, all'improvviso anche lui viene aggredito alle spalle e subisce la stessa sorte. \nNel frattempo Aura, rinchiusa in camera per punizione, dopo aver visto i genitori fuggire cos\u00ec, si getta all'inseguimento nel giardino della casa e con orrore vede una figura illuminata dal bagliore di un lampo con in mano le teste dei suoi genitori, ma non pu\u00f2 vederlo in faccia perch\u00e9 usa le teste per coprirsi il volto.\nQuando arriva la polizia la ragazza fugge. Il dottor Judd, suo medico, la vuole rintracciare per riportarla in clinica. Poco dopo Aura riesce a rintracciare David e gli chiede aiuto. Questi la ospita a casa sua e scopre che la ragazza soffre di anoressia. Intanto un bambino vicino di casa dell'assassino riesce ad intravederlo dalla finestra con la macchinetta di cui si serve per decapitare le sue vittime.\nGrace, fidanzata di David, \u00e8 infastidita dalla presenza di Aura, cos\u00ec la denuncia per farla riportare in clinica. David va su tutte le furie e rompe con Grace. In clinica il dottor Judd, il quale si scoprir\u00e0 esser stato l'amante della madre di Aura, costringe la ragazzina ad ingerire una rara bacca capace di agire sulla psiche e sbloccare la memoria per cercare di capire cosa Aura vide realmente la sera dell'assassinio dei genitori. L'esito non va a buon fine e la ragazza viene affidata alle cure dell'infermiera e chiusa in una camera della clinica.\nDavid nel frattempo si precipita alla clinica, ma \u00e8 troppo tardi: l'assassino uccide barbaramente l'infermiera in una camera dove un anziano degente e senza voce assiste inerme e shoccato all'orrendo omicidio. Aura intanto \u00e8 riuscita a liberarsi dal letto a cui era legata e mostra a David un mazzo di chiavi rubato all'infermiera prima che venisse uccisa. La sigla sulle chiavi li porta ad un vecchio deposito a pagamento dove, indagando sul passato dell'infermiera, David ed Aura trovano una foto che la ritrae assieme a delle colleghe e a un medico in una clinica, e riconoscono che due donne nella foto sono le vittime del cacciatore di teste. L'assassino segue quindi un piano: una vendetta legata ad una clinica misteriosa.\nI due tentano di mettersi in contatto con un'infermiera della foto: Linda Quirk. La donna una volta rintracciata dai due si spaventa, memore del suo passato e di quello che sta rischiando, e fugge in un hotel dove, nonostante Aura e David riescano a raggiungerla, viene uccisa dalla furia dell'assassino. David arriva ancora una volta troppo tardi: l'assassino l'ha gi\u00e0 decapitata, tuttavia la testa staccata dal busto ha ancora qualche attimo di vita per pronunciare il nome del dottor Lloyd, ovvero il medico nella foto, ultimo in vita di quell'\u00e9quipe medica. Aura e David, grazie ad un simbolo sulla borsa della vittima presente nella stanza, trovano la clinica e da qui rintracciano ed incontrano il dottor Lloyd che nel frattempo, a seguito di un brutto episodio accaduto in quella clinica, \u00e8 andato in rovina e si \u00e8 ridotto a fare lo spacciatore di droga. Nonostante i tentativi di David di chiedergli informazioni ed aiuto, Lloyd non vuole sapere pi\u00f9 niente di quella vicenda, ma poco dopo il cacciatore di teste lo trova e decapita anche lui, questa volta non con il solito macchinario (la cui corda si spezza contro la catenina al collo del Dottor Lloyd) ma grazie alle inferriate dell'ascensore in cui abita la povera vittima.\nQuella sera a casa di David il dottor Judd cerca di rapire la giovane Aura per riportarla in clinica, ma appena arrivata la polizia, che nel frattempo cercava David, il dottore scappa con la sua Cadillac. Judd viene inseguito dalla polizia, e forzando un posto di blocco ha un terribile incidente in cui perde la vita, mentre le teste mozzate vengono ritrovate dalla polizia nel bagagliaio della Cadillac incidentata, facendo pensare che il caso sia finalmente chiuso e che l'assassino fosse il dottor Judd.\nNel frattempo Aura abbandona la casa di David lasciando un biglietto in cui dice che va a raggiungere la madre morta. David, distrutto dai sensi di colpa per non essere riuscito a salvare Aura, cade sempre pi\u00f9 in basso, fino a diventare un vagabondo drogato.\nUna mattina, fuori da una farmacia in stato confusionale riesce per\u00f2 ad intravedere una signora con un bracciale identico a quello che portava Aura. David cerca di riprendersi e segue la donna fino ad addentrarsi nella sua villa. Entrando in una stanza piena di teli bianchi con la scritta \"Nicolas\" David viene colpito alle spalle e rinchiuso in una cella sotterranea, dove ritrova Aura. Entrambi sono incatenati e la ragazza gli racconta che sono nella casa della madre, la quale non era morta come voleva far credere, bens\u00ec era l'assassina, e che fu proprio lei ad uccidere il marito quella sera piovosa.\nQuando arriva la madre nella cella e David chiede il perch\u00e9 di tutto quel sangue la donna spiega il suo movente, che \u00e8 ancora pi\u00f9 angoscioso: in una notte tempestosa, nella sala operatoria di un ospedale mentre la donna stava partorendo, l'ostetrico con il bisturi in mano fu sorpreso dall'esplosione di una lampada dovuta al temporale, decapitando accidentalmente il neonato. La madre quindi ha incominciato la sua vendetta verso la stessa \u00e9quipe medica, che aveva tentato di rimuovere dalla sua testa questa atroce vicenda tramite l'elettro-shock. In preda all'ossessione la donna sembra voler uccidere anche Aura e David, ma attraverso un foro sul soffitto il bambino vicino di casa, che nel frattempo si era intrufolato nell'abitazione della donna, afferra con quel marchingegno il collo della donna ignara abbandonandola al suo epilogo.\n\u00c8 la fine di una lunga scia di sangue: David consola Aura e le promette che le star\u00e0 sempre vicino.\nColonna sonora.\nIl gruppo \"rock progressive\" dei Goblin fu inizialmente contattato per la composizione della colonna sonora, ma la produzione americana impose ad Argento di scegliere un compositore pi\u00f9 noto alla platea statunitense, cos\u00ec il regista scelse Pino Donaggio, famoso per aver composto le musiche per i film di Brian De Palma."}
{"id": "590193", "revid": "1444886", "url": "https://it.wikipedia.org/wiki?curid=590193", "title": "Latina", "text": "Latina () \u00e8 un comune italiano di abitanti, capoluogo dell'omonima provincia nel Lazio. \u00c8 la seconda citt\u00e0 laziale per numero di abitanti, preceduta soltanto da Roma.\n\u00c8 una delle pi\u00f9 giovani citt\u00e0 d'Italia, essendo una citt\u00e0 di fondazione nata col nome di Littoria durante il ventennio fascista, a seguito della bonifica integrale dell'Agro Pontino, e inaugurata il 18 dicembre 1932. Il territorio comunale apparteneva precedentemente ai comuni di Cisterna, Sermoneta, Sezze e Nettuno e comprendeva zone paludose e macchia, piccoli nuclei abitati preesistenti e zone abitate solo stagionalmente a causa del territorio poco ospitale e della malaria.\nLa citt\u00e0 assunse nel 1944 la denominazione di Latinia e, successivamente, quella attuale di Latina il 7 giugno 1945 a seguito della pubblicazione del decreto luogotenenziale del 9 aprile 1945, n. 270. In questo modo il toponimo fascista veniva sostituito da un nuovo nome pertinente alla localizzazione geografica (nel Lazio) e storica (popoli e citt\u00e0 latine) e aveva il vantaggio di consentire il mantenimento della sigla gi\u00e0 esistente ed utilizzata della provincia.\nGeografia fisica.\nTerritorio.\nLatina sorge nel cuore dell'Agro Pontino, in un territorio in larga parte pianeggiante. Il centro della citt\u00e0 si trova a pochi chilometri (circa 7) dal mar Tirreno percorrendo via del Lido sino alla Marina di Latina, la zona mare della citt\u00e0, con il suo lungomare e le spiagge di Capoportiere, Foce Verde e Rio Martino, raggiungibili anche tramite una moderna pista ciclabile, e a circa 15/20\u00a0km ad ovest dai rilievi montuosi dei monti Lepini.\nIl suo territorio comunale, fra i pi\u00f9 vasti del Lazio, comprende anche numerosi \"borghi di fondazione\", centri agricoli creati durante la bonifica delle paludi, spesso a partire da nuclei preesistenti, che anticamente lo ricoprivano (Borgo Sabotino, prima Passo Genovese; Borgo Isonzo; Borgo San Michele; Borgo Faiti; Borgo Grappa; Borgo Carso; Borgo Podgora, prima Sessano; Borgo Bainsizza; Borgo Santa Maria; Borgo Le Ferriere; Borgo Piave; Borgo Montello).\nUna parte del suo territorio include aree tutelate del Parco Nazionale del Circeo, dove si trova anche il lago di Fogliano, di cui costituisce l'estremo lembo settentrionale.\nClima.\nSecondo la classificazione dei climi di K\u00f6ppen, Latina rientra nella fascia del clima temperato caldo mediterraneo a siccit\u00e0 estiva (Csa).\nSebbene Latina segua il tipico andamento mediterraneo, la protezione ai rigori invernali offerta dalla catena dei Monti Lepini, la posizione pianeggiante e la vicinanza del mar Tirreno (6\u00a0km) garantiscono alla citt\u00e0 un clima sorprendentemente mite.\nLe stagioni intermedie sono le pi\u00f9 gradevoli, con l'autunno pi\u00f9 caldo della primavera e piogge abbastanza frequenti, anche a sfondo temporalesco. L'estate \u00e8 piuttosto calda, tendenzialmente siccitosa, con sensazione di disagio acuita dall'alto tasso di umidit\u00e0, tipico delle zone di pianura non lontane dal mare. Nell'ultimo decennio, a causa della frequente comparsa dell'anticiclone africano, la citt\u00e0 ha pi\u00f9 volte sfiorato i 40\u00a0\u00b0C con sensazione di disagio sia diurna che notturna. La calura estiva \u00e8 talvolta interrotta da veloci temporali che sconfinano dai vicini monti Lepini bench\u00e9, negli ultimi anni, sia evidente una diminuzione degli stessi. L'inverno \u00e8 caratterizzato da lunghe fasi miti e piovose interrotte, pi\u00f9 o meno frequentemente, da rapidi picchi di freddo senza che si raggiungano, tuttavia, temperature eccessivamente basse. \nNonostante le precipitazioni seguano un andamento leggermente irregolare, i periodi di siccit\u00e0 sono generalmente brevi e limitati ai mesi estivi. Per essere ubicata in pianura la citt\u00e0 sperimenta una piovosit\u00e0 elevata, che si aggira intorno ai 1000\u00a0mm annui: ci\u00f2 sarebbe dovuto alla vicinanza dei Monti Lepini, che attirano una notevole quantit\u00e0 di acqua dalle perturbazioni atlantiche che transitano sul Mar Tirreno.\nLa nevosit\u00e0 segue il classico andamento del versante tirrenico italiano, con accumuli pressoch\u00e9 nulli. La protezione della catena dei Monti Lepini, la retrostante spessa catena appenninica unita alla vicinanza del mare rendono estremamente difficile il verificarsi di nevicate. Le uniche sporadiche nevicate, perlopi\u00f9 senza accumulo, sono affidate all'azione di masse d'aria gelida e instabile provenienti da nord-ovest le quali, tuttavia, non sempre risultano sufficienti a far cadere la neve. L'ultima breve nevicata risale al 17 dicembre 2010, quando il termometro il giorno precedente al fenomeno, registr\u00f2 -7,0\u00a0\u00b0C.\nLa temperatura media del mese pi\u00f9 freddo, gennaio, \u00e8 di 8,4\u00a0\u00b0C, mentre quella del mese pi\u00f9 caldo, agosto, \u00e8 di 24,3\u00a0\u00b0C; mediamente si contano 14 giorni di gelo all'anno e 43 giorni annui con temperatura massima uguale o superiore a 30\u00a0\u00b0C.\nPer quanto riguarda le temperature estreme rilevate, il termometro ha registrato un minimo assoluto di -9,2\u00a0\u00b0C nel gennaio del 1985, mentre per la massima si sono registrati +42,4\u00a0\u00b0C nell'agosto del 2007.\nOrigini del nome.\nIl nome di Littoria, che fu dato alla citt\u00e0 nel 1932, trae origine dal fascio littorio (il fascio di bastoni di legno legati con strisce di cuoio intorno ad una scure), ovvero l\u2019emblema del regime fascista, gi\u00e0 simbolo di potere nell\u2019antica Roma.\nNel 1944, quando le autorit\u00e0 del comune decisero di cambiare nome alla citt\u00e0 per distaccarsi dal fascismo, il nuovo toponimo fu deciso assumendo quello antico del territorio che la circonda, ossia il \"Latium adiectum\", origine del popolo dei latini: fu cos\u00ec che Littoria divenne \"Latinia\". Poi, considerando che i toponimi fascisti delle citt\u00e0 che erano state istituite terminavano quasi tutti in \"-inia\", si decise di ribattezzare la citt\u00e0, invece di Latinia, \"Latina\". Per la scelta del nuovo nome si consider\u00f2 anche che la sigla automobilistica della provincia (LT) rimanesse inalterata.\nStoria.\nPrima della fondazione.\nPrima della bonifica dell'Agro Pontino, il territorio era caratterizzato da estese zone umide di cui sono conservate le ultime vestigia all'interno del Parco Nazionale del Circeo e dell'Oasi di Ninfa. Nonostante fossero un'area ad elevata biodiversit\u00e0 e di particolare importanza per la migrazione dell'avifauna, queste zone erano luogo di riproduzione della zanzara anofele, famigerato vettore della malaria che, assieme alle abbondanti acque stagnanti, hanno da sempre reso difficile la colonizzazione e lo sfruttamento agricolo della pianura pontina fin dall'antichit\u00e0. Le prime popolazioni che vi abitarono furono i Latini (popolo che d\u00e0 il nome al Lazio, \"Latium\", e alla stessa lingua dei romani), da cui deriva l'attuale nome della citt\u00e0, che vi fondarono Satricum, ai confini con l'attuale comune di Nettuno, e altre citt\u00e0 della lega latina i cui resti oggi si trovano nella parte nord della provincia.\nIn seguito i Romani costruirono la Via Appia, dove si trovava Tres Tabernae (odierna Cisterna di Latina) e successivamente sorsero diversi centri tra cui \"Tripontium\" (odierna Tor Tre Ponti) e \"Forum Appii\" (odierna Borgo Faiti), citato negli Atti degli Apostoli.\nSuccessivamente, con le invasioni barbariche e gli attacchi dei Saraceni, le opere di bonifica attuate dai Romani furono distrutte, e la palude torn\u00f2 ad invadere anche quei territori che si era riusciti a strappare all'acqua.\nNei secoli successivi, da parte di diversi Papi, si segnaleranno tentativi di bonifica, quasi tutti destinati al fallimento. In quegli anni, Latina era un immenso latifondo della famiglia Caetani e tale rester\u00e0 fino agli anni 1930.\nLa fondazione.\nNegli iniziali progetti di bonifica il fascismo aveva previsto per l'Agro Pontino uno sviluppo esclusivamente rurale, senza la nascita di nuovi centri urbani di notevoli dimensioni. Presto per\u00f2 il commissario governativo per la bonifica, Valentino Orsolini Cencelli, si rese conto che i preesistenti comuni di Cisterna e Terracina erano insufficienti a coprire le esigenze dei pionieri. Il progetto di un nuovo centro amministrativo punt\u00f2 quindi sulla localit\u00e0 del \"Cancello del Quadrato\", dove sorgevano gi\u00e0 piccoli insediamenti. La prima pietra della nuova citt\u00e0, il cui progetto era curato secondo i canoni dell'architettura razionalista da Oriolo Frezzotti, venne posta il 30 giugno del 1932, nel totale silenzio dei giornali italiani come aveva disposto lo stesso Mussolini, fortemente contrario al progetto.\nLa stampa estera, al contrario, esalt\u00f2 la costruzione di Littoria dedicando ad essa ampi articoli. Mussolini cambi\u00f2 idea e il 18 dicembre dello stesso anno partecip\u00f2 alla solenne cerimonia d'inaugurazione. La nascita della nuova citt\u00e0 fece il giro del mondo.\nIl territorio comunale fu creato ricavandolo in larga parte da quello dell'attuale Cisterna di Latina (all'epoca \"Cisterna di Roma\" e dal 1935 \"Cisterna di Littoria\"), ma anche dai comuni di Nettuno e Sezze. Littoria fu eretta a capoluogo della neonata provincia nel 1934.\nLa propaganda fascista sfrutt\u00f2 l'opera della bonifica e la inser\u00ec all'interno della \"battaglia del grano\" per combattere la crisi economica successiva all'autarchia. Mussolini si recava spesso nelle ex paludi e sono note le immagini propagandistiche di Mussolini che si mostra intento a lavorare il grano a torso nudo, insieme ai coloni. Con la Battaglia del Grano si iniziava l\u2019attuazione di un vasto piano di bonifica integrale. Questa azione del governo veniva sul piano culturale sostenuta ed incoraggiata in modo particolare dagli scrittori di \u201cstrapaese\u201d raccolti attorno alla rivista di Nino Maccari \u201cIl Selvaggio\u201d (Malaparte, Longanesi, Soffici, Berto Ricci, Ottone Rosai, etc.). Alla citt\u00e0 massificata e consumistica in cui l\u2019uomo si isola dalla natura abbruttendosi e che negli anni trenta trova le manifestazioni pi\u00f9 aberranti in certe citt\u00e0 americane ove gangsterismo e alcolismo sono le espressioni pi\u00f9 tipiche, si contrapponeva il Comune Rurale. Non solo in Italia ma anche all\u2019estero. Si ipotizzavano nuovi tipi di agglomerati urbani Wright, ad esempio, ipotizzava cittadine di modeste entit\u00e0 demografica con case a dimensioni autenticamente umane circondate almeno da acro di terreno. Spengler affermava \"che le antichissime radici dell'essere si disseccano tra le masse di pietra delle citt\u00e0\". La \"Cosmopoli\" disgrega la societ\u00e0 e l'urbanesimo ne \u00e8 la manifestazione pi\u00f9 evidente con tutte le implicazioni e complicazioni. Civilt\u00e0 rurali quindi da contrapporre alla cosmopoli. Da questo contesto, dicevamo, scaturisce il mito di Littoria, simbolo della civilt\u00e0 rurale.\nIl comune di Littoria fu popolato con l'immigrazione massiccia di coloni soprattutto veneti, friulani, emiliani e romagnoli, oggi denominati nell'insieme comunit\u00e0 venetopontine, ai quali furono consegnati i poderi edificati dall'Opera Nazionale Combattenti, similmente a quanto operato nei limitrofi comuni della pianura.\nGli anni del boom economico.\nFra il gennaio e il maggio del 1944, la citt\u00e0 fu gravemente danneggiata dai bombardamenti della seconda guerra mondiale e il territorio circostante fu coinvolto prima nello sbarco di Anzio e poi nella battaglia di Cisterna, eventi importanti che portarono alla liberazione di Roma da parte degli alleati.\nNel 1945, mut\u00f2 il suo nome in Latina segnando esplicitamente cos\u00ec un distacco con la dittatura.\nInserita, insieme alla provincia, nelle aree tutelate dalla Cassa del Mezzogiorno, conobbe negli anni sessanta e negli anni settanta una straordinaria crescita economica e demografica trasformandosi nel giro di pochi anni da centro rurale in una citt\u00e0 industriale.\nNegli anni cinquanta a Borgo Sabotino fu costruita una centrale nucleare all'avanguardia fortemente voluta da Enrico Mattei. La centrale fu chiusa dopo i referendum del 1987 e oggi \u00e8 in via di smantellamento.\nNel dopoguerra, Latina divent\u00f2 un feudo elettorale della Democrazia Cristiana in particolare della corrente andreottiana fino al 1993, quando spezzoni della stessa Democrazia Cristiana diedero luogo ad un'inedita amministrazione insieme ai partiti della sinistra: l'esito di tale iniziativa politica fu lo scioglimento del consiglio comunale, per cui il comune fu commissariato e torn\u00f2 al voto nel novembre del medesimo 1993, quando vinse a sorpresa il candidato del Movimento Sociale Italiano, Ajmone Finestra, ex repubblichino condannato a morte dallo Stato Italiano per i crimini da lui commessi nel periodo 1943-45 e poi amnistiato.\nLa crisi industriale.\nA partire dagli anni novanta la citt\u00e0 ha conosciuto insieme a tutto l'Agro Pontino una profonda crisi economica, dovuta all'abolizione della Cassa del Mezzogiorno e alla conseguente chiusura di molte fabbriche.\nNelle statistiche ufficiali sulla qualit\u00e0 della vita, la citt\u00e0 \u00e8 precipitata, divenendo tra le peggiori dell'Italia centrale.\nContemporaneamente alla crisi, Latina ha conosciuto una sempre pi\u00f9 impetuosa infiltrazione della criminalit\u00e0 organizzata e in particolare della camorra, fenomeno questo comune all'intero Lazio (la cosiddetta quinta mafia). Secondo le rivelazioni dei pentiti, le prime infiltrazioni risalgono ai primi anni novanta, con i traffici illeciti intorno alla discarica di Borgo Montello (cui andrebbe collegato l'omicidio del parroco del borgo don Cesare Boschin) e successivamente avrebbe puntato sul settore dell'edilizia (con uno sviluppo impetuoso di nuove cementificazioni del territorio) del commercio, della ristorazione e dello sfruttamento della manodopera agricola, in particolare di quella di origine extracomunitaria. Le indagini della magistratura hanno evidenziato anche infiltrazioni nella politica locale.\nGli anni della crisi economica si sono riversati anche sulla politica locale segnata da scandali e da una profonda instabilit\u00e0 tanto da andare al voto anticipato per ben due volte consecutive. Nel 2016, per la prima volta dopo ventitr\u00e9 anni, la destra viene sconfitta alle elezioni comunali e si insedia la giunta civica di Damiano Coletta.\nIl rilancio dell'economia locale sta passando attraverso lo sviluppo dell'agricoltura specializzata, del terziario, del turismo. Sempre pi\u00f9 diffuso il fenomeno del pendolarismo verso la Capitale, per cui molti restano residenti in citt\u00e0 pur trovando lavoro a Roma.\nNel 2011 per la prima volta una personalit\u00e0 nata a Latina, Corrado Clini, viene nominato Ministro della Repubblica.\nSimboli.\nLo stemma araldico di Littoria adottato all'atto della fondazione nel 1932 era costituito da un ancile azzurro contenente un fascio littorio aureo, avente legati a s\u00e9 sui due lati due fucili con baionette. Lo scudo era coronato esternamente da spighe di grano, legate nella parte bassa da un cartiglio contenente l'epigrafe \"A.X\" (ovvero \"anno decimo dell'era fascista, allusione all'anno d'istituzione della citt\u00e0); nella parte superiore compariva un elmetto militare.\nUna versione alternativa dell'emblema racchiudeva il suddetto disegno in uno scudo francese moderno, egualmente azzurro.\nCon la caduta del fascismo e la ridenominazione della citt\u00e0 in Latina, s'impose una revisione dello stemma, che fu ridisegnato mantenendo elementi di comunanza con la versione precedente: ne risult\u00f2 uno scudo francese moderno di colore azzurro (ornato esternamente dalla corona turrita cittadina) contenente il disegno della torre del municipio nodrita su un prato verde e cinta ai lati da due spighe di grano, legate inferiormente da un cartiglio rosso col motto \"LATINA OLIM PALUS\" (letteralmente \"Latina, un tempo palude\").\nIl gonfalone post bellico \u00e8 un drappo troncato nero e blu, con frange e iscrizioni auree, caricato centralmente dell'arma comunale. L'asta portante \u00e8 ornata da una cravatta nei colori del tricolore italiano.\nLa filosofia sottesa ad ambedue gli stemmi \u00e8 quella di evocare le origini della citt\u00e0, fondata \"a tavolino\" mediante bonifiche di terreno palustre e successivamente dedicatasi in massima misura ad attivit\u00e0 prettamente agricole.\nRicorrenze.\n30 giugno 1932: posa della prima pietra di Littoria;\n18 dicembre 1932: inaugurazione di Littoria;\n18 dicembre 1934: nascita della Provincia di Littoria;\n29 settembre 1944: Littoria diventa Latinia, poi Latina (il cambio di denominazione ufficiale c'\u00e8 stato col decreto luogotenenziale del 9 aprile 1945, n.270.)\nMonumenti e luoghi d'interesse.\nArchitetture civili.\nLatina \u00e8 la maggiore delle citt\u00e0 di fondazione dell'epoca fascista e conserva un centro storico unico in Italia.\nIl centro si \u00e8 sviluppato intorno a due piazze: \"Piazza del Popolo\" e \"Piazza della Libert\u00e0\". \"Piazza del Popolo\" (\"Piazza del Littorio\" all'epoca della fondazione), sede del municipio con la caratteristica \"Torre Civica\" con orologio, alta 32 m, e la cosiddetta \"Fontana della Palla\" al centro. Su un lato della piazza si sviluppa invece il \"porticato dell'Intendenza di finanza\". L'altra piazza \u00e8 \"Piazza della Libert\u00e0\" (\"Piazza XXIII Marzo\" all'epoca della fondazione), dove c'\u00e8 il \"Palazzo della Prefettura\" (vecchio palazzo del Governo).\nPiazza del Popolo \u00e8 tagliata dal Corso della Repubblica che lambisce Piazza San Marco (\"Piazza Savoia\" alla fondazione), su cui si affaccia la cattedrale di San Marco. Sulla stessa piazza nell'edificio dell'ex Opera Nazionale Balilla c'\u00e8 il Museo civico Duilio Cambellotti.\nAltro edificio caratteristico della citt\u00e0 di fondazione \u00e8 il \"Palazzo delle Poste\" di Angiolo Mazzoni che progett\u00f2 anche la Stazione ferroviaria. L'edificio delle Poste, situato in \"Piazzale dei Bonificatori\" (\"Largo XXVIII Ottobre\" all'epoca della fondazione), \u00e8 una delle opere pi\u00f9 conosciute di Mazzoni che conciliava l'architettura razionalista con richiami all'avanguardia futurista.\nPiazza Roma \u00e8 invece caratterizzata da condomini di impianto futurista realizzate nei primi anni quaranta.\n\"Palazzo M\", oggi sede del comando provinciale della Guardia di Finanza, \u00e8 una costruzione voluta dal fascismo dalla caratteristica che ricalca la forma della lettera \"M\", iniziale di Mussolini.\nNel \"Palazzo della Cultura\", in Viale Umberto I, si trova la Galleria civica d'arte moderna e contemporanea di Latina, originariamente istituita nel 1937 con il nome di Pinacoteca di Littoria. La collezione, in parte dispersa nel periodo terminale della seconda guerra mondiale, \u00e8 stata ricostituita ed ampliata e contiene dipinti di artisti dal XIX al XXI secolo.\nLa \"Torre Pontina\", la cui costruzione inizi\u00f2 nel 2007 e termin\u00f2 nel 2010, \u00e8 il decimo grattacielo pi\u00f9 grande d'Italia se si considera la sola struttura (128 m.), ma \u00e8 il settimo se si aggiunge la sua antenna di 23 metri: si trova all'interno del Centro Direzionale della citt\u00e0.\nSiti archeologici.\nNel territorio comunale sono presenti diverse rovine di alcune antichissime localit\u00e0: i resti della scomparsa citt\u00e0 di Satrico, situata vicino a Le Ferriere, e alcuni ruderi \"di Tripontium\" (Tor Tre Ponti) e del Forum Appii (Borgo Faiti).\nAree naturali.\nNel territorio comunale ricade l'estremo settentrionale del Parco nazionale del Circeo, in particolare l'intero Lago di Fogliano.\nDi notevole importanza naturalistica il tumuleto della duna litoranea, una barriera sabbiosa naturale alta alcuni metri, parallela alla linea di costa e adiacente alla spiaggia che si estende fino al lungomare di Sabaudia; sulla stessa cresce una particolarissima vegetazione costituita da piante resistenti a condizioni climatiche estreme, quale elevata salinit\u00e0 e scarsit\u00e0 idrica.\nUna delle piante pi\u00f9 diffuse nel comune, come nell'intero Agro Pontino, \u00e8 l'eucalipto, pianta originaria dell'Oceania; la sua presenza \u00e8 dovuta alla piantumazione operata a seguito della bonifica integrale di estese \"fasce frangivento\", ossia di filari di alberi ad alto fusto situati lungo i canali ed i fronti stradali aventi la funzione di contrastare la formazione e la propagazione di forti venti radenti in un territorio all'epoca deforestato in modo sostanzialmente completo. Per queste piantumazioni l'ONC scelse di utilizzare unicamente l'eucalipto per la sua caratteristica elevata capacit\u00e0 di assorbimento d'acqua, pregio ritenuto importante per evitare negli attigui canali i ristagni primaverili/estivi e con essi la sopravvivenza della zanzara anofele, causa dell'endemia malarica.\nAll'interno della citt\u00e0 di Latina sono presenti i seguenti parchi: il \"Parco Falcone Borsellino\" (ex \"Parco Arnaldo Mussolini\"), il \"Parco Santa Rita\", il \"Parco San Marco\".\nSociet\u00e0.\nEvoluzione demografica.\n\u00c8 il secondo comune della regione per popolazione superato solo da Roma.\nEtnie e minoranze straniere.\nI primi abitanti della citt\u00e0 di Latina, similmente ai borghi del suo territorio comunale ed ai comuni limitrofi istituiti con la bonifica, furono immigrati italiani originari del Nord-Est dell'Italia, principalmente coloni dell'Opera Nazionale Combattenti ed artigiani, che diedero vita a quella che si chiama \"comunit\u00e0 veneto-pontina\", che oggi sopravvive solo nei borghi. Accanto ad essi inoltre la citt\u00e0 di Latina vide presenti fin dal primo popolamento anche contributi da altre regioni d'Italia, soprattutto dal Lazio (principalmente da Roma e dall'adiacente area Lepina), dalle Marche e dall'Umbria, i cui emigrati furono addetti perlopi\u00f9 all'artigianato, alla prima debole industria, al settore impiegatizio e a ruoli vari negli enti pubblici e della bonifica e della colonizzazione (consorzi di bonifica e ONC).\nA partire dal dopoguerra, il crescente sviluppo industriale (dovuto anche, in seguito, ai finanziamenti erogati dalla Cassa del Mezzogiorno) ha attratto persone e famiglie da tutta Italia, in gran parte centrale e meridionale: dal resto della provincia (anche dal Sud pontino), dalla provincia di Frosinone, da Roma, dalla Campania, dalla Sicilia (in particolare, \u00e8 presente una piccola ma forte comunit\u00e0 pantesca); inoltre l'operativit\u00e0 fino agli anni sessanta e settanta di un grande centro di smistamento profughi nazionale ha portato la costituzione, in citt\u00e0, di consistenti presenze di profughi dalmati e giuliani, nonch\u00e9 di espulsi italiani dall'Algeria e dall'Egitto e in misura superiore dalla Libia.\nDegna di nota sono inoltre la presenza, a partire dagli anni novanta di diverse comunit\u00e0 di immigrati: in particolare vi sono indiani, pakistani, nordafricani impiegati prevalentemente in piccole attivit\u00e0 commerciali e come operai nelle industrie, rumeni, polacchi e moldavi (che formano la comunit\u00e0 pi\u00f9 numerosa) i quali sono impiegati soprattutto nell'edilizia e nell'assistenza agli anziani e infine persone originarie dell'Africa subsahariana e dell'area del Golfo di Guinea, impiegate nel settore agricolo.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate erano:\nLingue e dialetti.\nSorta in tempi relativamente recenti in un territorio disabitato, Latina possiede una variet\u00e0 piuttosto ampia di contributi alla parlata locale, che ha subito varie modificazioni nel corso dei decenni. Le originali parlate settentrionali (veneto, friulano ed emiliano) dei primi abitanti del ceto contadino ed artigiano sono sostanzialmente scomparse nella citt\u00e0 almeno dagli anni '70 del '900, ma sopravvivono, anche se debolmente, nei borghi o a livello familiare. Al contrario il romanesco, presente dalla fondazione nel solo capoluogo, e dovuto alla principale provenienza del ceto dirigenziale e impiegatizio della nuova citt\u00e0, ha avuto una prima espansione nel dopoguerra e una seconda, pi\u00f9 forte, negli anni settanta, a seguito della quale \u00e8 divenuto la parlata comune della citt\u00e0, a fianco della quale altre parlate sono presenti solo a livello familiare dovute alla diversificata provenienza dei singoli, che rispetto al territorio italiano \u00e8 delle pi\u00f9 varie.\nDa precisare che il romanesco di Latina \u00e8 in genere leggermente diverso da quello attuale di Roma: presenta infatti, oltre a tratti pi\u00f9 arcaici della pronuncia, come la chiusura del dittongo \"-ie\" (insi\u00e9me, mani\u00e9ra, di\u00e9ci, pi\u00e9di) - tipica peraltro di molte altre aree periferiche di Roma, come Tivoli, Anzio o Nettuno - anche un lessico in parte indipendente, con alcuni termini ricorrenti mutuati dalle parlate lepine e venetopontine; inoltre nella pratica comune raramente \u00e8 praticato in forma stretta e assai spesso \u00e8 praticato, come avviene ormai in tutta Italia, insieme all'italiano.\nReligione.\nA Latina Mariano Crociata \u00e8 il vescovo della diocesi Latina-Terracina-Sezze-Priverno, nata dalla fusione di tre antichissime diocesi. Le parrocchie cattoliche in citt\u00e0 sono trenta.\nQualit\u00e0 della vita.\nNella classifica 2018 della qualit\u00e0 della vita, elaborata dal quotidiano Sole 24 ore, Latina occupa la 72\u00aa posizione in Italia, risalendo di dieci posizioni rispetto all'anno precedente ed \u00e8 al secondo posto nel Lazio dopo Roma.\nCultura.\nIstruzione.\nScuole.\nSono presenti 119 scuole tra pubbliche e private, divise a sua volta tra \"Istituti Comprensivi\", Scuole dell'infanzia, Scuole primarie, Scuole secondarie di primo grado e di secondo grado (in questa categoria ci sono tutte le tipologie, tra Istituti professionali, Istituti tecnici, licei).\nUniversit\u00e0.\nDal 1991 Latina ospita il Polo Universitario di Latina, sede distaccata dell'Universit\u00e0 \"La Sapienza\" di Roma con le Facolt\u00e0 di Ingegneria (fino al 2004-2005: informatica, elettronica, delle telecomunicazioni; dopo l'A.A. 2004-2005 questi corsi sono stati sostituiti, per le nuove matricole, da Ingegneria dell'Informazione che ha mantenuto un ordinamento simile; ambientale, meccanica, aerospaziale), Economia e Commercio e Medicina e Chirurgia (Biotecnologie fino al 2006).\nGeografia antropica.\nUrbanistica.\nLa citt\u00e0 fu progettata secondo i canoni dell'architettura razionalista all'epoca in voga. Il piano regolatore fu realizzato dall'architetto Oriolo Frezzotti, con l'approvazione di Marcello Piacentini e prevedeva una forma ottagonale con vie che si snodano intorno alle due piazze centrali della citt\u00e0: piazza del Popolo e piazza della Libert\u00e0. La pianta viene cos\u00ec a ricordare quella del centro storico di Forl\u00ec, l'allora mitizzata \"citt\u00e0 del Duce\".\nIl centro storico della citt\u00e0 ha conservato in gran parte gli edifici, i monumenti e le piazze (alcuni a firma di Duilio Cambellotti e Angiolo Mazzoni) tipiche della fondazione.\nTuttavia il forte sviluppo degli anni sessanta e settanta ha provocato una rapida e veloce espansione urbanistica che, secondo alcuni, ha snaturato l'impianto urbanistico iniziale. La citt\u00e0 si \u00e8 allargata in ogni direzione: verso l'Appia, lungo via Epitaffio, verso Borgo Piave - un tempo in aperta campagna, oggi quasi completamente inglobato nella citt\u00e0 - verso Borgo Isonzo e in direzione del mare. Negli ultimi anni la citt\u00e0 si \u00e8 sviluppata soprattutto nelle aree intorno alla strada statale 148 Pontina, con la realizzazione dei due nuovi quartieri di Nuova Latina e Nascosa (\"Q4\" e \"Q5\"), carenti di servizi efficienti e di infrastrutture adeguate a servire la numerosa popolazione.\nNella fascia fra il Q4-Q5 e via Piave, lungo viale Pierluigi Nervi, si \u00e8 andato sviluppando il centro direzionale della citt\u00e0, con la costruzione di uffici e centri commerciali. L'ultimo a sorgere \u00e8 la torre Pontina, un grattacielo da poco completato che con i suoi 128m d'altezza (151m con la guglia) \u00e8 il settimo edificio pi\u00f9 alto d'Italia.\nIn citt\u00e0 \u00e8 in corso da anni un vivace dibattito sul futuro piano regolatore che regoli in modo ordinato lo sviluppo futuro dell'abitato, ma al tempo stesso rispetti senza alterare troppo l'originaria urbanistica razionalista della fondazione. Nel 2001 il consiglio comunale adott\u00f2, dopo un lungo e aspro dibattito, con i voti determinanti dell'opposizione di centrosinistra un nuovo PRG realizzato dall'urbanista Pier Luigi Cervellati. Il piano per\u00f2 non \u00e8 mai stato applicato, in quanto fu archiviato dalla nuova giunta eletta l'anno successivo e comunque bocciato dal T.A.R. per svariati profili di illegittimit\u00e0.\nQuartieri.\nCorrisponde alla citt\u00e0 di fondazione, fondata nel 1932. Ospita i principali monumenti della citt\u00e0, ha forma ottagonale ed \u00e8 circondato da sette viali, comunemente indicati come la \"circonvallazione\" (\"Viale Vittorio Veneto\", \"Viale Alfonso La Marmora\", \"Viale XXI Aprile\", \"Viale dello Statuto\", \"Viale XXIV Maggio\" e \"Viale XVIII Dicembre\"). Zona di prestigio, dall'importante valore storico per l'architettura razionalista, ospita numerosi negozi, attivit\u00e0 culturali, uffici, pub e locali.\nIl primo quartiere a nascere fuori dalla circonvallazione, negli anni cinquanta. Sorge fra il centro, l'area delle Autolinee ed il Rione Campo Boario, ed \u00e8 caratterizzato dalla presenza di palazzi e strette vie. Al centro del quartiere si trova la chiesa di santa Maria Goretti, patrona della citt\u00e0, da cui viene il nome del quartiere. Nella parte sud del Rione si trova il quartiere popolare Nicolosi: esso fu costruito nel 1935, e prende nome proprio dall'architetto Giuseppe Nicolosi, che realizz\u00f2 il progetto. Questa zona \u00e8 caratterizzata da palazzine allineate, passaggi pedonali, ampia presenza di alberi e verde. Le vie portano il nome delle battaglie risorgimentali e di quelle del primo conflitto mondiale; ma vi sono ricordati anche alcuni malariologi. Il rione si connota per la vivace presenza di stranieri, che lo rendono la zona pi\u00f9 multietnica di Latina.\nPeriferia sud della citt\u00e0, prende il nome dal toponimo del luogo prima della bonifica ma viene indicato talvolta anche il nome della piazza principale dedicata ad Aldo Moro. Oggi \u00e8 una zona residenziale-popolare, sviluppatosi in generale lungo via Don Carlo Torello (primo parroco di Latina) e la statale 156 che unisce la citt\u00e0 a Frosinone. Ospita il convento delle Clarisse, quello dei frati Cappuccini e la chiesa di San Francesco d'Assisi. Le vie del quartiere sono dedicate ad antiche popolazioni.\nQuartiere residenziale alla periferia nord di Latina, alla destra di via Epitaffio, importante arteria di collegamento con la Statale Appia. \u00c8 un'area di recente espansione urbanistica che sorge su un'area un tempo agricola. Le vie del quartiere sono dedicate ai pianeti ed alle stelle. Il nome deriva dall'antica presenza di un pantano nel luogo. \nQuartiere residenziale semicentrale nel quadrante nord-est della citt\u00e0, alla sinistra di via Epitaffio, il cui nome rimanda ad un toponimo presente gi\u00e0 prima della bonifica. Il quartiere, sorto negli anni settanta ed interessato dagli anni duemila da un forte sviluppo edilizio, vede dedicate le sue strade alle principali montagne italiane; ma anche ad alcuni pionieri della Bonifica Pontina.\nIl quartiere \u00e8 una zona residenziale-commerciale che sorge a nord del centro. \u00c8 attraversato da ampi viali ed \u00e8 caratterizzato dalla presenza di villette e palazzi. Ospita il centro direzionale cittadino, con il grattacielo della Torre Pontina, la chiesa di San Carlo Borromeo, il cimitero, e diversi istituti scolastici. Le vie del quartiere sono dedicate a citt\u00e0 e nazioni europee (da cui il nome \"Quartiere Europa\") ed ai fiumi d'Italia.\nPrende il nome dalla chiesa di Santa Rita, sorge fra il quartiere di Persicara e il centro storico. Ospita aree verdi, campi sportivi ed il liceo scientifico Giovanni Battista Grassi, accanto al quale sorge il planetario Livio Gratton. Le vie del quartiere sono dedicate a vittime del terrorismo oppure a citt\u00e0 italiane antiche e contemporanee.\nDedicato a Natale Prampolini, fu uno dei primi ad essere costruito, subito dopo la fondazione. Ospita l'Ospedale Santa Maria Goretti, le carceri, la Clinica San Marco e lo Stadio Domenico Francioni.\nQuartiere residenziale sorto negli anni settanta, deve il nome alla direttrice su cui sorse, Via Isonzo. Vi si trovano alti palazzi di abitazioni ed uffici, svariati negozi e dei centri commerciali. Punti di rilievo sono la Cattedrale ed i giardini di Piazza Paolo VI ed il Piazzale della Fiera, che periodicamente ospita eventi e mercati. Le vie del quartiere sono dedicate a scrittori ed ai comuni della provincia di Latina\nDeve il suo nome al fatto che sorse per ospitare gli sfollati della Venezia Giulia (anche se ufficialmente si chiama Rione Frezzotti, in memoria di Oriolo Frezzotti, architetto che fu fra i progettisti di Latina), ed oggi \u00e8 una tranquilla zona residenziale. Ospita gli edifici della cittadella giudiziaria (Tribunale e Procura della Repubblica). Le sue vie sono dedicate a condottieri, statisti ed autori dell'antichit\u00e0 romana.\nQuartiere popolare che si raccoglie intorno ai giardinetti di Piazza Enrico Berlinguer, fra le Autolinee e il quartiere Gionchetto, a nord est del centro. Deve il suo nome al fatto che, al tempo della fondazione, qui sorgeva un mercato agricolo. Le vie del quartiere sono dedicate a condottieri romani.\nQuartiere sorto in direzione del mare, zona \"in\" della citt\u00e0 per la presenza di villette a schiera, ampi viali alberati, centri commerciali di prestigio. Cuore del quartiere \u00e8 la chiesa di Santa Domitilla. Le vie del quartiere sono dedicate alle regioni italiane ed a pittori ed artisti del '900.\nSono due quartieri molto popolosi (circa 20\u00a0000 abitanti) sorti a partire dagli anni ottanta, oltre la via Pontina. Sono caratterizzati da edifici moderni, ingegnose invenzioni urbanistiche (come i viali circolari), numerose aree verdi ed aree giochi per bambini (come il Parco Martiri di Fiesole ed il Parco Farroupilha). Punto di collegamento dei due quartieri \u00e8 il grande Parco \"Oasi Verde\", realizzato a partire dal 2009 ed intitolato nel 2018 alla giornalista Susetta Guerrini. Le vie dei due quartieri sono dedicate a musicisti e compositori.\nFrazioni.\nAll'interno del comune di Latina si trovano i cosiddetti borghi, piccole citt\u00e0 di fondazione sorte al tempo della bonifica per ospitare gli operai ed i primi coloni. Questi sono:\nVi sono poi altri centri urbani preesistenti o successivi al periodo della bonifica:\nVi sono infine altri toponimi importanti ai quali non corrisponde nessun centro abitato propriamente detto, tra i quali:\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 11.438 imprese operanti nel territorio comunale, che rappresentavano il 29,1% del totale provinciale (39.304 imprese attive), hanno occupato 38.942 addetti, il 31,87% del dato provinciale (122.198 addetti); in media, ogni impresa nel 2015 ha occupato tre persone (3,40).\nAgricoltura.\nSorta nell'Agro pontino, definito \"granaio d'Italia\" al tempo della bonifica, principale area agricola del Lazio, l'agricoltura ricopre un ruolo determinante nell'economia locale che impiega l'11% della popolazione attiva.\nA partire dagli anni settanta si \u00e8 puntato molto sulla diversificazione e sulla specializzazione nel settore, con lo sviluppo della coltivazione in serra e della floricoltura. Buona fortuna ha trovato anche la sperimentazione esotica del kiwi (dal 2002 marchio IGP \"kiwi latina\").\nAccanto a queste resiste la tradizionale vocazione ortofrutticola del territorio con pomodori, spinaci, carciofi.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica, della terracotta, del ferro, del rame, degli arredi e dei paramenti liturgici.\nIndustria.\nIl settore industriale, cresciuto senza freni fra gli anni cinquanta e gli anni ottanta, con la fine delle agevolazioni fiscali previste dalla Cassa del Mezzogiorno, \u00e8 entrato in crisi determinando la chiusura di molti stabilimenti: altri, pur non chiudendo hanno comunque operato riduzioni del personale.\nI principali settori dell'industria a Latina sono il farmaceutico (vera punta di diamante dell'economia locale), il chimico, l'agro-alimentare, l'industria casearia, la metallurgia, la meccanica di precisione.\nCentrale nucleare di Latina.\nDal 1963 al 1987 \u00e8 stata attiva nella frazione di Borgo Sabotino una centrale nucleare, la cui produzione energetica termin\u00f2 a seguito dei referendum del 1987 che bandirono l'energia nucleare in Italia. Oggi tale centrale \u00e8 dismessa e in via di smantellamento.\nTerziario.\nSeconda citt\u00e0 del Lazio, oltre ai numerosi uffici pubblici presenti per la sua posizione di capoluogo di provincia Latina ospita diversi uffici aventi competenza sull'intero territorio regionale (con l'esclusione della provincia di Roma) come una sezione distaccata del TAR o dell'Arpa.\nOspita inoltre il Polo Universitario di Latina, sezione distaccata dell'Universit\u00e0 \"La Sapienza\" di Roma.\nInfrastrutture e trasporti.\nStrade.\nIl comune \u00e8 interessato dalla Strada regionale 148 Pontina, dalla Strada statale 7 Via Appia, dalla \"Via Litoranea\" e dalla Strada statale 156 dei Monti Lepini.\nMobilit\u00e0 urbana ed interurbana.\nLa rete di trasporto comunale del capoluogo \u00e8 gestita da CSC Mobilit\u00e0, mentre quella regionale da Cotral. Entrambe, iniziano e terminano le loro corse alle autolinee (stazione di autobus), situata su via Caio Giulio Cesare.\nLe corse CSC Mobilit\u00e0 interessano il centro, le varie frazioni, la zona costiera e Latina Scalo (per la stazione FS partono autobus ogni 10 minuti). La tariffa di un singolo biglietto equivale a 1,20\u20ac.\nMentre gli autobus Cotral effettuano corse per l'intera provincia fino ad arrivare a Frosinone e Formia. Verso nord, effettuano corse in direzione Roma, Castelli Romani, Anzio, Nettuno, Pomezia. La tariffa dei biglietti varia a seconda della lunghezza del viaggio.\nNel capoluogo \u00e8 possibile usufruire del servizio taxi chiamando al numero indicato sui cartelli stradali arancioni.\nFerrovie.\nLatina \u00e8 servita dalla omonima stazione ferroviaria, posta sulla linea Roma-Formia nella localit\u00e0 di Latina Scalo.\nPorti.\nPur essendo un capoluogo di provincia affacciato sul mare, Latina non presenta ancora un proprio porto. Tuttavia, in localit\u00e0 Rio Martino \u00e8 presente un approdo turistico in fase di completamento.\nAeroporti.\nNel territorio comunale \u00e8 presente l'Aeroporto Enrico Comani, sede del 70\u00ba Stormo dell'Aeronautica Militare Italiana.\nAmministrazione.\nNel 1934 Littoria passa dalla provincia di Roma, alla nuova provincia di Littoria, costituita dal governo fascista dell'epoca, della quale divenne capoluogo. Nel 1945 cambi\u00f2 denominazione in Latina.\nSport.\nCalcio.\nHanno sede nel comune le seguenti societ\u00e0 di calcio:\nGiro d'Italia di Ciclismo.\nNel 1978 la nona tappa del Giro d'Italia si \u00e8 conclusa a Latina con la vittoria di Enrico Paolini;\nNel 1992 l'ottava tappa del Giro d'Italia si \u00e8 conclusa a Latina con la vittoria di Guido Bontempi.\nPallanuoto.\nLa societ\u00e0 Antares Nuoto Latina, milita nel campionato nazionale di Serie C maschile e nelle categorie Under Nazionali.\nLa A.S.D. Latina Nuoto partecipa al Campionato Nazionale di Serie B femminile e di Promozione maschile e alle categorie Under Nazionali.\nLa SPN Nuoto 2000 societ\u00e0 giovanile di pallanuoto con squadre under 9 , under 11, under 14 e under 16\nTennis da tavolo.\nASD TT Pontinia - che fino agli anni 2015 ha militato nel campionato di serie A2 con Pietro Nuvola, Marco Talocco e Andrea Perillo.\nASD Tennistavolo Latina \"Giovanni Cena\" - nuova squadra nata nel 2015 dalla fusione delle due societ\u00e0 ASD TT Pontinia e ASD TT Sport Club Latina.\nNel tennistavolo Latina vanta due \"scudetti\" consecutivi - unico club sportivo cittadino ad aver vinto un titolo nazionale a squadre - ottenuti nel 1988 e 1989 con la societ\u00e0 Tennistavolo Latina.\nTiro con l'arco.\nArco Club Pontino - 12/122 - Compagnia di tiro con l'Arco.\nCitt\u00e0 Europea dello Sport 2014.\nLa citt\u00e0 di Latina \u00e8 stata ufficialmente proclamata \"Citt\u00e0 Europea dello Sport\" per l'anno 2014 dall'ACES (\"Associazione delle Capitali Europee dello Sport\"). Tra le altre citt\u00e0 proclamate per il 2014 ci sono Ascoli Piceno e Brindisi. Il riconoscimento \u00e8 stato conferito il 7 novembre 2012 al sindaco Giovanni Di Giorgi a Bruxelles, presso la sede del Parlamento europeo."}
{"id": "590199", "revid": "110157", "url": "https://it.wikipedia.org/wiki?curid=590199", "title": "Cantone di Beaumesnil", "text": "Il Cantone di Beaumesnil era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590200", "revid": "61051", "url": "https://it.wikipedia.org/wiki?curid=590200", "title": "BAe Hawk", "text": ""}
{"id": "590203", "revid": "30909", "url": "https://it.wikipedia.org/wiki?curid=590203", "title": "Quake 2", "text": ""}
{"id": "590205", "revid": "30909", "url": "https://it.wikipedia.org/wiki?curid=590205", "title": "Quake ii", "text": ""}
{"id": "590206", "revid": "984922", "url": "https://it.wikipedia.org/wiki?curid=590206", "title": "Cantone di Beaumont-le-Roger", "text": "Il Cantone di Beaumont-le-Roger era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590208", "revid": "984922", "url": "https://it.wikipedia.org/wiki?curid=590208", "title": "Cantone di Bernay-Est", "text": "Il Cantone di Bernay-Est era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Bernay e i comuni di"}
{"id": "590209", "revid": "287204", "url": "https://it.wikipedia.org/wiki?curid=590209", "title": "Lowicz", "text": ""}
{"id": "590210", "revid": "348618", "url": "https://it.wikipedia.org/wiki?curid=590210", "title": "Adam Gottlob Oehlenschl\u00e4ger", "text": "\u00c8 il massimo rappresentante del romanticismo, nei paesi scandinavi e uno dei rinnovatori delle letteratura danese.\nBiografia.\nDivenuto celebre con le prime raccolte poetiche giovanili (1803-05), intraprese un lungo viaggio, durante il quale conobbe in Germania Johann Wolfgang von Goethe e Johann Gottlieb Fichte. Madame de Sta\u00ebl (che peraltro era consanguinea di uno scandinavo, essendo moglie del barone Erik Magnus Sta\u00ebl von Holstein, ambasciatore svedese a Parigi), in Italia lo scultore Thorvaldsen. Il suo poema \"I corni d'oro\" (1803) \u00e8 considerato il programma del romanticismo nordico. Le sue numerose opere comprendono liriche, ballate, poemi (Helge, 1814, Hrolfr Krake, 1825, Thors Rejse til Jotunheim = Il viaggio di Thor a Jotunheim), drammi (Baldur il buono, 1808), tragedie (Ugo di Rheinberg, 1819, Amleto, 1846), commedie (La spelonca di Ludlan, 1813), drammi fiabeschi (Il pescatore, 1816), saghe (La saga di \u01fervarodds, 1841).\nDotato di straordinaria vena fantastica, bench\u00e9 ancora legato alla poesia classicista, Oehlenschlager si ispir\u00f2 alle leggende scandinave e alla storia europea, ma soprattutto riprese la tradizione nordica della celebrazione degli eroi, rielaborandola alla luce di un moralismo d'ispirazione schilleriana ed esasperandone le passioni secondo la lezione di William Shakespeare.\nFra i sostenitori del suo stile letterario vi fu lo scrittore Peder Hjort.\nIn italiano il volume \"Poesie 1803\" \u00e8 stato pubblicato nel 2011 per i tipi della Edistudio di Pisa, con la collaborazione del governo danese. Isbn: 978-88-7036-808-6."}
{"id": "590211", "revid": "49980", "url": "https://it.wikipedia.org/wiki?curid=590211", "title": "La gente d'italia", "text": ""}
{"id": "590213", "revid": "339392", "url": "https://it.wikipedia.org/wiki?curid=590213", "title": "Oehlenschlager", "text": ""}
{"id": "590217", "revid": "984922", "url": "https://it.wikipedia.org/wiki?curid=590217", "title": "Cantone di Bernay-Ovest", "text": "Il Cantone di Bernay-Ovest era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Bernay e i comuni di:"}
{"id": "590218", "revid": "287204", "url": "https://it.wikipedia.org/wiki?curid=590218", "title": "On (musica)", "text": ""}
{"id": "590219", "revid": "6923", "url": "https://it.wikipedia.org/wiki?curid=590219", "title": "R2", "text": ""}
{"id": "590220", "revid": "1305772", "url": "https://it.wikipedia.org/wiki?curid=590220", "title": "R3", "text": ""}
{"id": "590221", "revid": "1305772", "url": "https://it.wikipedia.org/wiki?curid=590221", "title": "R7", "text": ""}
{"id": "590222", "revid": "11771", "url": "https://it.wikipedia.org/wiki?curid=590222", "title": "M241", "text": ""}
{"id": "590223", "revid": "11771", "url": "https://it.wikipedia.org/wiki?curid=590223", "title": "HTA1", "text": ""}
{"id": "590224", "revid": "1305772", "url": "https://it.wikipedia.org/wiki?curid=590224", "title": "R4", "text": ""}
{"id": "590226", "revid": "6923", "url": "https://it.wikipedia.org/wiki?curid=590226", "title": "R1", "text": ""}
{"id": "590233", "revid": "66387", "url": "https://it.wikipedia.org/wiki?curid=590233", "title": "Dirty Pair", "text": ""}
{"id": "590234", "revid": "1305772", "url": "https://it.wikipedia.org/wiki?curid=590234", "title": "ON", "text": ""}
{"id": "590235", "revid": "11771", "url": "https://it.wikipedia.org/wiki?curid=590235", "title": "CD2R", "text": ""}
{"id": "590236", "revid": "123411297", "url": "https://it.wikipedia.org/wiki?curid=590236", "title": "Due trattati sul governo", "text": "Due trattati sul governo \u00e8 un'opera di John Locke pubblicata anonima nel dicembre 1689, anche se il frontespizio reca l'indicazione del 1690. Delle due parti che la compongono, la pi\u00f9 nota \u00e8 la seconda, il cui titolo completo in italiano \u00e8 Il secondo trattato sul governo. Saggio concernente la vera origine, l'estensione e il fine del governo civile.\nNel primo trattato, Locke confutava i principi contenuti nel \"Patriarca\", opera dell'assolutista Robert Filmer, che faceva derivare il diritto divino dei re dai diritti di Adamo e dei patriarchi. Nel secondo trattato, il fine di Locke era di esporre la sua teoria sullo Stato, ricercando le basi dell'associazione politica, delimitandone la sfera, cogliendo le leggi della sua conservazione.\nL'opera esprime sentimenti di antiassolutismo, autorit\u00e0 limitata, sostenuta dal consenso del popolo, dal diritto naturale e una volont\u00e0 di demolire la teoria del diritto divino."}
{"id": "590237", "revid": "287204", "url": "https://it.wikipedia.org/wiki?curid=590237", "title": "Kolin", "text": ""}
{"id": "590241", "revid": "17351", "url": "https://it.wikipedia.org/wiki?curid=590241", "title": "C-97 Stratofreighter", "text": ""}
{"id": "590242", "revid": "17351", "url": "https://it.wikipedia.org/wiki?curid=590242", "title": "Boeing C-97", "text": ""}
{"id": "590243", "revid": "17351", "url": "https://it.wikipedia.org/wiki?curid=590243", "title": "C-97", "text": ""}
{"id": "590247", "revid": "1272592", "url": "https://it.wikipedia.org/wiki?curid=590247", "title": "TooFast", "text": ""}
{"id": "590248", "revid": "287204", "url": "https://it.wikipedia.org/wiki?curid=590248", "title": "Cantone di Beuzeville", "text": "Il Cantone di Beuzeville \u00e8 una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 62 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 62:"}
{"id": "590249", "revid": "287204", "url": "https://it.wikipedia.org/wiki?curid=590249", "title": "Cantone di Bourgtheroulde-Infreville", "text": "Il Cantone di Bourgtheroulde-Infreville \u00e8 una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 36 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "590251", "revid": "104458", "url": "https://it.wikipedia.org/wiki?curid=590251", "title": "Cantone di Brionne", "text": "Il Cantone di Brionne \u00e8 una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 44 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 44:"}
{"id": "590252", "revid": "125509714", "url": "https://it.wikipedia.org/wiki?curid=590252", "title": "Raymond E. Feist", "text": "Biografia.\nNato a Los Angeles (California) nel 1945, e cresciuto nella California meridionale. Alla nascita Raymond E. Gonzales III, modifica il cognome con quello del patrigno Felix E. Feist quando sua madre si risposa. Ha conseguito con onore una laurea in scienze delle comunicazioni presso l'Universit\u00e0 della California di San Diego nel 1977. Proprio in quell'anno comincia a scrivere il suo primo romanzo, \"Il signore della magia\", primo capitolo della saga di Riftwar, pubblicato negli Stati Uniti nel 1982.\nVive a San Diego con i figli, dove colleziona vini di pregio, DVD e libri che trattano dei suoi vari interessi: vini, biografie, storia e specialmente storia del football americano professionale.\nIn italiano l'Editrice Nord ha pubblicato i romanzi della saga della Riftwar (\"Il signore della magia\", \"L'incantesimo di Silverthorn\" e \"Scontro a Sethanon\"), e della saga de Il conclave delle ombre, composta da \"L'artiglio del falco d'argento\", \"Il Re delle volpi\", \"L'esilio del tiranno\".\nSono state vendute oltre 15 milioni di copie, delle sue opere, in tutto il mondo.\nMolti dei suoi libri sono ambientati nei mondi di \"Midkemia\" e \"Kelewan\". \"Midkemia\" \u00e8 un gioco di ruolo e ambientazione creati dal gruppo di gioco di cui faceva parte Feist e derivati da \"Dungeons &amp; Dragons\". Conan La Motte cre\u00f2 nel 1975 un'ambientazione chiamata \"Mid-Kemia\" per la sua campagna di \"Dungeons &amp; Dragons\" ma comunque il gruppo inizi\u00f2 a modificare anche le regole di gioco. A loro volta, Stephen Abrams e Jon Everson, che giocavano con La Motte, crearono una nuova ambientazione per il nuovo regolamento, detta \"First Midkemian Campaign\" e nel 1979 decisero di formare la Midkemia Press per pubblicare \"Cities\", un manuale di avventure urbane. Il manuale ebbe successo ed altri giocatori del gruppo, tra cui Feist si unirono a loro. Feist inizi\u00f2 a scrivere storie ambientate nell'ambientazione e tra il 1977 e il 1979 scrisse \"Il signore della magia\" (\"The Magician\"), che fu pubblicato dalla Doubleday nel 1982\nUn effetto della genesi dell'ambientazione fu che Feist incluse inavvertitamente alcuni elementi che gli autori originari avevano preso in prestito da \"Empire of the Petal Throne\" (Feist escluse alcuni elementi di cui era a conoscenza, ma altri rimasero nell'ambientazione).\nAlcune delle sue opere ambientate nel \"Midkemia\" hanno inoltre ispirato la creazione dei videogiochi di ruolo \"Betrayal at Krondor\" (1993), \"Betrayal in Antara\" (1997) e \"Return to Krondor\" (1998). A sua volta, Feist scrisse la trasposizione letteraria di \"Return to Krondor\", ovvero \"Krondor: Tear of the Gods\" (2000), divenuto il terzo capitolo della trilogia \"The Riftwar Legacy\"; il cui primo capitolo, \"Krondor: The Betrayal\" (1998), era gi\u00e0 la trasposizione di \"Betrayal at Krondor\" (1993).\nOpere.\nCiclo di Riftwar.\n\"Saga di Riftwar\":\n\"Kelewan Empire\"\n\"Krondor's Sons\"\n\"The Serpentwar Saga\"\n\"The Riftwar Legacy\"\n\"Legends of the Riftwar\"\n\"Il Conclave delle ombre\":\n\"The Darkwar Saga\"\n\"The Demonwar Saga\"\n\"The Chaoswar Saga\""}
{"id": "590253", "revid": "599013", "url": "https://it.wikipedia.org/wiki?curid=590253", "title": "Matrice aggiunta", "text": ""}
{"id": "590257", "revid": "120993569", "url": "https://it.wikipedia.org/wiki?curid=590257", "title": "Vocalese", "text": "Vocalese (parola composta da \"vocalize\" pi\u00f9 il suffisso -ese a indicare un linguaggio) \u00e8 uno stile canoro jazz in cui le parole sono adattate a melodie originariamente eseguite come composizione orchestrale o improvvisata. Mentre il fraseggio \"scat\" adopera parole improvvisate e prive di senso, scelte per il loro suono e andamento ritmico, il vocalese usa una normale versificazione, a volte improvvisata, a volte scritta sulla base di un assolo preregistrato.\nTra i pionieri del vocalese vanno annoverati i nomi di King Pleasure, Eddie Jefferson (che mise in versi la versione di \"So What\" dell'album \"Kind of Blue\") e Babs Gonzalez, mentre tra i gruppi pi\u00f9 noti figura Lambert, Hendricks e Ross, composto da Jon Hendricks, Dave Lambert e Annie Ross. Il testo di Ross per la canzone \"Twisted\", basato su un'improvvisazione blues del sassofonista Wardell Gray, rappresenta un classico del genere. Un altro classico \u00e8 l'esecuzione di Ella Fitzgerald di \"How High The Moon\" che combina scat, vocalese, e citazioni da \"Ornithology\" (una parafrasi della canzone originale). Altri artisti che si sono cimentati con il genere sono Giacomo Gates, Kurt Elling, Al Jarreau, e i Manhattan Transfer che hanno registrato un album omonimo.\nAlcuni cantanti, soprattutto Slim Gaillard, Cab Calloway e Leo Watson erano soliti combinare vocalese e \"scat\" nello stesso pezzo.\nLa maggior parte dei versi scritti per il vocalese sono sillabici piuttosto che melismatici, il che porta ad avere versi in cui molte parole vengono cantate rapidamente per adattarsi ad una data frase, specie su pezzi di origine \"bebop\"."}
{"id": "590258", "revid": "1305772", "url": "https://it.wikipedia.org/wiki?curid=590258", "title": "Checkpoint", "text": ""}
{"id": "590260", "revid": "984922", "url": "https://it.wikipedia.org/wiki?curid=590260", "title": "Cantone di Broglie", "text": "Il Cantone di Broglie era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590261", "revid": "287204", "url": "https://it.wikipedia.org/wiki?curid=590261", "title": "Cantone di Cormeilles", "text": "Il Cantone di Cormeilles era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590262", "revid": "287204", "url": "https://it.wikipedia.org/wiki?curid=590262", "title": "Cantone di Montfort-sur-Risle", "text": "Il Cantone di Montfort-sur-Risle era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590263", "revid": "287204", "url": "https://it.wikipedia.org/wiki?curid=590263", "title": "Cantone di Pont-Audemer", "text": "Il Cantone di Pont-Audemer \u00e8 una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 28 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "590264", "revid": "287204", "url": "https://it.wikipedia.org/wiki?curid=590264", "title": "Cantone di Quillebeuf-sur-Seine", "text": "Il Cantone di Quillebeuf-sur-Seine era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590265", "revid": "1543377", "url": "https://it.wikipedia.org/wiki?curid=590265", "title": "Checkpoint (videogiochi)", "text": "In diverse categorie di videogiochi il termine inglese checkpoint (\"posto di controllo\") indica un punto dove la partita viene salvata, automaticamente o su richiesta, affinch\u00e9 sia possibile in seguito tornare a quella situazione in caso il giocatore venga successivamente sconfitto, anzich\u00e9 ricominciare da capo.\nLe categorie di videogiochi che possono avere tale sistema di salvataggio includono gli sparatutto, i giochi di ruolo, i videogiochi d'avventura e quelli a piattaforme. Nei videogiochi di guida con un tempo limite per completare il percorso lo stesso termine ha un significato differente: in genere indicano vari punti del tracciato che dopo essere stati attraversati aggiungono secondi al tempo limite consentendo cos\u00ec il prosieguo della gara."}
{"id": "590266", "revid": "36426", "url": "https://it.wikipedia.org/wiki?curid=590266", "title": "Vi\u00f0oy", "text": "Vi\u00f0oy (\"Vider\u00f8\" in danese) \u00e8 la pi\u00f9 settentrionale delle Isole F\u00e6r \u00d8er, situata ad est di Bor\u00f0oy, alla quale \u00e8 collegata da un ponte, nel distretto di Nor\u00f0oyar .\nEtimologia.\nIl nome significa \"isola del legno\", a dispetto del fatto che non ci siano alberi sull'isola: si riferisce infatti al legno secco che viene galleggiando dalla Siberia e dal Nord America.\nGeografia e demografia.\nNella parte pi\u00f9 settentrionale dell'isola (e dell'intero arcipelago), \u00e8 situato Capo Enniberg, che con 754 metri d'altezza, forma la scogliera pi\u00f9 alta d'Europa. Sull'isola non vi sono sentieri e le escursioni vanno raccomandate solo ad alpinisti esperti.\nL'isola \u00e8 divisa tra i comuni di Vi\u00f0arei\u00f0i e Hvannasund.\nEventi.\nIl Venerd\u00ec Santo 23 aprile 1943 un aereo si \u00e8 schiantato nei pressi di Vi\u00f0v\u00edksr\u00f3k probabilmente per un malore del pilota. Sono ancora visibili nel piano vari rottami."}
{"id": "590267", "revid": "287204", "url": "https://it.wikipedia.org/wiki?curid=590267", "title": "Cantone di Routot", "text": "Il Cantone di Routot era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590270", "revid": "287204", "url": "https://it.wikipedia.org/wiki?curid=590270", "title": "Cantone di Saint-Georges-du-Vi\u00e8vre", "text": "Il Cantone di Saint-Georges-du-Vi\u00e8vre era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590272", "revid": "984922", "url": "https://it.wikipedia.org/wiki?curid=590272", "title": "Cantone di Thiberville", "text": "Il Cantone di Thiberville era una divisione amministrativa dell'Arrondissement di Bernay.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "590273", "revid": "2056951", "url": "https://it.wikipedia.org/wiki?curid=590273", "title": "Valico di frontiera", "text": ""}
{"id": "590275", "revid": "122261900", "url": "https://it.wikipedia.org/wiki?curid=590275", "title": "Ventolin (EP)", "text": "Ventolin \u00e8 il quarto EP del musicista Richard D. James, pubblicato il 27 marzo 1995 dalla Warp Records con lo pseudonimo Aphex Twin. La \"title track\" fa parte dell'album \"...I Care Because You Do\".\nNel Regno Unito l'EP \u00e8 uscito sia in versione vinile 12 pollici che in due CD separati, \"Ventolin\" e \"Ventolin Remixes\". Negli Stati Uniti \u00e8 stato pubblicato dalla Sire Records in versione CD singolo che include le tracce di entrambi i CD pubblicati nel Regno Unito.\nLa \"title track\" \u00e8 chiamata come il medicinale broncodilatatore al salbutamolo, che causa dei fischi alle orecchie di chi ne fa uso. La traccia \u00e8 infatti composta da un fischio persistente. Nel \"Salbutamol Mix\" e nella \"Video Version\" (sul CD \"...I Care Because You Do\", \"TRK5\") il fischio \u00e8 udibile per l'intera durata del brano. Per via dei suoni a frequenze elevate e dei ritmi techno molto distorti e cadenzati, \u00e8 considerato uno dei brani pi\u00f9 graffianti tra tutti quelli pubblicati da James in quel periodo.\nIl CD \"Ventolin Remixes\" contiene un remix di Cylob e uno di Luke Vibert, rispettivamente \"Ventolin (Cylob Mix)\" e \"Ventolin (Deep Gong Mix)\".\nTracce.\nVentolin\nVentolin Remixes"}
{"id": "590276", "revid": "116249968", "url": "https://it.wikipedia.org/wiki?curid=590276", "title": "Uraia", "text": "Biografia.\nCon un esercito di 10.000 uomini assedi\u00f2 Milano, allo scopo di punirla per aver accolto favorevolmente i Bizantini durante la guerra greco-gotica; la citt\u00e0 si arrese per fame nel 539 a causa del ritardo dei soccorsi imperiali. In quell'occasione, la citt\u00e0 fu rasa al suolo e tutti i suoi 300.000 abitanti di sesso maschile uccisi, mentre le donne furono ridotte in schiavit\u00f9 e cedute ai Burgundi. Poi, giunto nei pressi di Tortona, fu fermato dai Bizantini.\nProposto come successore di Vitige, alla morte di quest'ultimo gli venne offerta la corona, ma rifiut\u00f2 per non mettere a repentaglio la propria vita, preferendo caldeggiare l'elezione di Ildibaldo (all'epoca comandante del presidio di Verona).\nIldibaldo accett\u00f2 divenendo re nel 540 ma, pare ingiustamente, Uraia fu poi condannato a morte proprio dal nuovo re per le sue idee considerate troppo moderate e cospiratorie."}
{"id": "590278", "revid": "486946", "url": "https://it.wikipedia.org/wiki?curid=590278", "title": "Base dati", "text": ""}
{"id": "590286", "revid": "93317", "url": "https://it.wikipedia.org/wiki?curid=590286", "title": "Database Management System", "text": ""}
{"id": "590298", "revid": "77358", "url": "https://it.wikipedia.org/wiki?curid=590298", "title": "Johannes Joergensen", "text": ""}
{"id": "590301", "revid": "767487", "url": "https://it.wikipedia.org/wiki?curid=590301", "title": "Darkman", "text": "Darkman \u00e8 un film del 1990 diretto da Sam Raimi ed interpretato da Liam Neeson e Frances McDormand. Raimi, al suo quarto film da regista, inventa una specie di supereroe protagonista di un fanta-horror vagamente ispirato a Il fantasma dell\u2019opera e all\u2019Uomo Ombra e che riflette sulla dimensione della sofferenza: Peyton Westlake, un brillante scienziato che ha creato una pelle sintetica, viene dato per morto dopo un\u2019esplosione e completamente sfigurato torna a reclamare vendetta nei confronti di coloro che hanno cercato di ucciderlo. Prodotto da Robert Tapert per la Universal Pictures, \u00e8 il primo film di Raimi ad essere finanziato e distribuito da una major e anche il suo primo vero successo al Box Office statunitense. Dalla pellicola vennero tratti fumetti, video games e due sequel girati direttamente per i mercati TV e home video.\nTrama.\nA Los Angeles lo scienziato Peyton Westlake sta compiendo esperimenti su un nuovo tipo di pelle artificiale per aiutare persone con la pelle rovinata da ustioni, ma una volta modellata la pelle ha una durata massima di 99 minuti, dopodich\u00e9 si liquefa. La sua compagna, l'avvocato Julie Hastings, rinviene il memorandum di Bellasarious, un documento che prova che il costruttore Louis Strack ha accordi con la malavita della citt\u00e0. Difatti Strack \u00e8 in affari con Robert G. Durant, un boss del crimine nonch\u00e9 pericoloso serial killer che dopo aver ucciso le sue vittime taglia loro un dito come firma del suo passaggio. Durant con la sua banda di criminali sta ripulendo i magazzini in riva al fiume affinch\u00e9 Strack rada a suolo il posto per costruirci un moderno complesso di grattacieli.\nPeyton e il suo assistente Yakitito scoprono che la pelle artificiale pu\u00f2 durare oltre i 99 minuti se rimane al buio, comprendendo quindi che la pelle \u00e8 fotosensibile. La loro gioia \u00e8 di poca durata quando Durant e la sua banda assalgono il laboratorio e uccidono Yakatito. Dopo aver trovato il memorandum, la banda di Durant brucia le mani di Peyton e lo sfigura immergendogli il volto in una vasca di acido, dopodich\u00e9 Durant apre una bombola di gas e fa saltare in aria il laboratorio proprio quando Julie, appena arrivata, si trova dal marciapiede di fronte al laboratorio da cui vede Peyton in fiamme precipitare nel fiume.\nIn realt\u00e0 Peyton \u00e8 sopravvissuto e il suo corpo ustionato viene recuperato per essere sottoposto a esperimenti in un istituto medico. Qui i dottori sottopongono Peyton alla tecnica \"Renger-Veritz\", che consiste nel recidere i nervi del tratto spinotalamico per impedire che egli soffra il dolore che proverebbe con tutte le ustioni del suo corpo. L'effetto collaterale \u00e8 che il livello di adrenalina aumenta, provocando la crescita della forza fisica e disturbi psicologici. Difatti non appena Peyton si risveglia viene colto da un raptus, fugge dall'istituto medico e ritorna nelle rovine devastate del suo laboratorio, dove inizia a ricostruirsi il volto digitalizzando una sua fotografia.\nDopo aver ucciso brutalmente uno degli scagnozzi di Durant e aver derubato il criminale dei suoi soldi fa ricadere la colpa su uno dei membri della banda dello stesso Durant che in seguito il criminale uccide. Peyton riesce a derubarlo dei soldi in una seconda occasione spacciandosi per Durant grazie all'utilizzo di maschere in pelle sintetica da lui create, Peyton riesce inoltre a creare una maschera identica al suo volto e cos\u00ec si ricongiunge con Julie, che per\u00f2 in breve scopre la verit\u00e0 sul suo aspetto mostruoso. Pi\u00f9 avanti Julie dice a Strack che non pu\u00f2 pi\u00f9 andare a trovarlo e dopo aver trovato il memorandum di Bellasarious apprende che Strack \u00e8 in affari con Durant. Strack contatta Durant e gli ordina di rapire Julie ed eliminare Peyton. La banda di Durant rapisce la donna e la porta da Strack, ma Peyton reagisce uccidendo i criminali. Dopo aver compiuto la sua vendetta, Peyton va da Strack fingendosi Durant (in realt\u00e0 morto con i suoi uomini) e ingaggia con lui uno scontro finale al vertice di un palazzo in costruzione. Al termine di una violenta lotta Peyton uccide Strack facendolo precipitare nel vuoto.\nQuando scendono dalla struttura, Julie lo supplica di tornare a vivere con lei, fiduciosa che lui riuscir\u00e0 a completare la formula per la pelle artificiale e ripetendogli che, nonostante tutto, lei lo ama ancora, ma egli rifiuta. Le vicende accadute negli ultimi giorni gli hanno fatto capire il Peyton che lei conosceva non esiste pi\u00f9: l'incidente non lo ha solo sfigurato, ma lo ha reso una persona diversa, capace di non provare rimorso per gli omicidi che compie, e sa che lei non pu\u00f2 e non deve vivere accanto a una persona simile.\nPeyton quindi, autonominatosi Darkman, assume le sembianze di un uomo sconosciuto e fugge da Julie mischiandosi tra la folla.\nProduzione.\nLa sceneggiatura ha richiesto diverse scritture e revisioni. Inizialmente Raimi scrisse un primo trattamento nel 1987 che venne opzionato dalla Universal e nei due anni successivi si sono affiancati nella scrittura suo fratello Ivan (di professione medico) e l\u2019ex Navy Seal Chuck Pfarrer. I dirigenti dello studio, non ancora soddisfatti del copione, ingaggiarono i fratelli Daniel e Joshua Goldin, che arricchirono lo script con nuovi dialoghi e diversi elementi secondari. Poco prima delle riprese Raimi si avvalse anche dei fratelli Coen, che non accreditati revisionarono la sceneggiatura.\nLa Universal concesse alla Renaissance Pictures di Tapert e Raimi un budget di 14.000.000 di dollari, un grosso passo in avanti rispetto al loro film precedente (\"La casa 2\") che ne era costati 3.600.000 ma allo stesso tempo dette a Sam Raimi meno libert\u00e0 creativa gi\u00e0 durante le fasi iniziali di casting e pre-produzione. Per il ruolo principale il regista avrebbe voluto il suo amico ed attore preferito Bruce Campbell e in seguito contatt\u00f2 anche Bill Paxton e Gary Oldman ma lo studio gli impose un ancora poco conosciuto Liam Neeson.\nInizialmente, il ruolo di Julie, la fidanzata del protagonista interpretata da Frances McDormand, sarebbe dovuto andare a Julia Roberts (all\u2019epoca compagna di Neeson) ma l\u2019attrice si smarc\u00f2 dal progetto poco prima dell\u2019inizio delle riprese per interpretare \"Pretty Woman\".\nIl film fu girato tra Los Angeles e Toronto.\nDurante le riprese Liam Neeson ha lavorato anche per 18 ore al giorno con i trucchi speciali applicati al volto. L\u2019attore nordirlandese era entusiasta di esprimere in questo modo la sua recitazione per il film, tutta costruita sugli sguardi, la gestualit\u00e0 e il tono della voce.\nLe riprese si complicarono per il rapporto negativo sviluppatosi tra Sam Raimi e la protagonista femminile Frances McDormand, nonostante l\u2019amicizia che li legava da lunga data. La McDormand \u00e8 moglie di Joel Coen, amico e collaboratore del regista fin dai tempi di \"La casa\", e tutti e tre avevano condiviso insieme ad altri colleghi un appartamento a Los Angeles intorno alla met\u00e0 degli anni 80\u2019. L\u2019attrice, entrata di corsa nel film per sostituire Julia Roberts, non condivideva con Raimi lo sviluppo emotivo del suo personaggio e riscrisse quasi completamente un paio di scene sentimentali insieme a Liam Neeson.\nL\u2019attrice Inglese Jenny Agutter, che non accreditata nei titoli interpreta la dottoressa nella scena dell\u2019ospedale, ha sostituito all\u2019ultimo momento Kathy Bates, impossibilitata a partecipare al progetto.\nBruce Campbell, secondo le intenzioni di Raimi avrebbe dovuto interpretare il protagonista ma venne rifiutato dai dirigenti della Universal perch\u00e9 non ritenevano che il giovane attore fosse all\u2019altezza di un progetto cos\u00ec importante. Campbell apparve comunque in un breve cameo nella scena finale del film proprio nel ruolo di Darkman e in seguito lavor\u00f2 anche alla post-produzione (senza essere accreditato nei titoli) sia come doppiatore di scene d\u2019azione, grazie al suo talento di urlatore, sia come supervisore del suono, avendolo gi\u00e0 fatto in precedenza nei primi film della serie \"La casa\". Curiosamente, quando quattro anni dopo vennero prodotti i due sequel, gli venne offerto di interpretare Darkman ma ormai famoso ed impegnato in produzioni pi\u00f9 importanti rifiut\u00f2.\nMolti i camei presenti nel film: gli attori Jenny Agutter (la dottoressa), Julius Harris (il becchino), e Bruce Campbell (\u00e8 il nuovo volto di Darkman/Peyton Westlake che emerge tra la folla nella scena finale); i registi William Dear (l\u2019autista della Limousine), John Landis e John Cameron (i medici dell\u2019ospedale), Scott Spiegel e William Lustig (compaiono nella scena del porto), Joel e Ethan Coen (sono i passeggeri della Oldsmobile durante l\u2019inseguimento), e Josh Becker (si intravede alla fiera); mentre il co-sceneggiatore e fratello del regista Ivan Raimi \u00e8 un altro medico nella scena dell\u2019ospedale.\nDurante la post-produzione i rapporti tra Raimi e la Universal si fecero sempre pi\u00f9 tesi. Lo studio impose al regista un montatore che in breve tempo entr\u00f2 in contrasto con lui e che si licenzi\u00f2 dopo le prime proiezioni campione rivelatesi disastrose nell\u2019indice di gradimento (si racconta che gli spettatori diedero al film il punteggio pi\u00f9 basso nella storia dello studio). Assunto un nuovo montatore e accantonato Raimi dal processo creativo, il film non miglior\u00f2 nonostante l\u2019inserimento della splendida colonna sonora di Danny Elfman, e le proiezioni di prova successive ebbero ancora esito negativo. La Universal, su insistenza di Elfman rimise Raimi a capo del progetto continuando comunque a tormentarlo con altre imposizioni. 48 ore prima della consegna finale per le proiezioni stampa, Raimi, Tapert e l\u2019assistente al montaggio Bob Murawski (futuro premio Oscar e montatore dei successivi film del regista), lavorarono in segreto al taglio finale portando la pellicola alla versione conosciuta oggi e pi\u00f9 vicina alla visione originaria del suo autore. Quando i dirigenti se ne accorsero era ormai troppo tardi perch\u00e9 il film era gi\u00e0 andato in stampa, le review furono comunque tutte positive e la Universal, nonostante tutto, fece uscire nelle sale la versione di Raimi. Il film fu un successo ma il regista non rimase contento del risultato artistico, affermando in seguito che l\u2019esito positivo della pellicola era dovuto pi\u00f9 che altro al furbo battage pubblicitario messo in piedi dallo studio, e che per colpa delle manomissioni e imposizioni subite Darkman \u00e8 solo un clone mal riuscito del film che aveva in mente di fare.\nDistribuzione.\nDarkman fu un grande successo in patria. Usc\u00ec nelle sale cinematografiche americane il 24 agosto 1990, piazzandosi al primo posto nel box office del weekend con un incasso di 8.054.860 dollari. Nei due weekend successivi scese in seconda posizione e alla fine della sua corsa il film di Sam Raimi raggiunse, con un massimo di 1.833 schermi, un incasso di $33.878.502 dollari. Per il mercato estero il risultato fu invece pi\u00f9 fiacco arrivando ad incassare circa 15.000.000 di dollari, l\u2019esatto contrario dei precedenti film del regista \"La casa\" e \"La casa 2\", che avevano avuto molto pi\u00f9 successo al di fuori degli Stati Uniti che in patria. In Italia il film venne distribuito nei cinema il 16 gennaio 1991 con un risultato piuttosto modesto (probabilmente fu il paese dove incass\u00f2 meno). A livello mondiale Darkman arriv\u00f2 a incassare in meno di due anni circa 49.000.000 di dollari a fronte di un budget di soli 14.000.000, e nel tempo ebbe successo anche per il mercato dell\u2019home video con le varie edizioni che si sono succedute tra VHS, DVD e Blu ray disc.\nSequel.\nIl film ha avuto due sequel prodotti per la televisione e girati quasi in contemporanea: \"Darkman II - Il ritorno di Durant\" del 1994, e \"Darkman III - Darkman morirai\", uscito nel 1996. Liam Neeson \u00e8 stato sostituito dall\u2019attore Sudafricano Arnold Vosloo, e Larry Drake \u00e8 l\u2019unico membro del cast originale rimasto (ma solo in Darkman II). La regia dei due TVmovie \u00e8 stata affidata a Bradford May mentre Sam Raimi e Robert Tapert sono rimasti coinvolti come produttori esecutivi.\nCollegamenti ad altre opere.\nDarkman ha molti parallelismi con il film giapponese del 1966 \"The Face of Another\". In entrambe le pellicole il protagonista ha il viso sfigurato a seguito di un incidente e decider\u00e0 prima di fasciarsi completamente il volto e poi di ricorrere all'uso di una faccia artificiale per iniziare una nuova vita. Anche l'abbigliamento dei due personaggi \u00e8 molto simile, entrambi indossano un cappello di feltro e un trench scuro."}
{"id": "590302", "revid": "117612528", "url": "https://it.wikipedia.org/wiki?curid=590302", "title": "Cima del Redentore (monti Sibillini)", "text": "La Cima del Redentore (2.448\u00a0m s.l.m.) \u00e8 una delle cime pi\u00f9 elevate dei monti Sibillini (gruppo del monte Vettore), nonch\u00e9 la cima pi\u00f9 alta dell'Umbria, trovandosi esattamente al confine fra le regioni Umbria e Marche.\nDescrizione.\nVista dall'inizio della valle, specialmente da Foce di Montemonaco, appare particolarmente imponente. Collocata sopra il Lago di Pilato, rappresenta, soprattutto d'inverno, una ambita meta per gli scalatori.\nIl sistema di valli che convergono verso questa parte dei Sibillini \u00e8 solo uno dei tanti che caratterizzano il settore marchigiano del parco. Queste valli, disposte quasi parallelamente l'una all'altra, hanno origini glaciali, e quindi conformazione simile. Le pi\u00f9 importanti sono la Valle dell'Infernaccio (al di l\u00e0 del monte Sibilla) e la valle dell'Ambro (al di l\u00e0 del monte Priora).\nStoricamente era la Cima del Redentore a essere chiamata col nome \"Vettore\", essendo la vetta pi\u00f9 visibile del gruppo (il monte Vettore propriamente detto rimane nascosto dai Piani di Castelluccio), nonostante sia pi\u00f9 bassa di una ventina di metri.\nVie di salita.\nSono diversi i sentieri da percorrere per giungere sulla vetta di questa cima. Il primo \u00e8 quello che da Foce di Montemonaco, verso sud, giunge al Lago di Pilato (da 2,5 a 3 ore circa); giunti l\u00ec, si procede verso il rifugio Zilioli, poi, da qui, verso la panoramicissima cresta, da cui si pu\u00f2 spaziare dalla provincia di Ascoli Piceno e Macerata a est, con il mare Adriatico e le numerose colline e fiumi che sono disposti \"a pettine\" verso questo, fino al paesaggio \"lunare\" del piano di Castelluccio di Norcia, in Umbria, ad ovest.\nUn altro sentiero, ideale per coloro che vengono dall'Umbria, \u00e8 quello che da Forca di Presta sale sempre fino al rifugio Tito Zilioli, passato il quale piega a sinistra e sale lungo la linea di cresta fino in vetta.\nIn alternativa, la lunga e panoramica cresta presa da nord da Casale Ghezzi e Forca Viola.\nUna volta giunti alla sommit\u00e0 della Cima del Redentore, il panorama, oltre a comprendere l'entroterra umbro e marchigiano, offre una visuale completa della valle di Pilato, del piano della Gardosa e dei Piani di Castelluccio di Norcia."}
{"id": "590308", "revid": "1429175", "url": "https://it.wikipedia.org/wiki?curid=590308", "title": "Senso comune", "text": "La locuzione senso comune \u00e8 intesa dalla filosofia in polemica con il razionalismo, lo scetticismo e l'idealismo, come una capacit\u00e0 originaria dell'uomo in grado di riconoscere in modo immediato, ricorrendo all'uso della \"ragione naturale\", i fondamentali principi del conoscere (per es. l'esistenza di una realt\u00e0 esterna), dell'agire morale (per es. il principio della libera volont\u00e0), del credere religioso (per es. l'idea di Dio).\nSenso comune e buon senso.\nL'espressione \"senso comune\" pu\u00f2 per\u00f2 generare confusione se la si considera come un sinonimo di \"buon senso\" quando in effetti nei due comportamenti ispirati da quei principi vi \u00e8 una diversa valenza:\nNelle tradizioni antiche il fatto che certe convinzioni fossero condivise da un gran numero di uomini costituiva una garanzia della loro verit\u00e0. Questo atteggiamento veniva definito con la locuzione \"consenso universale\" o \"consensus gentium\" (\"consenso delle genti, dei popoli\") che si ritrova per la prima volta nello stoicismo come dimostrazione di verit\u00e0.\nAltra cosa \u00e8 invece il \"buon senso\" inteso come la capacit\u00e0 di giudicare con equilibrio e ragionevolezza una situazione, comprendendo le necessit\u00e0 pratiche che essa comporta . Con questo significato di uso operativo della ragione il \"buon senso\" sarebbe capace di resistere anche a pretese considerazioni di tipo scientifico che talora invece vengono fatte prevalere:\n&lt;poem&gt;\u00abIl Buonsenso, che gi\u00e0 fu capo-scuola\n Ora in parecchie scuole \u00e8 morto affatto;\n La Scienza, sua figliola,\n L'uccise, per veder com'era fatto.\u00bb&lt;/poem&gt;\nDato che poi il \"buon senso\" di solito appartiene a pochi pu\u00f2 accadere che questi si ritraggano di fronte al senso comune, ossia al giudizio di una pi\u00f9 estesa maggioranza che la pensi diversamente e che faccia quindi prevalere una falsa opinione:\nStoria del significato dell'espressione.\nIn filosofia la locuzione usata da Aristotele \"senso comune\" (\u03ba\u03bf\u03b9\u03bd\u1f74 \u03b1\u1f34\u03c3\u03d1\u03b7\u03c3\u03b9\u03c2, \"sensazione comune\") vuole indicare quella percezione che unifica i dati sensibili.\nAristotele infatti usa l'espressione riferendola ai \"sensibili comuni\" come la figura, il numero, la grandezza, ossia termini connessi a quelle caratteristiche che noi ritroviamo in ogni nostra sensazione che, per quanto diversa nei suoi contenuti, avr\u00e0 sempre un oggetto reale di riferimento, come una figura o un numero. \nDi senso o \"sensorio\" comune parlano anche gli Scolastici, quali ad esempio San Tommaso d'Aquino (cfr. \"Commentario al De anima\") intendendolo come quella facolt\u00e0 dell'anima che assolve a diversi compiti:\nIl senso comune da Cicerone, Cartesio, Buffier, Hume a Thomas Reid.\nQuesta attivit\u00e0 che San Tommaso riferisce all'anima, la si ritrova nello stoicismo e, attraverso questo, nella filosofia di Cicerone che opera una sintesi eclettica dei dibattiti che si erano creati, a proposito di questo concetto, tra gli stoici e gli epicurei, arrivando a un nuovo significato del \"senso comune\": secondo il suo pensiero il termine ha valore di \"consenso universale\", ossia quelle concezioni ritenute vere dalla universalit\u00e0 degli uomini.\nVari filosofi hanno usato questo termine, attribuendogli significati non sempre coincidenti; fra essi: Locke, Moore e Gramsci, sino all'uso tecnico che Thomas Reid fa di questa espressione.\nDurante l'Illuminismo scozzese, Thomas Reid (1710-1796) aveva scritto una \"Ricerca sulla mente umana in base ai principi del senso comune\", pubblicata nel 1764. L'opera era composta sulla base di appunti e idee che il filosofo di Aberdeen andava elaborando da tempo.\nThomas Reid recuperava il significato del concetto dal \"sensus communis\" di Cicerone attraverso le opere del francese Claude Buffier.\nQuest'ultimo aveva parlato di \"sens commun\" in polemica con il razionalismo cartesiano che aveva trattato del senso comune, riferendolo, nella parte introduttiva del \"Discorso sul metodo\", a quella \u00absana ragione\u00bb che, se ben applicata, risolve i problemi dell'esistenza quotidiana.\n\u00c8 necessario osservare che l'utilizzo dell'espressione \"buon senso\", per tradurre il termine inglese \"common sense\", non \u00e8 corretto. \u00c8 probabile che questo errore provenga dal doppio significato della frase \"common sense\", che per Reid \u00e8 un \"technical term\", vale a dire, una frase con un significato specifico riferito al contesto in cui viene utilizzato. Nell'accezione utilizzata da Reid, \"common sense\" non \u00e8 il \"buon senso\", ma il \"comune sentire\", il legame sociale che permette alle persone di ragionare e di capirsi.\nLa filosofia \"commonsensista\" reidiana si pone quindi in opposizione alle conclusioni scettiche della filosofia di David Hume, secondo il quale la conoscenza empirica non potr\u00e0 mai darci logicamente nulla di certo, essendo sostanzialmente basata sulle sensazioni contingenti.&lt;br&gt;\nReid infatti recupera i principi \"solidi\" presenti nel senso comune di tutte le persone, contro lo scetticismo radicale attribuito a David Hume.\nIl senso comune nel pensiero americano.\nLa filosofia di Reid eserciter\u00e0 immediatamente un grande influsso, a livello internazionale, sulle altre teorie filosofiche: la Francia \u00e8 uno dei primi paesi ad accogliere la dottrina del senso comune, e grande diffusione si avr\u00e0 pressoch\u00e9 immediatamente nei neonati Stati Uniti d'America, dove diventa la prima filosofia delle Universit\u00e0 e dei ceti colti.\nLa filosofia del senso comune contribuir\u00e0 inoltre al pragmatismo americano, e sar\u00e0 recuperata da Moore nella sua polemica nei confronti di quelle tesi filosofiche, come ad esempio quelle che negavano la realt\u00e0 del tempo, che siano contrarie a quei fatti che il senso comune riconosce come reali e veri.\nIl senso comune nel pensiero odierno.\nNelle scienze psicologiche e filosofiche moderne, riferirsi al senso comune equivale ad accettare posizioni pregiudiziali irriflesse, ossia a prendere acriticamente per vera un'opinione o un \"sapere\" che hanno solo il merito di essere diffusi.\nAd esempio, l'antropologo Clifford Geertz (1926-2006) definisce il senso comune come un \"sistema culturale\" che \u00abpu\u00f2 variare drammaticamente da un popolo a un altro\u00bb, spezzando cos\u00ec il carattere di universalit\u00e0 che alcuni connettono al concetto, mettendo cos\u00ec utilmente in crisi ogni atteggiamento etnocentrico. \nAnche la tradizione sociologica \u00e8 molto critica nei confronti del senso comune, giudicandolo al pari di una forma di conoscenza inferiore al sapere scientifico. \u00c9mile Durkheim (1858-1917) lo associa a delle \"premonizioni\", mentre Pierre Bourdieu (1930-2002) lo assimila a delle \"\u00abevidenze immediate e spesso illusorie\u00bb\".&lt;br&gt;\nEpistemologi, sociologi, antropologi e storici della scienza, infatti, distinguono dal senso comune il rigore del metodo scientifico, che non si eserciterebbe se non dopo un \"taglio radicale\" con il senso comune vigente in un tempo e in un luogo dati, cio\u00e8 con la cosiddetta rottura epistemologica.\nIn ogni caso, il senso comune \u00e8 preso in seria considerazione, soprattutto da un punto di vista critico, dalla filosofia contemporanea di tradizione \"tomistica\" dei teorici Jacques Maritain e \u00c9tienne Gilson, dalla scuola ermeneutica di Hans-Georg Gadamer e Luigi Pareyson e da quella analitica di Ludwig Wittgenstein e Donald Davidson. Inoltre, il senso comune \u00e8 al centro del sistema di \"logica aletica\" proposta da Antonio Livi, su cui questo autore ha incentrato il fondamento epistemico di ogni forma di conoscenza, basata sul metodo della \"presupposizione\" e sul \"principio di coerenza\"."}
{"id": "590314", "revid": "1543377", "url": "https://it.wikipedia.org/wiki?curid=590314", "title": "Donkey Rhubarb", "text": "Donkey Rhubarb \u00e8 un EP del musicista Richard D. James, pubblicato nel 1995 dalla Warp Records con lo pseudonimo Aphex Twin.\nIl brano \"Icct Hedral (Philip Glass Orchestration)\" \u00e8 una versione orchestrale di Philip Glass della traccia \"Icct Hedral\" dall'album \"...I Care Because You Do\".\nIl brano \"Donkey Rhubarb\" \u00e8 stato utilizzato dal 1997 al 2010 come sigla per il programma mattutino di MTV \"Pure Morning\".\nIl video del brano \"Donkey Rhubarb\" \u00e8 una parodia degli Orsetti del cuore con un'immagine del volto di James sulla faccia."}
{"id": "590317", "revid": "114978080", "url": "https://it.wikipedia.org/wiki?curid=590317", "title": "Nishapur", "text": "Nishapur (talvolta detta Neyshabur; ) \u00e8 un'importante citt\u00e0 dell'Iran, nella provincia del Razavi Khorasan, e capoluogo dell'omonimo shahrest\u0101n.\nFondata dallo Sh\u0101hansh\u0101h sasanide Shapur I, figlio di Ardash\u012br I, essa fu conquistata dagli Arabi musulmani guidati dal governatore di Bassora \u02bfAbd All\u0101h b. \u02bf\u0100mir nel 651 o 652.\nFavorita dal suo clima salubre, la citt\u00e0 divenne pi\u00f9 importante della stessa Merv sotto il profilo politico, letterario ed economico, affermandosi anche come centro tessile di grande rinomanza.\nN\u012bsh\u0101p\u016br conta oggi oltre 205.972 abitanti (ma la sua area metropolitana arriva a contarne 441.184) ed \u00e8 uno dei pi\u00f9 rilevanti centri industriali, politici e socio-culturali del Paese.\nInoltre, N\u012bsh\u0101p\u016br \u00e8 nota per aver dato i natali al muhaddith, Muslim ibn al-\u1e24ajj\u0101j (817 \u2013 870) e al matematico, astronomo e poeta persiano \u02bfUmar Khayy\u0101m."}
{"id": "590318", "revid": "125995819", "url": "https://it.wikipedia.org/wiki?curid=590318", "title": "Radio Italia", "text": "Radio Italia \u00e8 una stazione radiofonica italiana nazionale nata il 26 febbraio 1982. L'emittente trasmette esclusivamente musica italiana.\nRadio Italia detiene l'etichetta discografica \"Solomusicaitaliana\", si occupa dell'organizzazione di eventi e concerti legati alla musica italiana e ha un sito internet ufficiale. \u00c8 la quarta tra le radio nazionali pi\u00f9 seguite.\nStoria.\nRadio Italia nasce il 26 febbraio 1982 da un'idea di Mario Volanti, musicista, compositore e DJ e tutt'ora direttore dell'emittente, che inaugura la prima radio la cui programmazione \u00e8 prevalentemente composta da sola musica italiana (anche se altre radio, come Radio Supermilano, gi\u00e0 trasmettevano soltanto musica italiana prima di essa). Nonostante un budget esiguo e un'idea innovativa per l'epoca, Radio Italia incontra presto i favori del pubblico. Cinque anni dopo, nel 1987, la radio arriva a coprire il territorio nazionale e nel 1991 conquista il primato di ascolti rilevato da Audiradio diventando la radio commerciale pi\u00f9 ascoltata d'Italia.L'espansione satellitare attuata dal 1996 permette la copertura dapprima dell'intera Europa, poi del Nord America e del Sud America con seguito particolarmente rilevante in Brasile, dove vi \u00e8 la pi\u00f9 grande comunit\u00e0 italiana mondiale.Il 1996 \u00e8 anche l'anno dell'acquisizione di Radio 105 Classic, concessionaria radiofonica di carattere commerciale in ambito nazionale - appartenente allo stesso gruppo editoriale di Radio 105 e Radio Monte Carlo - inglobata da Radio Italia che nel 1999 passa da syndication (Radio Italia aveva avanzato domanda di concessione ex L. 223/1990 come radio locale, in quanto non intendeva perdere il ricco mercato pubblicitario lombardo) a network (cio\u00e8 rete interconnessa 24 ore su 24 lungo l'intera penisola).Il lavoro di promozione e sostegno della musica italiana riconosciuto dagli artisti, musicisti e discografici per i quali diventa un importante punto di riferimento, raccoglie consensi tra le comunit\u00e0 di italiani all'estero, raggiunti anche grazie allo streaming via internet.\nNel 2012, per festeggiare i suoi 30 anni di attivit\u00e0, l'emittente radiofonica organizza un concerto live, a Milano, in Piazza Duomo. Il concerto ha un tale successo da convincere ad organizzarlo ogni anno, sempre nel medesimo luogo del capoluogo lombardo e nella medesima stagione primaverile.\nStando ai dati di ascolto annuali del 2019, Radio Italia \u00e8 la quarta radio pi\u00f9 ascoltata d'Italia, alle spalle di RTL 102.5, RDS e Radio Deejay.\nSede.\nFino al 1986 gli studi di trasmissione si trovavano in un appartamento di Via San Gregorio 23, sempre a Milano.\nDal 1986 al 1997, la sede era all'interno di uno stabile sito a Milano, in Via Felice Casati 2.\nDal 1997 la sede dell'emittente si trova in Viale Europa 49 a Cologno Monzese (MI), in un'imponente struttura che ospita uffici, studi di produzione e trasmissione e un ampio auditorium utilizzato per la realizzazione di eventi radio televisivi in grado di ospitare un consistente pubblico.\nSito.\nNel 1997 nacque la prima pagina di www.radioitalia.it. Dal 12 novembre 2002 \u00e8 disponibile sul sito lo streaming sia radio che video. L'area web si consolida come punto di riferimento per interagire con ascoltatori e telespettatori. Il 29 maggio 2021, dopo tanti anni, viene rinnovato completamente, aggiungendo pi\u00f9 contenuti e colore al sito.\nPersonale.\nConduttori.\nEcco i conduttori in onda su Radio Italia:\nTelevisione.\nIl gruppo Radio Italia, oltre a Radio Italia, comprende i due canali televisivi Radio Italia TV e Radio Italia Trend TV.\nRadio Italia TV nasce il 15 aprile 2004, rivolto ad un target giovane, ed era visibile in chiaro sull'analogico terrestre in syndication, in digitale terrestre (solo durante il primo anno di trasmissioni) e via satellite (al canale 858 di Sky). Il canale \u00e8 stato chiuso nel 2009, per tornare nuovamente in onda il 4 marzo 2011, stavolta in chiaro sul digitale terrestre. Dal 1\u00ba gennaio 2013 ha arricchito il proprio palinsesto inglobando i contenuti di Video Italia.\nIn passato era presente anche Video Italia. L'emittente nacque nel settembre 1998, era fruibile solo via satellite e aveva una programmazione composta da eventi musicali, concerti organizzati nelle varie regioni d'Italia e da una rotazione di videoclip musicali. Ha cessato definitivamente le trasmissioni il 31 dicembre 2012 e i suoi contenuti sono stati assorbiti da Radio Italia TV.\nProgrammi.\nCasa Radio Italia.\nDurante alcuni avvenimenti culturali importanti, Radio Italia trasferisce lo staff in Casa Radio Italia, una struttura dove il marchio Radio Italia presenta i vari programmi della giornata.\nQuesto trasferimento avviene ad esempio durante avvenimenti come il Festival di Sanremo, oppure un Mondiale di calcio, un Europeo di calcio, o un'Olimpiade.\nDisco Italia.\nOgni settimana viene lanciato un singolo di nuova uscita per promuovere il lavoro degli artisti italiani. I singoli vengono prima messi in rotazione musicale per una o due settimane, poi proposti come Disco Italia.\nRadio Italia Live - Il Concerto.\nRadio Italia Live \u00e8 un programma televisivo in onda tutti i venerd\u00ec sul canale 70 del digitale terrestre (Radio Italia TV), dove i conduttori incontrano i pi\u00f9 grandi artisti della musica italiana facendoli suonare dal vivo. Nel 2004 ci fu un concerto live presso il parco della villa Sottocasa a Vimercate, successivamente dal 2012, ogni anno, Radio Italia organizza un grande concerto a Milano, in Piazza Duomo, denominato Radio Italia Live - Il Concerto, durante il quale si esibiscono alcuni dei pi\u00f9 grandi artisti del panorama italiano. Nel 2017 Radio Italia Live - Il Concerto ha fatto tappa, oltre che a Milano, anche a Palermo presso il Foro Italico. Il concerto viene sempre trasmesso in diretta contemporanea su Radio Italia e Radio Italia TV e viene trasmesso in tv alcuni giorni dopo la data dell'evento. Le tappe del 2019 di Radio Italia Live - Il Concerto sono Milano, Palermo e (per la prima volta) Malta. Per la prima volta, in seguito alla pandemia legata al Covid-19, nel 2020 e nel 2021 l'ormai tradizionale concerto non viene svolto.\nRadio Italia Anni 60.\nNegli anni Novanta, sulla struttura di Via Radio di Melzo (che gi\u00e0 veicolava i programmi di Kiss Kiss Italia, syndication del gruppo napoletano Kiss Kiss), nasce Radio Italia Anni 60, seconda rete del gruppo Radio Italia che trasmette in syndication sulla maggior parte del territorio nazionale e in tecnica digitale sul satellite Eutelsat Hot Bird 13\u00b0 est coprendo l'intera Europa e il nord Africa. Il palinsesto \u00e8 composto principalmente dalla musica italiana degli anni sessanta, settanta, ottanta e novanta, ma anche dai maggiori successi internazionali di quegli anni e da alcune canzoni italiane del momento, con spazi quotidiani per le richieste musicali degli ascoltatori. I notiziari sono gestiti dalle redazioni locali. Il motto dell'emittente \u00e8: \"le canzoni che si fanno ricordare\". I dati Audiradio del primo semestre 2009 hanno registrato 247.000 ascoltatori nell'arco della settimana."}
{"id": "590319", "revid": "287204", "url": "https://it.wikipedia.org/wiki?curid=590319", "title": "Campionato italiano di hockey su ghiaccio 1952-1953", "text": "Il Campionato italiano di hockey su ghiaccio 1952-53 fu la 20\u00aa edizione del campionato nazionale.\nSerie A.\nLa formula ricalca quella dell'anno precedente, con Milano Inter, Campione d'Italia in carica, e Diavoli Rossoneri gi\u00e0 qualificati al Girone Finale da disputarsi a Bolzano.\nCortina e Asiago si presentano ai nastri di partenza con nuovi allenatori-giocatori. Canadese quello degli ampezzani, Harry Boyd, studente universitario a Cambridge; austriaco per gli asiaghesi, Willy Seidler, con un contratto di quaranta giorni.\nGironi di qualificazione.\nGirone A.\nNel Girone A Cortina ed Ortisei terminano a pari merito con 6 punti, ma la differenza reti qualifica gli scoiattoli; Bolzano in fondo alla classifica a zero punti e 4 sconfitte.\nGirone Finale.\nIl 30 gennaio, giorno in cui \u00e8 in programma la prima giornata del Girone Finale, giunge la notizia della morte del Conte Alberto Bonacossa dovuta ad un collasso cardiaco. Grande uomo di sport, sia come atleta che come dirigente, Alberto Bonacossa fond\u00f2 l'Hockey Club Milano e fu il primo Presidente della Federazione Italiana Hockey su Ghiaccio.\nIn serata i Diavoli Rossoneri battono l'Auronzo per 4-2, mentre il Milano Inter supera 3-0 il Cortina. La seconda giornata \u00e8 caratterizzata dalle polemiche: in Milano Inter-Auronzo, terminata 7-2, i cadorini minacciano il ritiro dopo appena dieci minuti di gioco per un gol annullato; in Diavoli Rossoneri-Cortina, a tre minuti dal termine, gli ampezzani si ritirano per un gol non convalidato che avrebbe valso il momentaneo pareggio. La gara termina cos\u00ec 3-2, ma la Federazione assegna il 5-0 a tavolino ai meneghini. Nell'ultima giornata il derby veneto, per la conquista del terzo posto, \u00e8 appannaggio del Cortina che vince 3-1, mentre nella gara decisiva per la conquista del titolo di Campione d'Italia i Diavoli Rossoneri battono sorprendentemente il Milano Inter 4-3, dopo essere stati in svantaggio per 3-1.\n L'Hockey Club Diavoli Rossoneri Milano vince il suo quarto scudetto, a diciassette anni di distanza dall'ultimo.\nFormazione Campione d'Italia: Ambrogio Abasci\u00e0 - Mario Bedogni - John Bremner - Giancarlo Bucchetti - Joe De Felice - Emilio Delfino - Aldo Federici - Antonio Fresia - Pete Roy - Ronald Sartor."}
{"id": "590322", "revid": "547034", "url": "https://it.wikipedia.org/wiki?curid=590322", "title": "Sindaci di Carignano", "text": "Elenco dei sindaci di Carignano.\nDal 1235 al 1763.\nA partire dal 1623 i sindaci durano in carica per un semestre\nGli \"Ordinati\" del periodo compreso tra la seconda parte del 1649 e il 1661 risultano essere dispersi. La lacuna potr\u00e0 essere colmata per mezzo delle deliberazioni del Consiglio Comunale soggette ad obbligo di insinuazione, e, in quanto tali conservate presso il Fondo \"Insinuazione di Carignano\", presso l'Archivio di Stato di Torino, Sezioni Riunite. La sequenza degli \"Ordinati\" ricomincia - e prosegue ininterrotta - a partire dal 1662, anno dal quale si constata che la durata del mandato \u00e8 nuovamente annuale.\nNel 1690 l'ultima riunione consiliare risale al 25 giugno; nel 1691 non vi fu alcuna riunione (era in corso l'ennesima aggressione francese, con insediamenti nemici nei pressi di Carignano; nel 1692 l'attivit\u00e0 del Consiglio si limit\u00f2 ad una sola riunione nella quale risultano ancora in carica i sindaci del 1690\nA partire dal 1734 nuove disposizioni ripristinano la durata semestrale del mandato; a partire da quest'anno ricoprir\u00e0 la carica un solo sindaco, in ottemperanza alle disposizioni emanate da Carlo Emanuele III, con Editto datato 29 aprile 1733"}
{"id": "590324", "revid": "5016", "url": "https://it.wikipedia.org/wiki?curid=590324", "title": "Che guai in casa Lambert!", "text": ""}
{"id": "590325", "revid": "339392", "url": "https://it.wikipedia.org/wiki?curid=590325", "title": "Orto Botanico di Bergamo", "text": ""}
{"id": "590331", "revid": "729019", "url": "https://it.wikipedia.org/wiki?curid=590331", "title": "Giro del Belgio 1956", "text": "Il Giro del Belgio 1956, quarantesima edizione della corsa, si svolse in quattro tappe tra il 10 e il 13 maggio 1956, per un percorso totale di 982 km e fu vinto dal belga Andr\u00e9 Vlaeyen."}
{"id": "590332", "revid": "70217", "url": "https://it.wikipedia.org/wiki?curid=590332", "title": "Radio Internazionale di Serbia", "text": "La Radio Internazionale di Serbia () \u00e8 stata un servizio radiofonico per l'estero della Repubblica di Serbia.\nLa stazione fu fondata l'8 marzo 1936.\nLa Radio Internazionale di Serbia era l'unica stazione radio serba che preparava programmi appositamente per l'estero. Nella stagione radiofonica internazionale A\u20132015 le trasmissioni si effettuavano in tredici lingue: italiano, inglese, francese, tedesco, russo, spagnolo, arabo, albanese, greco, bulgaro, ungherese, cinese e serbo.\nSempre nella stagione A\u20132015, il programma in italiano andava in onda dalle 19,30 alle 20,00 italiana sulla frequenza di 6100\u00a0kHz e rimaneva disponibile on demand per 24 ore (fino alla nuova edizione) sul sito Internet dell'emittente.\nLa chiusura.\nLa decisione di chiudere la stazione fu presa nell'estate del 2015 dal Governo serbo, unico finanziatore, per ragioni economiche. Furono proposte varie soluzioni al termine delle trasmissioni, fra cui l'unione della stazione con la Radio-Televizija Srbije e l'ammissione come parte del Ministero degli esteri. Tuttavia, solo la prima possibilit\u00e0 fu vagliata e poi scartata.\nNella redazione arrivavano alcune migliaia di lettere all'anno, da tutte le parti del mondo. Nel 2015, per la realizzazione dei programmi erano impegnati novantasei dipendenti."}
{"id": "590337", "revid": "339392", "url": "https://it.wikipedia.org/wiki?curid=590337", "title": "WWE Tag Team Champions", "text": ""}
{"id": "590338", "revid": "76963", "url": "https://it.wikipedia.org/wiki?curid=590338", "title": "Mateusz Zwierzchowski", "text": "Nel 1735 ottenne il posto di organista della cattedrale di Gniezno, succedendo al padre Andrzej, e verso il 1750 fu nominato maestro di cappella. Contribu\u00ec allo sviluppo e al miglioramento dell'orchestra della cattedrale, occupandosi della selezione dei musicisti, degli strumenti musicali da usare e delle musiche da eseguire (durante la sua attivit\u00e0 di direttore acquist\u00f2 oltre 150 composizioni). Per\u00f2 non fu cos\u00ec abile con la gestione dell'organo della chiesa, il quale richiese spesso revisioni esterne. Dopo il 1760 non si hanno pi\u00f9 notizie circa la sua attivit\u00e0 musicale.\nOggigiorno sopravvivono pochi lavori di Zwierzchowski, quasi tutte composizioni sacre. Il suo lavoro pi\u00f9 noto \u00e8 sicuramente il \"Requiem\" composto nel 1760."}
{"id": "590339", "revid": "767487", "url": "https://it.wikipedia.org/wiki?curid=590339", "title": "Radio Budapest", "text": "Radio Budapest \u00e8 stata, dal 1934 al 30 giugno 2007, il servizio per l'estero della radio ungherese.\nLo scopo dei programmi era quello di dare un'immagine obiettiva dell'Ungheria, degli avvenimenti di politica interna ed estera, di cultura, di economia, di scienza e di sport e, naturalmente, dei rapporti bilaterali tra l'Ungheria e i Paesi nelle cui lingue sono effettuate le trasmissioni, in tutti i settori.\nLa programmazione si proponeva, inoltre, di fornire indicazioni utili a quanti volessero visitare il Paese.\nLe trasmissioni rivolgevano particolare attenzione ai rapporti con l'Unione europea.\nNel periodo immediatamente precedente alla chiusura, le redazioni in lingue straniere lavoravano in sei lingue: francese, inglese, italiano, russo, spagnolo, tedesco.\nDopo la chiusura di Radio Budapest \u00e8 nata Duna World Radio, i cui programmi, solamente in lingua ungherese si rivolgono soprattutto ai cittadini all'estero e alle numerose comunit\u00e0 ungheresi dell'area dei Carpazi.\nProgramma in lingua italiana.\nFino al 28 febbraio 2007 la Radio Pubblica Ungherese ha trasmesso un programma in lingua italiana che andava in onda tutti i giorni in Italia su onde corte, via internet e via satellite.\nIl programma durava 28 minuti. Le rubriche erano le seguenti: notiziario e rassegna stampa sugli avvenimenti ungheresi, cucina ungherese, corrispondenza con gli ascoltatori italiani. Orari e frequenze delle trasmissioni: 18.30 su 3975\u00a0kHz e 6025\u00a0kHz. Replica delle 22.30 su 6025\u00a0kHz.\nComunit\u00e0 Radiotelevisiva Italofona.\nL'atteggiamento del governo italiano nei confronti delle trasmissioni estere in lingua italiana ha avuto una netta inversione di tendenza. Da una posizione iniziale di diffidenza si \u00e8 passati ad una valorizzazione non solo delle trasmissioni per gli italiani all'estero, ma anche di attenzione a quelle, come quella di Radio Budapest che \u00e8 essenzialmente un messaggio della cultura e della civilt\u00e0 ungherese agli italofoni.\nIl sito del Governo Italiano ha, pertanto, accolto Radio Budapest nella pagina dedicata alla Comunit\u00e0 Radiotelevisiva Italofona facilitando pertanto chi vuole utilizzare internet, anzich\u00e9 le Onde Corte per sentire le trasmissioni estere in lingua italiana.\nAnche il mondo universitario si \u00e8 mosso a favore delle Radio pubbliche che trasmettono programmi in lingua Italiana. L'Universit\u00e0 di Pisa ha organizzato un convegno in cui l'apporto della Radio ungherese \u00e8 stato importante.\nLa Radio e le relazioni culturali Italia-Ungheria.\nLa Radio Pubblica Ungherese in lingua italiana ha sempre avuto un grande ruolo di tramite culturale e di focalizzatore delle iniziative culturali che per tradizione sono pi\u00f9 di una conoscenza della cultura italiana in Ungheria che in senso inverso.\nTra le iniziative pi\u00f9 apprezzate vi \u00e8 una trasmissione dedicata a Pier Paolo Pasolini, svolta in collaborazione con \"l'Istituto Italiano di Cultura di Budapest\".\nIl 20 novembre 2006 La Radio Ungherese, sempre in collaborazione con l'istituto Italiano di Cultura ha organizzato un concerto in occasione dei 50 anni della Rivoluzione ungherese (1956)."}
{"id": "590341", "revid": "11771", "url": "https://it.wikipedia.org/wiki?curid=590341", "title": "W3/25", "text": ""}
{"id": "590342", "revid": "11771", "url": "https://it.wikipedia.org/wiki?curid=590342", "title": "Tp67", "text": ""}
{"id": "590343", "revid": "486946", "url": "https://it.wikipedia.org/wiki?curid=590343", "title": "Guerra civile di Cesare", "text": ""}
{"id": "590346", "revid": "148107", "url": "https://it.wikipedia.org/wiki?curid=590346", "title": "Diottro", "text": "Il diottro \u00e8 il pi\u00f9 semplice sistema ottico. \u00c8 costituito da una superficie di contatto che separa due mezzi ottici diversamente rifrangenti, trasparenti e con diverso indice di rifrazione; se la superficie di separazione tra i due mezzi \u00e8 una porzione di sfera, il diottro si dice \"sferico\".\nIn \"approssimazione parassiale\", quindi per angoli di incidenza piccoli, si pu\u00f2 ricavare che la \"legge dei punti coniugati di un diottro\" \u00e8\ndove formula_2 indica il raggio di curvatura della superficie. Infatti, facendo riferimento alla figura a lato (il fatto che il diottro sia convesso o concavo non cambia il risultato), dove formula_3, \u00e8 possibile scrivere le seguenti relazioni geometriche: formula_4 e formula_5. Inoltre, siccome per ipotesi iniziale formula_6, la legge di Snell pu\u00f2 essere riscritta come formula_7, che unita a quelle precedentemente ricavate fornisce formula_8. Infine, poich\u00e9 l'approssimazione parassiale coinvolge anche gli angoli formula_9, formula_10 e formula_11, si ottiene la legge scritta sopra.\nDato un sistema ottico, la conoscenza di pochi punti, detti \"punti principali\", permette di costruire l'immagine di un qualsiasi oggetto. Per il diottro i punti principali sono il \"centro formula_12 di curvatura\" della superficie ed i \"fuochi\" del diottro:\n\u00c8 da osservare che le distanze focali formula_23 e formula_17 di un diottro hanno sempre lo stesso segno, uguale od opposto a quello del raggio di curvatura a seconda del segno di formula_25. Moltiplicando ambo i membri delle legge dei punti coniugati per formula_26, essa pu\u00f2 essere riscritta in modo che compaiano le distanze focali:\nAltre formule utili che legano le grandezze in gioco sono formula_28 ed formula_29.\nTramite considerazioni geometriche simili a quelle fatte in precedenza si ricava l\"'ingrandimento lineare trasversale\" del diottro:\nIl termine formula_31 al secondo membro dell'uguaglianza iniziale \u00e8 anche detto \"potere convergente\" del diottro: se \u00e8 positivo il diottro \u00e8 detto convergente, mentre se \u00e8 negativo il diottro \u00e8 detto divergente."}
{"id": "590347", "revid": "709565", "url": "https://it.wikipedia.org/wiki?curid=590347", "title": "Radio Romania Internazionale", "text": "Radio Romania Internazionale \u00e8 il servizio per l'estero della \"Societatea Romana de Radiodifuziune\", radiotelevisione pubblica rumena.\nStoria.\nI primi programmi mandati in onda da Radio Bucarest risalgono agli anni \u201930 del secolo passato, precisamente il 6 luglio del 1939, prima dell'inizio della seconda guerra mondiale.\nSituazione attuale.\nRadio Romania Internazionale trasmette in tredici lingue, cio\u00e8:\nLe trasmissioni in onde corte sono effettuate da tre stazioni, tutte in Romania: \u021aig\u0103ne\u0219ti, S\u0103ftica e Filipe\u0219ti - Galbeni (frazione di Filipesti),\nRedazione italiana.\nLa redazione italiana di Radio Romania Internazionale vanta una lunga e ricca esperienza tra le varie sezioni che trasmettono programmi in lingue straniere da Bucarest. I primi programmi mandati in onda da Radio Bucarest risalgono agli anni '30. La redazione in lingua italiana di Radio Romania Internazionale, fondata nel 1952, trasmette tre programmi quotidiani di 26 minuti ognuno, in onde corte. I suoi programmi sono volti a presentare agli ascoltatori italiani le realt\u00e0 politiche, economiche, sociali e culturali romene, nonch\u00e9 lo stadio attuale e le prospettive dei rapporti romeno-italiani.\nIn ogni trasmissione, sette giorni su sette, il suo Quotidiano Parlato, tutto sugli avvenimenti della giornata e qualcosa in pi\u00f9: notizie dalla Romania e dal mondo, attualit\u00e0 e vari inserti. Un Quotidiano che si rinnova ogni giorno, al quale segue il Panoramico, con un contenuto altrettanto ricco: storia, societ\u00e0, affari, cultura, musica, giovent\u00f9."}
{"id": "590348", "revid": "709565", "url": "https://it.wikipedia.org/wiki?curid=590348", "title": "Un duro addio", "text": "Un duro addio (\"The Hard Goodbye\"), tradotto anche come Un triste addio o Il duro addio, \u00e8 la prima storia del fumetto \"Sin City\" di Frank Miller, pubblicata originariamente sulla testata statunitense \"Dark Horse Presents\" tra il 1991 e il 1992. Il titolo venne utilizzato a partire dalla raccolta in volume dei singoli albi: originariamente la storia aveva il titolo Sin City, e cos\u00ec fu anche per le prime edizioni italiane. Sebbene cronologicamente parte degli eventi narrati in \"Quel bastardo giallo\" precedano quanto narrato in questa saga, \"Un duro addio\" \u00e8 stato il primo arco narrativo in ordine di realizzazione.\nTrama.\nMarv dopo essere stato a letto con l'unica donna della sua vita che l'abbia desiderato (in realt\u00e0 una prostituta), scopre che questa \u00e8 stata misteriosamente uccisa e che sta per essere incastrato come suo assassino dalla polizia.\nInnamoratosi di Goldie decide cos\u00ec di vendicare in ogni modo la sua morte, promettendole che sar\u00e0 qualcosa di orribile e doloroso. Fa tappa a casa di Lucille, il suo assistente sociale, che senza successo cerca di dissuaderlo dal vendicarsi. Marv per\u00f2 non le d\u00e0 retta e inizia a cercare la verit\u00e0, torturando ed uccidendo chiunque riesca a dargli le informazioni che lui desidera.\nScopre che dietro tutto ci\u00f2 c'\u00e8 la famiglia Roark (la pi\u00f9 influente famiglia di Sin City, contro cui nessuno pu\u00f2 opporsi), e riesce a risalire all'omicida. Questo \u00e8 Kevin, cannibale spietato che assieme al suo lupo mangia le vittime, tranne la testa che viene conservata come trofeo. Giunto nel luogo dove risiede Kevin non riesce a fronteggiarlo e viene intrappolato. Risvegliatosi rinchiuso nella cella dove figurano le teste delle altre prostitute uccise si trova in compagnia di Lucille, anche lei intrappolata e mutilata di una mano.\nPreso dalla rabbia pi\u00f9 sfrenata Marv riesce a uscire dalla cella, ma in uno scontro con la polizia Lucille perde la vita. Prima di morire per\u00f2 uno dei poliziotti lo informa che tra quelli che lo vogliono morto c'\u00e8 il Cardinale Roark. \nConsapevole di non avere possibilit\u00e0 di uscita e di essere morto in qualunque modo si potesse vedere, Marv decide di andare fino in fondo con la sua vendetta, per amore di Goldie. \nInizia cos\u00ec a pianificare il metodo migliore per uccidere Kevin.\nSi dirige prima nella Citt\u00e0 Vecchia (controllata solo da prostitute) dove trova la sorella gemella di Goldie, Wendy, che, dopo una certa titubanza iniziale, decide di aiutarlo. Assieme a Wendy si dirige verso il covo di Kevin. Qui il ragazzo cannibale da prova di grandi abilit\u00e0 riuscendo a tenere testa a Marv, ma alla fine riesce ad immobilizzarlo per poi tranciargli gambe e braccia, lasciando il suo corpo in pasto al suo lupo.\nAlla fine rimane solo la testa che viene portata da Marv al Cardinale Roark. Al cospetto del Cardinale viene a sapere che Kevin non si cibava soltanto dei corpi ma anche delle anime e che lui stesso ha provato una volta a fare altrettanto.\nLe vittime erano inoltre solo prostitute, obiettivi che avrebbero permesso che nessuno si preoccupasse della loro morte, visto che erano totalmente emarginate dalla societ\u00e0. Il cardinale confessa che l'aveva lasciato in vita accanto a Goldie per farlo incastrare dalla polizia e cos\u00ec salvare Kevin. A quel punto dopo averlo torturato Marv uccide il Cardinale.\nNon fa tempo ad uscire dalla stanza che \u00e8 catturato dalla polizia che gli spara ferendolo. L'influenza del Senatore Roark, fratello del cardinale si fa sentire. Marv viene cos\u00ec incriminato per l'omicidio del Cardinale Roark, di Kevin, di Lucille e anche di Goldie, oltre che di tutte le donne mangiate da Kevin e dal cardinale.\n\u00c8 cos\u00ec destinato a morire sulla sedia elettrica. Ormai senza nessuna speranza di salvezza. In prigione per\u00f2 avviene l'unica cosa che riesce a sollevare il morale di Marv, ovvero la visita inaspettata della sorella di Goldie che lo ringrazia per aver vendicata quest'ultima. Adesso \u00e8 pronto a morire.\nAltri media.\n\"Un duro addio\" \u00e8 una delle storie di \"Sin City\" riprese nel film omonimo del 2005 diretto da Robert Rodriguez, con Mickey Rourke nel ruolo di Marv e Elijah Wood in quello di Kevin."}
{"id": "590353", "revid": "38120", "url": "https://it.wikipedia.org/wiki?curid=590353", "title": "Salve, oh Patria!", "text": ""}
{"id": "590354", "revid": "486946", "url": "https://it.wikipedia.org/wiki?curid=590354", "title": "Guerra civile romana del 49 a.C.", "text": ""}
{"id": "590356", "revid": "640277", "url": "https://it.wikipedia.org/wiki?curid=590356", "title": "Mars Pathfinder", "text": "Mars Pathfinder \u00e8 stata una missione scientifica della NASA per l'esplorazione di Marte, la prima ad aver trasportato un \"rover\", \"Sojourner\", sul pianeta. La sonda fu lanciata il 4 dicembre 1996 per mezzo di un razzo Delta II (un mese dopo l'invio della sonda \"Mars Global Surveyor\") e, dopo un viaggio di 7 mesi, si pos\u00f2 nella Ares Vallis, in una regione chiamata Chryse Planitia, il 4 luglio 1997 (16:56:55 UTC, MSD 43905 4:41 AMT, 26 Taurus 206 Dariano). Il \"lander\" oper\u00f2 come una stazione meteorologica, mentre il \"rover\" analizz\u00f2 il suolo e le rocce del sito di atterraggio ed effettu\u00f2 diversi esperimenti sulla superficie.\nLa missione era il secondo progetto del Programma Discovery della NASA, che promuoveva l'uso di veicoli a basso costo e con lanci frequenti con il motto \"cheaper, faster and better\" (pi\u00f9 economici, pi\u00f9 veloci e migliori) promosso dall'amministratore di allora Daniel Goldin. La missione fu diretta dal Jet Propulsion Laboratory (JPL), una divisione del \"California Institute of Technology\", che \u00e8 anche l'organismo responsabile del programma di esplorazione di Marte. Responsabile del progetto fu Anthony Spear, del JPL.\nLa missione fu la prima di una serie a raggiungere la superficie di Marte dai tempi del Programma Viking, nel 1976, e fu anche la prima missione che invi\u00f2 un \"rover\" su un pianeta. L'Unione Sovietica aveva inviato con successo dei \"rover\" sulla Luna negli anni settanta, ma i tentativi di inviarne due su Marte si erano conclusi con dei fallimenti.\nOltre al raggiungimento di obiettivi scientifici, la missione Mars Pathfinder costitu\u00ec una dimostrazione della fattibilit\u00e0 di alcune importanti soluzioni tecnologiche ideate per l'esplorazione di Marte: in particolare, l'innovativo sistema di atterraggio tramite airbag ed il sistema di navigazione automatico del \"rover\" che saranno impiegati anche nelle successive missioni dei Mars Exploration Rover. La missione fu anche notevole sotto il profilo economico, avendo ottenuto risultati notevoli a fronte di una spesa limitata rispetto ad altre missioni spaziali marziane senza equipaggio. Questo aspetto \u00e8 molto importante, considerando l'alto tasso di fallimenti (circa due terzi) delle sonde inviate sul pianeta rosso. La missione era stata concepita come la capofila del Programma Mars Environmental Survey (MESUR) della NASA, che prevedeva l'invio di 16 missioni superficiali automatiche in preparazione dell'esplorazione umana del pianeta rosso.\nMissione.\nIl sistema di comunicazione del \"lander\" era in collegamento radio con quello del \"rover\", in modo che esso potesse operare liberamente. Anche se comandato da remoto, possedeva un sistema di controllo autonomo tramite delle telecamere che gli permetteva di viaggiare ed evitare piccoli ostacoli senza l'intervento di un operatore.\nLa libert\u00e0 di movimento del robot permise al team di esplorazione di analizzare molte rocce e campioni del suolo marziano: dall'atterraggio avvenuto il 4 luglio 1997 alla data dell'ultima trasmissione il 27 settembre 1997, Pathfinder invi\u00f2 16500 immagini dal \"lander\" e 550 immagini dal \"rover\", oltre a 15 analisi di rocce e suolo, e dettagliati dati sui venti e altri fenomeni atmosferici. Questi dati suggerirono agli scienziati che in qualche momento del passato il pianeta potrebbe essere stato caldo e umido, e potrebbe aver posseduto acqua allo stato liquido e un'atmosfera pi\u00f9 densa.\nIl \"lander\" ed il \"rover\" operarono pi\u00f9 a lungo e meglio delle aspettative, ma infine il contatto con il \"lander\" venne perso nell'83\u00b0 Sol. La causa non pu\u00f2 essere accertata con esattezza, ma si ipotizza un guasto alla batteria. Dopo il 92\u00b0 Sol, le procedure di recupero automatiche avrebbero dovuto comandare il ritorno del \"rover\" al \"lander\". La perdita di comunicazioni tuttavia implica che la esatta posizione finale del \"rover\" e il suo stato \u00e8 attualmente sconosciuto. Gli sforzi della NASA per ricontattare Pathfinder cessarono il 10 marzo 1998.\nObiettivi.\nObiettivi scientifici.\nGli obiettivi scientifici comprendevano ricerche e investigazioni su:\nEquipaggiamento.\nLe rilevazioni di \"Mars Pathfinder\" sul suolo marziano vennero effettuate attraverso tre strumenti scientifici. Il \"lander\" conteneva una telecamera stereoscopica con filtri spaziali detta \"Imager\" (IMP) e lo strumento per la struttura atmosferica e meteorologica (ASI /MET) che funzionava come una stazione meteorologica, raccogliendo dati sulla pressione, temperatura e vento. Il \"rover\" aveva uno spettrometro (APXS) che era usato per analizzare le composizioni del suolo e delle rocce. Esso possedeva anche due telecamere in bianco e nero e una a colori. Questi strumenti hanno permesso di effettuare ricerche sulla geochimica e storia evolutiva delle rocce e della superficie, sulle propriet\u00e0 meccaniche e magnetiche del terreno, oltre alle caratteristiche della polvere, dell'atmosfera e le dinamiche rotazionali e orbitali del pianeta.\nFasi della missione: ingresso, discesa e atterraggio.\nDurante la fase dell'ingresso dell'atmosfera vennero usati uno scudo per la protezione termica e un grande paracadute. La sonda utilizzava un altimetro radar per stabilire la distanza dalla superficie; la discesa veniva rallentata attraverso retrorazzi e infine l'impatto con il suolo veniva ammortizzato tramite l'apertura (8 secondi prima del contatto con il terreno) di 24 airbag. La velocit\u00e0 di atterraggio fu di 10,6 metri al secondo. L'intera operazione venne completata in 4 minuti.\nUna volta sulla superficie, gli airbag si sgonfiarono e vennero estesi i petali contenenti i pannelli solari. Il \"lander\" atterr\u00f2 nella notte alle ore 2:56:55 locali (16:56:55 UTC), quindi si dovette attendere l'alba per ricevere i primi segnali sulla terra. Il sito di atterraggio ha coordinate latitudine 19.30\u00b0 nord e longitudine 33.52\u00b0 ovest nell'Area Vallis, 19 Chilometri a sudovest rispetto al sito pianificato. Durante il primo Sol, il \"lander\" effettu\u00f2 fotografie e alcune misurazioni meteorologiche. Questi dati fecero capire agli ingegneri che un airbag non si era completamente sgonfiato e costituiva un potenziale problema per l'attraversamento della rampa di discesa da parte del \"Sojourner\". Il problema fu risolto facendo sollevare e abbassare ripetutamente un petalo in modo da appiattire l'airbag.\nSito di atterraggio.\nIl sito di atterraggio \u00e8 un'antica pianura fluviale nell'emisfero nord di Marte chiamata \"Ares Vallis\", una delle parti pi\u00f9 rocciose del pianeta. Venne scelto dagli scienziati perch\u00e9 \u00e8 un luogo sufficientemente sicuro dove far atterrare la sonda e contiene una grande variet\u00e0 di rocce depositate da una ipotetica inondazione. Dopo l'atterraggio il sito venne chiamato \"Carl Sagan Memorial Station\" in onore all'astronomo, leader nel campo delle missioni spaziali senza equipaggio.\nUscita del \"Sojourner\".\nDurante il secondo Sol il Sojourner usc\u00ec dal \"lander\". Durante il sol successivo il \"rover\" si avvicin\u00f2 ad alcune rocce soprannominate dagli scienziati \"Barnacle Bill\", \"Yogi Rock\" e \"Scooby Doo\", in riferimento ai famosi cartoni animati. Il \"rover\" effettu\u00f2 delle misurazioni degli elementi trovati nelle rocce e nel suolo, mentre il \"lander\" scattava immagini del \"Sojourner\" e del terreno circostante, oltre ad effettuare rilevazioni sul clima.\nIl \"Sojourner\" era un veicolo a sei ruote lungo 65\u00a0cm, largo 48\u00a0cm e alto 30\u00a0cm. Il peso era di 10.6\u00a0kg circa, poteva muoversi a circa 500 metri dal \"lander\" e la massima velocit\u00e0 era di 1\u00a0cm al secondo. Durante gli 83 Sol dell'operazione, scatt\u00f2 e invi\u00f2 550 immagini a terra e analizz\u00f2 le propriet\u00e0 chimiche in 16 diversi luoghi vicino al \"lander\".\nAnalisi delle rocce.\nLa prima analisi di una roccia venne effettuata durante il terzo sol su quella denominata \"Barnacle Bill\". La composizione venne determinata attraverso lo spettrometro, che impieg\u00f2 10 ore per una completa scansione. Vennero trovati tutti gli elementi tranne l'idrogeno.\nL'APXS funziona irradiando le rocce e i campioni di terreno con particelle alfa (elio), che consistono di due protoni e due neutroni. I risultati indicarono che la roccia \"Barnacle Bill\" era molto simile alla andesite terrestre, e confermarono l'ipotesi di una passata attivit\u00e0 vulcanica.\nLe analisi della roccia \"Yogi\" attraverso lo spettrometro indicarono che era una roccia basaltica, pi\u00f9 primitiva rispetto alla precedente. La forma della roccia sugger\u00ec che probabilmente era stata depositata l\u00ec da una inondazione.\nUn'altra roccia, chiamata \"Moe\", presentava segni riconducibili all'erosione dal vento. La maggior parte delle rocce analizzate mostrava un alto contenuto di silicio. In una regione soprannominata \"Rock Garden\" il \"rover\" incontr\u00f2 delle dune a forma di luna crescente, simili alle dune sulla terra.\nD'altra parte, il \"lander\" invi\u00f2 pi\u00f9 di 16500 immagini e 8,5 milioni di misurazioni della pressione atmosferica, della temperatura e velocit\u00e0 dei venti.\nIl filmato del \"rover\" \"Sojourner\" che si avvicina alla roccia \"Yogi\", compresa la foto in questa sezione, venne usata nella sigla iniziale della serie televisiva \"\" rendendola il primo programma televisivo di fantascienza contenente immagini riprese su un altro pianeta.\nFine della missione.\nNonostante la durata della missione prevista fosse da un minimo di una settimana ad un massimo di un mese, essa si prolung\u00f2 fino a circa 3 mesi. L'ultimo contatto con \"Pathfinder\" avvenne alle 10:23 UTC il 27 settembre 1997. Anche se i responsabili di missione tentarono di ripristinare il contatto durante i cinque mesi successivi, la missione venne ufficialmente terminata il 10 marzo 1998."}
{"id": "590357", "revid": "123452611", "url": "https://it.wikipedia.org/wiki?curid=590357", "title": "Come fu vietato a Bertrand Russell l'insegnamento al &quot;City College&quot; di New York", "text": "Come fu vietato a Bertrand Russell l'insegnamento al \"City College\" di New York (\"How Bertrand Russell was prevented from Teaching at the College of The City of New York\") \u00e8 il titolo di un saggio del filosofo Paul Edwards che, in qualit\u00e0 di curatore del libro \"Perch\u00e9 non sono cristiano\" di Bertrand Russell, lo aggiunse ai saggi presenti nel libro. Vi si riassume l'inchiesta di Edwards sulla vicenda che aveva visto il filosofo, secondo lo stesso Edwards, \u00ab\"vittima di un malevolo attacco\"\u00bb."}
{"id": "590359", "revid": "155634", "url": "https://it.wikipedia.org/wiki?curid=590359", "title": "Radio Cina Internazionale", "text": "Radio Cina Internazionale (Cinese: \u4e2d\u56fd\u56fd\u9645\u5e7f\u64ad\u7535\u53f0, Pinyin: Zh\u014dng Gu\u00f3 Gu\u00f3 J\u00ec Gu\u01ceng B\u014d Di\u00e0n T\u00e1i) \u00e8 il servizio radiofonico internazionale in 65 lingue della Repubblica popolare cinese.\nLe trasmissioni in lingua italiana di Radio Cina Internazionale hanno avuto inizio il 30 aprile 1960 con il nome di \"Radio Pechino\".\nProgrammi.\nIl palinsesto quotidiano in lingua italiana vede trasmissioni articolate in:"}
{"id": "590360", "revid": "22475", "url": "https://it.wikipedia.org/wiki?curid=590360", "title": "Alex Kidd", "text": " \u00e8 un personaggio immaginario, protagonista di alcuni videogiochi per Sega Master System e Sega Mega Drive prodotti da SEGA. \u00c8 considerato la mascotte non ufficiale della compagnia giapponese prima dell'avvento di Sonic the Hedgehog.\nAlex Kidd \u00e8 rappresentato come un ragazzo quattordicenne con grandi orecchie, lunghe basette e una salopette di colore rosso. Ispirato a Sun Wukong, il personaggio ricorda vagamente una scimmietta.\nIl primo videogioco che lo vede come personaggio giocante \u00e8 \"Alex Kidd in Miracle World\", pubblicato nel 1986 per Sega Master System, il cui gameplay \u00e8 basato sulla morra cinese. Originariamente distribuito come cartuccia, il videogioco fu incluso nelle console Sega distribuite nel mercato europeo e statunitense. Del gioco \u00e8 stato realizzato un remake, \"Alex Kidd in Miracle World DX\", pubblicato per numerose piattaforme.\nLa serie \"Alex Kidd\" presenta trame diverse e modalit\u00e0 di gioco che variano da titolo a titolo. Le opere che lo vedono protagonista sono:\nAltri titoli dove Alex \u00e8 un personaggio giocabile:\nIl videogioco \"Alex Kidd in Shinobi World\" presenta elementi dall'omonima serie \"Shinobi\", altra serie di successo della Sega. In seguito alla pubblicazione di \"Sonic the Hedgehog\" nel 1991, con protagonista Sonic, non vennero pi\u00f9 prodotti ulteriori titoli con protagonista Alex Kidd, sebbene appaia in diversi cameo in altri videogiochi, come in \"Segagaga\" per Sega Dreamcast, in cui lavora presso un negozio di videogiochi Sega."}
{"id": "590365", "revid": "11771", "url": "https://it.wikipedia.org/wiki?curid=590365", "title": "Leu-1", "text": ""}
{"id": "590369", "revid": "1305772", "url": "https://it.wikipedia.org/wiki?curid=590369", "title": "T12", "text": ""}
{"id": "590370", "revid": "124471158", "url": "https://it.wikipedia.org/wiki?curid=590370", "title": "Rory Cochrane", "text": "Biografia.\nTerzo di tre fratelli, di padre irlandese e madre nativa americana, trascorre la sua infanzia a Grantchester in Inghilterra. Ritorna successivamente negli Stati Uniti per intraprendere gli studi a \"LaGuardia High School of Music &amp; Art and Performing Arts\" di New York."}
{"id": "590375", "revid": "438678", "url": "https://it.wikipedia.org/wiki?curid=590375", "title": "Leggi del moto", "text": ""}
{"id": "590382", "revid": "1543377", "url": "https://it.wikipedia.org/wiki?curid=590382", "title": "Earl Hebner", "text": "Hebner inizi\u00f2 la sua carriera alla fine degli anni settanta in alcune federazioni appartenenti al circuito delle Jim Crockett Promotions. Nel 1988 fu ingaggiato dall'allora World Wrestling Federation, compagnia in cui lavor\u00f2 ininterrottamente fino al 2005. Tra il 2007 e il 2017 milit\u00f2 nella Total Nonstop Action, mentre dal 2019 \u00e8 sotto contratto con la All Elite Wrestling.\nIl 9 novembre 1997, durante il pay-per-view \"Survivor Series\", fu coinvolto nello Screwjob di Montr\u00e9al, uno degli episodi pi\u00f9 controversi nella storia del wrestling.\nBiografia.\nAnche il fratello gemello, Dave, \u00e8 stato un arbitro di wrestling che ha militato nella World Wrestling Federation tra il 1985 e il 2005, mentre il figlio Brian vi milita dal 2000 a tutt'oggi.\nCarriera.\nJim Crockett Promotions (1978\u20131988).\nEarl Hebner inizi\u00f2 l'attivit\u00e0 di arbitro di wrestling in alcune federazioni appartenenti al circuito delle Jim Crockett Promotions, dove trascorse gran parte degli anni ottanta. Egli arbitr\u00f2 il celebre Steel Cage match per l'NWA United States Championship svoltosi a \"Starrcade 1985\" tra Tully Blanchard e Magnum T.A.\nWorld Wrestling Federation (1988\u20132005).\nNel gennaio del 1988 firm\u00f2 un contratto con l'allora World Wrestling Federation.\nAndr\u00e9 The Giant vs. Hulk Hogan (1988).\nPochi giorni dopo il suo arrivo nella federazione, arbitr\u00f2 l'incontro per il WWF Championship tra il campione in carica Hulk Hogan e lo sfidante Andr\u00e9 the Giant, trasmesso in diretta il 5 febbraio 1988 a \"The Main Event\". Secondo la storyline, l'identico fratello gemello di Earl, Dave Hebner, era stato designato per arbitrare la contesa, ma all'insaputa di Hogan, Ted DiBiase lo aveva fatto sostituire dall'allora sconosciuto Earl Hebner in modo da garantire la vittoria di Andr\u00e9 (che poi gli avrebbe \"venduto\" la cintura appena conquistata). Quindi Earl effettu\u00f2 il conteggio di tre a favore di Andr\u00e9 anche se Hogan aveva chiaramente alzato una spalla dal tappeto mentre veniva schienato dal gigante francese. Mentre Andr\u00e9 e DiBiase celebravano la vittoria, Dave (che DiBiase aveva chiuso nello spogliatoio prima del match) corse sul ring ed affront\u00f2 a viso aperto Earl. I due gemelli litigarono furiosamente al centro del ring arrivando anche alle mani. Hulk Hogan, capendo che il \"fratello cattivo\" di Dave gli aveva fatto perdere il titolo, scaravent\u00f2 Earl fuori dal ring gettandolo addosso a DiBiase (ma mancandolo). In realt\u00e0 era parte del copione che Hogan perdesse la cintura di campione mondiale in modo da potersi dedicare alle riprese del film \"Senza esclusione di colpi\".\nScrewjob di Montr\u00e9al (1997).\nL'evento pi\u00f9 celebre nel quale fu coinvolto Hebner in carriera, ebbe luogo durante le \"Survivor Series\" del 1997 in quello che da allora venne definito lo \"Screwjob di Montr\u00e9al\". Durante il match per il WWF World Heavyweight Championship tra l'allora campione Bret Hart e Shawn Michaels, Earl Hebner ordin\u00f2 di suonare il gong determinando la fine del match in quanto Hart aveva ceduto per dolore mentre Michaels lo teneva imprigionato nella mossa di sottomissione Sharpshooter (tra l'altro la caratteristica mossa finale di Bret Hart); sebbene Hart non avesse ceduto. Michaels divenne quindi il nuovo campione WWF World Heavyweight. Questa non era per\u00f2 la conclusione del match che Hart aveva pianificato con la dirigenza. Hebner aveva, su ordine di Vince McMahon, \"imbrogliato\" Hart scippandolo del titolo. La ragione di tutto era che Hart, il quale avrebbe comunque lasciato la federazione il mese successivo per entrare nella World Championship Wrestling, non era d'accordo di perdere la cintura contro Michaels in Canada. Anche se Hart disse che avrebbe reso vacante il titolo la sera seguente a \"Raw\", McMahon temeva che Bret potesse lasciare la compagnia portandosi dietro la cintura, portandola nella WCW, e disprezzandola come aveva gi\u00e0 fatto in precedenza Madusa nel 1995 con il WWF Women's Championship, gettando la cintura nel bidone dei rifiuti durante una puntata di \"WCW Monday Nitro\". Quindi presumibilmente decise di togliere il titolo a Bret in maniera precauzionale senza il suo consenso istruendo Hebner sul da farsi.\nLicenziamento (2005).\nIl 18 luglio 2005 venne licenziato per giusta causa dalla WWE per aver venduto \"merchandise\" ufficiale della federazione senza permesso; egli svolse l'attivit\u00e0 incriminata presso un negozio di Saint Louis (Missouri) del quale era co-proprietario insieme ad un uomo di nome Nicholas Ridenour.\nAll Elite Wrestling (2019\u2013presente).\nNel 2019 firm\u00f2 per la All Elite Wrestling e arbitr\u00f2 principalmente in occasione dei pay-per-view e in alcune puntate speciali di \"Dynamite\"."}
{"id": "590383", "revid": "647919", "url": "https://it.wikipedia.org/wiki?curid=590383", "title": "Deitsch", "text": ""}
{"id": "590384", "revid": "16627", "url": "https://it.wikipedia.org/wiki?curid=590384", "title": "Kernewek", "text": ""}
{"id": "590386", "revid": "729019", "url": "https://it.wikipedia.org/wiki?curid=590386", "title": "CV-90", "text": "Il CV-90, nuovo veicolo da combattimento della fanteria (IFV) svedese, \u00e8 una macchina moderna, veloce e pesantemente armata. Apparve alla fine degli anni ottanta: il progetto privilegiava la potenza di fuoco e la mobilit\u00e0, lasciando in secondo piano la protezione pesante. L'armamento \u00e8 costituito, nel modello base, da un cannone Bofors da 40/70\u00a0mm automatico, \nProduzione.\nLa consegna del CV-90 inizi\u00f2 nel 1993 e finora ne sono stati prodotti pi\u00f9 di 1000 esemplari.\nVarianti.\nIl veicolo da osservazione avanzata, quello comando e il mezzo recupero corazzato, sono armati solamente di una mitragliatrice."}
{"id": "590388", "revid": "1718925", "url": "https://it.wikipedia.org/wiki?curid=590388", "title": "Maurizio Valenzi", "text": "Biografia.\nDi famiglia ebraica di origine livornese, da pi\u00f9 generazioni insediata in Tunisia, \u00e8 stato protagonista della Resistenza antifascista in Europa. Il suo cognome era in realt\u00e0 Valensi, fu storpiato per errore in Valenzi da un impiegato del comune di Napoli nel 1944, come da lui stesso raccontato in \"C'\u00e8 Togliatti!\" e cos\u00ec poi rimase. Si dedic\u00f2 alla pittura e dal 1930 al 1931 ebbe uno studio a Roma con l'amico Antonio Corpora.\nTra il 1935 e il 1936 ader\u00ec con un gruppo di italiani al Partito Comunista Tunisino. Con l'amico Loris Gallico redasse il settimanale \"L'Italiano di Tunisi\" e fu tra gli antifascisti che, la sera del 13 febbraio 1937, si recarono \"al cinema Midi-Minuit con l'intento di fischiare Ciano di cui si proiettano le imprese in un filmato a cura dell'Istituto Luce. La situazione degenera rapidamente in rissa violenta che impone l'intervento della polizia. Ne segue un processo in cui Santamaria, direttore del giornale \"L'Unione\", viene condannato\". \nNel 1937, all'epoca del governo del Fronte Popolare, era a Parigi per collegare il gruppo dei comunisti tunisini al Centro Estero del Partito Comunista Italiano e lavor\u00f2 nella redazione della \u201cVoce degli Italiani\u201d diretta da Giuseppe Di Vittorio. Nel 1939 raggiunsero Tunisi Giorgio Amendola e Velio Spano. Nel dicembre del 1939 si spos\u00f2 con Litza Cittanova. Nel gennaio 1941 nacque il figlio Marco.\nNel novembre 1941 venne arrestato e torturato con l'elettricit\u00e0: resistette agli interrogatori, venne condannato all'ergastolo ed ai lavori forzati dal regime fascista di Vichy e internato per un anno a Lamb\u00e8se in Algeria. Dal luglio al novembre 1942 fu in carcere anche la moglie Litza. Liberato dagli alleati nel marzo 1943, venne inviato dal PCI a Napoli, per preparare l'arrivo di Palmiro Togliatti dall'Unione Sovietica. Raggiunse la citt\u00e0 nel gennaio 1944.\nIn via Broggia venne organizzato un appartamento per i comunisti che arrivano da varie localit\u00e0; l\u00e0 venne ospitato Togliatti e Maurizio Valenzi visse da vicino quella che verr\u00e0 chiamata la \"svolta di Salerno\". Rimase a Napoli anche dopo questo periodo lavorando sempre come funzionario di partito. Al suo fianco lavoravano leader del PCI come Mario Palermo e Giorgio Napolitano. Nel 1952 venne eletto consigliere provinciale. In quell'anno nacque la figlia Lucia.\nFu senatore eletto nel PCI per tre legislature dal 1953 al 1968; in particolare venne nominato segretario alla Presidenza del Senato e in altra occasione vicepresidente della Commissione Esteri. In quegli stessi anni ricopr\u00ec diversi altri ruoli istituzionali e di partito, diventando vicepresidente della Commissione di Vigilanza sulla RAI, segretario del Gruppo Comunista al Senato e membro della Commissione Centrale di Controllo del PCI.\nIl disegno e la pittura, mai completamente abbandonati, vennero ripresi dopo il 1968. Consigliere comunale a Napoli dal 1970 al 1975, venne eletto sindaco con una maggioranza relativa. La giunta rimase in piedi per anni grazie al consenso della cittadinanza ed al voto tecnico in occasione del bilancio da parte della Democrazia Cristiana. Venne confermato sindaco di Napoli fino al 1983, guidando la citt\u00e0 nel periodo del terrorismo e del terremoto. In quel periodo \u00e8 stato anche membro del Comitato Centrale del PCI.\nDopo il terremoto del 1980, in qualit\u00e0 di sindaco, venne nominato commissario straordinario per la Ricostruzione.\nNel 1984 venne eletto al Parlamento europeo, nel quale rest\u00f2 in carica fino al 1989. In occasione dei suoi novanta anni, nel 1999 \u00e8 stata organizzata una sua mostra antologica a Napoli, nelle sale del Maschio Angioino. Nel maggio del 2009 i figli Marco e Lucia hanno dato vita alla Fondazione Valenzi, dedicata al padre Maurizio ed alla madre Litza. La Fondazione \u00e8 stata presentata il 13 giugno a Napoli al Presidente della Repubblica Giorgio Napolitano.\n\u00c8 morto ad Acerra, nella clinica \"Villa dei Fiori\" dove da giorni era ricoverato, il 23 giugno 2009, all'et\u00e0 di 99 anni. I funerali si sono svolti il 25 giugno in un Maschio Angioino gremito. \nIl 15 novembre 2009, in occasione dell'apertura delle celebrazioni per il centenario dalla nascita, migliaia di persone hanno affollato il Maschio Angioino per la commemorazione, organizzata dalla Fondazione Valenzi, a cui hanno partecipato tra gli altri il Presidente della Repubblica Giorgio Napolitano ed il sottosegretario alla Presidenza del Consiglio Gianni Letta. In quella stessa mattinata Napolitano e Letta hanno inaugurato anche la prestigiosa sede della Fondazione Valenzi al Maschio Angioino."}
{"id": "590396", "revid": "84184", "url": "https://it.wikipedia.org/wiki?curid=590396", "title": "Medicus (romanzo)", "text": "Medicus \u00e8 il primo della trilogia dei libri di Noah Gordon che racconta la storia dei medici della famiglia Cole: la storia si svolge intorno all'anno 1000 progressivamente nel Regno Unito e poi in Persia dove avviene la maggior parte dei fatti.\nTrama.\nIl romanzo narra la storia di un ragazzo, Robert Jeremy Cole, a partire dall'anno 1021, ovvero quando il protagonista ha nove anni.\nEgli vive nella Londra medievale, sotto il regno di Canuto I d'Inghilterra. Rob J. \u00e8 il primo di sette figli di Nathanael Cole il carpentiere ed Agnes Kemp cucitrice/ricamatrice. Sia quando muore la madre di parto che il padre di tonsillite, si accorge di \"sentire qualcosa\" tenendo le loro mani. Dopo questa tragedia i suoi fratelli vengono affidati a varie famiglie, tranne William preso da un prete; Rob viene affidato come apprendista ad un cerusico di nome Barber che gli insegna un po' di medicina oltre a giochi di prestigio e destrezza. Rob e Barber girano per tutta l'Inghilterra guadagnandosi da vivere con queste abilit\u00e0 da prestigiatori.\nL'incontro cardine per Rob avviene nel villaggio di Tettenhall: durante le visite del cerusico, si presenta un anziano sacrestano, afflitto da cataratta. Barber gli illustra la sua impossibilit\u00e0 di curarlo, mentre il medico ebreo Benjamin Merlin si offre di operarlo, in virt\u00f9 della tecnica operatoria appresa alla scuola di medici ad Ispahan, in Persia.\nAlla morte di Barber, avvenuta nel 1030, Rob resta solo ereditandone il carro da cerusico ed il ruolo. Le limitate capacit\u00e0 di un cerusico non sono per\u00f2 sufficienti per il ragazzo, il quale \u00e8 angosciato dal non poter curare alcune malattie alla stregua di un vero medico. Ritornato a Tettenhall ritrova l'anziano sacrestano perfettamente guarito. Va a cercare il medico, il quale gli confida che avrebbe potuto studiare all'H\u00f4tel-Dieu di Parigi, ma scelse la scuola di medicina persiana per toccare l'orlo dell'abito del \"principe dei Medici\", Avicenna. A questa scuola per\u00f2 sono ammessi unicamente i persiani e gli Ebrei. Data l'impossibilit\u00e0, Rob chiede di essere preso come apprendista ma Merlin, messo sotto pressione da Rob, gli consiglia di far pratica presso uno sconosciuto medico di St. Ives o di rivolgersi alle universit\u00e0 musulmane in Spagna.\nRob per\u00f2 opta per la lontana Persia e si aggrega ad una carovana diretta a Costantinopoli. Durante il viaggio fa amicizia con un gruppo di ebrei, dai quali impara il farsi, l'ebraico e gli usi e costumi sia ebraici che della societ\u00e0 persiana. Pur di raggiungere la Persia, rinuncia anche all'amore di Mary Cullen, ragazza conosciuta nella carovana il cui padre, allevatore e commerciante di pecore, garantirebbe a Rob un possedimento terriero nella nat\u00eca Scozia. Giunto a Costantinopoli, camuffatosi da ebreo e aggregatosi ad un'altra carovana, prende il nome di Jesse ben Benjamin e si avventura verso il medio-oriente. Durante l'avvicinamento ad Ispahan ha un fortuito incontro con lo Sci\u00e0 durante una sua battuta di caccia. Giunto finalmente nella citt\u00e0 persiana, due anni dopo la partenza da Londra, si reca immediatamente alla scuola per essere ammesso ai corsi di medico, ma senza raccomandazioni o parenti studenti viene respinto ed arrestato per aver minacciato il preside della scuola. Durante la prigionia un persiano lo informa delle audizioni pubbliche che lo Sci\u00e0 concede al popolo. Rob decide di incontrare lo Sci\u00e0 per chiedergli un aiuto, e narra del reciproco incontro durante la battuta di caccia. Lo Sci\u00e0, divertito da ci\u00f2, gli concede un premio detto \"calaat\": una casa, un cavallo e dei soldi. Oltre alla possibilit\u00e0 di partecipare al corso per medici. Nonostante Rob debba studiare numerose materie, tra le quali filosofia, diritto e teologia, si getta nell'impresa con grande impegno e ardore. Durante il corso di studi diventa amico del persiano Karim Harun e dell'ebreo Mirdin Askari. Viene inviato con una spedizione di giovani medici a debellare un'epidemia di peste. Contrae la malattia ma riesce a guarire, annotando gradualmente i vari stadi della malattia per il futuro.\nTornati dalla spedizione, Karim sostiene l'esame che lo rende a tutti gli effetti medico e la possibilit\u00e0 di fregiarsi del titolo di \"Hakim\". Nel frattempo Rob J. viene a sapere che Mary e suo padre sono poco lontani; riesce a raggiungerli, ma trova il padre della ragazza moribondo per la \"malattia del fianco\". Trapassato il padre, Rob spiega a Mary il trucco del camuffamento da ebreo, portandola con s\u00e9 ad Ispahan con la promessa di matrimonio. Il suo arrivo con una cristiana induce Mirdin a capire che Jesse non \u00e8 ebreo. Successivamente, compie altri studi anche su un cadavere, di nascosto essendone vietata la dissezione, per cercare di comprendere la \"malattia del fianco\", diagnosticata su altri pazienti dell'ospedale. Ad Ispahan Rob e i due amici vengono incastrati dallo Sci\u00e0 ad essere suoi \"amici\", Nonostante ci\u00f2, Rob e Mirdin riescono a superare anche loro l'esame splendidamente, diventando a loro volta \"Hakim\".\nLo Sci\u00e0 organizza un'incursione in India per appropriarsi di elefanti addestrati alla guerra e i tre amici devono seguirlo: in tale spedizione Mirdin perde la vita, cosa che sconvolge Rob, il quale inizia a prendere anche le distanze dallo Sci\u00e0. Oltre agli elefanti, lo Sci\u00e0 prende come prigioniero un fabbro che costruisce armi migliori di quelle persiane; quando l'esercito ritorna in Persia Rob viene chiamato a curare la moglie del fabbro il quale per riconoscenza forgia per lui strumenti chirurgici in acciaio migliore. Un giorno viene a conoscenza della presenza di un inglese nella zona cristiana di Ispahan. Trovatolo, una sera lo invita a cena: l'ospite si presenta come Charles Bostock, facoltoso commerciante. Un altro evento sconvolge la vita del protagonista quando Karim e la seconda moglie del Principe dei Medici vengono scoperti in una relazione segreta; i due sono condannati a morte. Pian piano lo Sci\u00e0 comincia a manifestare un atteggiamento tirannico. Grazie ad una scusa riesce ad allontanare Rob dalla citt\u00e0 per appropriarsi di sua moglie. Rob se ne accorge, perch\u00e9 a casa sua arrivano una cassa di meloni ed un tappeto, dovuto alla consuetudine dello Sci\u00e0 di fare questi doni alle donne che hanno partorito un maschio dopo il suo stupro.\nLa medicina dell'epoca considerava gli organi interni del suino uguali a quelli dell'essere umano. Dissezionando i cadaveri umani, Rob si accorge di un'\"appendice\" dell'intestino cieco che nell'intestino suino \u00e8 assente. Scopre cos\u00ec la causa della \"malattia del fianco\".\nDopo lo scontro col sultano di Gazhna suo rivale, lo Sci\u00e0 viene ucciso. Nel tumulto dell'assedio e conseguente invasione di Ispahan, Rob e la sua famiglia decidono finalmente di lasciare la Persia alla volta di Londra, dove approdano nel 1043. Una volta arrivato, Rob scopre che la maggior parte dei medici che pratica l\u00ec \u00e8 ignorante e molto votata alle parcelle. La sua famiglia, delusa e stanca della citt\u00e0 caotica decide di andarsene in Scozia. Prima parte Mary coi figli. Mentre medita quando lasciare Londra, Rob incappa nell'accusa di aver difeso un ebreo e di essere ebreo lui stesso spacciandosi per cristiano: il suo delatore \u00e8 Charles Bostock. Dovendo trovare dei testimoni a suo favore, al processo incontra padre Paulinus, che si rivela essere suo fratello William, divenuto vescovo ausiliario di Worcester. Ottenendo il rifiuto di William di testimoniare a suo favore, decide finalmente di ricongiungersi alla sua famiglia nella terra dei Cullen, a Kilmarnock. Arrivato in Scozia, informa il prete locale che probabilmente \u00e8 ricercato dalla Chiesa. Il sacerdote lo rassicura che nessun legato papale \u00e8 mai arrivato fin l\u00ec. Rob e Mary si sposano ufficialmente e scopre che anche il suo primogenito riesce ad avvertire una \"sensazione\" quando qualcuno sta male; lo prende cos\u00ec come apprendista, felice di passare al figlio la sua erudizione."}
{"id": "590399", "revid": "339392", "url": "https://it.wikipedia.org/wiki?curid=590399", "title": "Gizmoduck", "text": ""}
{"id": "590402", "revid": "11771", "url": "https://it.wikipedia.org/wiki?curid=590402", "title": "Antigene p24", "text": ""}
{"id": "590410", "revid": "1543377", "url": "https://it.wikipedia.org/wiki?curid=590410", "title": "Edward Kasner", "text": "Biografia.\nKasner studi\u00f2 alla Columbia University ed ebbe come docente Cassius Jackson Keyser. Consegu\u00ec il Ph.D. nel 1899, con una tesi dal titolo \"La teoria invariante del gruppo di inversione\". Inizi\u00f2 la sua carriera accademica come Tutor on Mathematics presso il Dipartimento di Matematica della Columbia University e per questo fu il primo ebreo a ricoprire un ruolo in una facolt\u00e0 scientifica presso tale universit\u00e0. Successivamente divenne Professore Aggiunto nel 1906 e Professore Ordinario nel 1910. Il suo principale campo di studi fu la Geometria Differenziale. Oltre ad essere conosciuto per aver ideato il termine \"googol\", \u00e8 conosciuto anche per la Metrica di Kasner ed il Poligono di Kasner.\nIntorno al 1920, per stimolare l'interesse dei bambini, Kasner cerc\u00f2 un nome \"che suonasse bene\" per un numero molto grande: 1 seguito da 100 zeri. Durante una passeggiata nelle \"New Jersey's Palisades\", con i suoi nipoti, Milton (1911-1981) ed Edwin Sirotta, Kasner chiese loro delle idee. Milton, che aveva nove anni, sugger\u00ec \"googol\". Molti anni dopo, un'alterazione di questo termine avrebbe dato origine al nome Google, con cui \u00e8 chiamato un motore di ricerca sulla rete Internet.\nKasner coni\u00f2 anche il nome \"googolplex\" per il numero scritto come 1 seguito da un googol di zeri; gli uffici di Google sono chiamati Googleplex per questo motivo. Nel 1940, insieme a James Roy Newman, Kasner scrisse un libro divulgativo che presentava l'intero campo della matematica, intitolato \"Mathematics and the Imagination\" (tradotto in italiano nel 1948 con titolo \"Matematica e immaginazione\"), dove apparve per la prima volta in un testo a stampa la parola \"googol\"."}
{"id": "590416", "revid": "11557", "url": "https://it.wikipedia.org/wiki?curid=590416", "title": "Pompa a palette", "text": ""}
{"id": "590417", "revid": "1564499", "url": "https://it.wikipedia.org/wiki?curid=590417", "title": "Cima del Redentore (monti Aurunci)", "text": "La cima del Redentore (1252\u00a0m), nei monti Aurunci nel territorio comunale di Formia, non \u00e8 una montagna a s\u00e9 stante, come a volte viene considerata, ma \u00e8 semplicemente la spalla meridionale del monte Altino.\nCi\u00f2 nondimeno, dalla cima si pu\u00f2 osservare un ampio panorama sul litorale di Formia e sulla costa del mar Tirreno - da Gaeta a Scauri, la foce del Garigliano, il monte Massico, il Vesuvio, il monte Faito, Ischia e Capri.\nDescrizione.\nDalla cima del M. Altino (1367\u00a0m) in direzione del mare (sud) si stende la parete meridionale che ha il suo punto pi\u00f9 basso nella Sella Sola (1226\u00a0m); da qui, il crinale risale brevemente fino ad una caratteristica cupola rocciosa, dove si trova una cappelletta sul cui tetto \u00e8 posta la statua in bronzo del Redentore. L'autore fu l'artista arpinate Vincenzo Morricone.\nVie di salita.\nPartendo dal borgo di Maranola (268\u00a0m), \u00e8 possibile arrivare alla statua del Redentore seguendo un sentiero battuto che passa prima sotto la Roccia Laolatra, successivamente per l'eremo di San Michele Arcangelo e infine sulla Sella Sola (1.226 m). Il punto di partenza del percorso \u00e8 il Rifugio Pornito, raggiungibile in macchina da Maranola seguendo le indicazioni stradali per \"statua del Cristo Redentore\". Una volta arrivati in prossimit\u00e0 del rifugio si pu\u00f2 procedere a piedi sul \"sentiero dei pellegrini\" fino ad arrivare alla cima. Nella stagione invernale si possono verificare copiose nevicate.\nIn alternativa si pu\u00f2 proseguire per la strada (sterrata) fino alla forcella di Fraile (alla base di M. Revole), continuare ancora fino a giungere al versante settentrionale del M. Altino; quindi si sale sulla cima per poi scendere dalla parte opposta, fino al Redentore.\nAltre informazioni.\nLungo il sentiero che conduce dal rifugio alla Sella Sola si trova (1158\u00a0m) la chiesetta di San Michele Arcangelo, incastonata nella parete rocciosa. Il santuario risale al IX secolo ma fu ricostruito nell'Ottocento."}
{"id": "590418", "revid": "203463", "url": "https://it.wikipedia.org/wiki?curid=590418", "title": "Akiba Rubinstein", "text": "Biografia.\nRubinstein impar\u00f2 a giocare a scuola con i suoi compagni; nel 1903 abbandon\u00f2 gli studi di teologia (la famiglia, di religione ebraica, voleva che diventasse rabbino) per dedicarsi agli scacchi da professionista.\nLa sua carriera raggiunse l'apice dal 1906 al 1912; in questo periodo vinse quasi tutti i pi\u00f9 importanti tornei internazionali, tra cui:\nQuesta serie di 5 vittorie consecutive nello stesso anno \u00e8 un record rimasto insuperato.\nIn quel periodo molti auspicavano un match tra Rubinstein e il Campione del Mondo Emanuel Lasker con il titolo in palio. Lasker per\u00f2 evit\u00f2 sempre di incontrarlo: Rubinstein era senza dubbio uno dei pochi sfidanti di cui avesse paura. Nel 1914 si avvi\u00f2 infine una trattativa, ma con lo scoppio della guerra l'iniziativa and\u00f2 presto a monte.\nIn seguito Rubinstein riusc\u00ec ancora a ottenere buoni piazzamenti in tornei importanti, e nel 1922 vinse il torneo di Vienna davanti a Alechin e Richard R\u00e9ti; tuttavia non era pi\u00f9 in grado di ripetere gli straordinari \"exploit\" degli anni precedenti, anche per la salute sempre pi\u00f9 malferma. Alle Olimpiadi di Amburgo 1930 per\u00f2 diede ancora una prova del suo straordinario talento realizzando 15 punti su 17 partite giocate (+13 =4) e conducendo la Polonia alla vittoria.\nNel 1932 abbandon\u00f2 il gioco attivo, e ben presto dovette essere ricoverato in un sanatorio a causa della crescente schizofrenia.\nOltre che per aver dato un grande contributo alla teoria delle aperture, Rubinstein \u00e8 ricordato per lo stile brillante e impetuoso e per la perfezione dei suoi finali.\nPersonalit\u00e0.\nRubinstein era affetto da germofobia. Si dice per esempio che per stringere la mano all'avversario, cosa obbligatoria all'inizio e al termine della partita, usasse un guanto come precauzione per non essere contaminato. Aveva anche un modo insolito di muovere i cavalli: anzich\u00e9 spostarli usando il pollice e l'indice, come avviene normalmente, usava l'indice e l'anulare.\nPartita di esempio.\nGeorg Rotlewi\u2013Akiba Rubinstein, Lodz 1907\nDifesa Tarrasch (D32)\nLa donna nera \u00e8 attaccata, ma il bianco ha il problema di dover difendere la seconda traversa per evitare il matto.\nIl bianco ha poca scelta, perch\u00e9 in caso di 23. Axc3 segue 23...Axe4+ 24. Tf3 Axf3 25. Dg2 Dxh2#; Se invece 23. Axb7 segue 23...Txc2! 24. Tf2 Dxh2+ 25. Txh2 Txh2#\nCuriosit\u00e0.\nAkiba Rubinstein \u00e8 citato ed ha un ruolo rilevante nel romanzo di Paolo Maurensig \"La variante di L\u00fcneburg\".\nNel luglio 2012 a Pozna\u0144, presso l'University of Technology, si \u00e8 disputato un match tra Rados\u0142aw Wojtaszek e Baadur D\u017eobava (vinto da quest'ultimo che ha ottenuto 5 punti su 8), organizzato per celebrare Akiba Rubinstein, consisteva nel giocare 8 partite, 4 a cadenza classica e 4 a cadenza rapida."}
{"id": "590426", "revid": "2156201", "url": "https://it.wikipedia.org/wiki?curid=590426", "title": "Pino Roveredo", "text": "Biografia.\nLa sua infanzia \u00e8 segnata da gravi problemi familiari (genitori entrambi sordomuti) e sociali seguiti in giovent\u00f9 dalla piaga dell'alcolismo.\nIl suo esordio letterario giunge nel 1996 con il testo autobiografico \"Capriole in salita\" (Lint Editoriale, Trieste), che narra in prima persona le avventure e le disavventure, le cadute e le ricadute dell'autore e dei suoi compagni di bevute meno fortunati di lui. Il romanzo ottiene subito un notevole successo a livello nazionale e Roveredo acquista notoriet\u00e0 grazie a vari passaggi televisivi nel popolare talk-show di Maurizio Costanzo.\nNel 1997 esce la raccolta di racconti \"Una risata piena di finestre\", dove l'autore con ironia e tenerezza racconta le storie di quei personaggi comuni che tutti guardano ma nessuno vede, seguito l'anno successivo dal romanzo \"La citt\u00e0 dei cancelli\", romanzo duro ma realistico che narra i fatti crudi e le vicende quotidiane dei carcerati. Sempre nel 1998 e sempre per la casa editrice triestina, esce il testo teatrale \"La bela vita\" dove l'autore in un atto unico mette in scena la dura vita del penitenziario.\nL'anno 2000 vede la nascita di un altro toccante romanzo: \"Ballando con Cecilia\". Qui Roveredo racconta la storia di Cecilia, un'anziana donna rinchiusa da oltre sessant'anni in ospedale psichiatrico dove gli altri ospiti, (tutti accomunati da un'unica e semplicistica etichetta: \"pazzi\") fanno da contorno ad una vita il cui destino ha tolto la libert\u00e0.\nSempre nel 2000 Roveredo pubblica il testo teatrale \"Centro diurno/Le fa male qui?\", dove in due atti viene messo in scena il problema dell'emarginazione sociale e della tossicodipendenza.\nLa Lint pubblica poi, a cura di Stefano Bianchi, il volume \"San Martino al Campo - Trent'anni\", dove Pino Roveredo racconta le tappe pi\u00f9 importanti nei trent'anni di storia del centro di recupero per tossicodipendenti fondato da don Mario Vatta. Il volume ospita testimonianze di illustri cittadini come Angelo Baiguera, il senatore Roberto Antonione, Claudio Magris, Daniela Lucchetta (vedova del compianto giornalista RAI assassinato a Mostar), oltre alle foto di Giovanni Montenero, noto fotografo triestino.\nCon la raccolta di racconti \"Mandami a dire\" (Bompiani) Pino Roveredo vince a settembre il Premio Campiello 2005 come miglior romanzo dell'anno e nel 2006 pubblica assieme all'onorevole Ettore Rosato il volume \"Andar per fodere\".\nSempre nel 2006 Bompiani ristampa \"Capriole in salita\" e, nel 2007, pubblica il nuovo romanzo, \"Caracreatura\" che narra le vicende di una madre di un tossicodipendente. Nel 2009 pubblica \"Attenti alle rose\", sempre con Bompiani.\nSegue poi \"La melodia del corvo\", (Bompiani 2010), mentre l'ultimo romanzo di Roveredo \u00e8 \"Mio padre votava Berlinguer\", (Bompiani 2012)\" e\" sempre per Bompiani\" la rielaborazione di Ballando con Cecilia (2013) e Mastica e sputa (2016)\"\nCandidatura a consigliere comunale di Trieste.\nNel 2021 aderisce alla lista civica Punto Franco, a sostegno del candidato sindaco di centrosinistra Francesco Russo, con la quale si candida a consigliere comunale del capoluogo giuliano."}
{"id": "590428", "revid": "729019", "url": "https://it.wikipedia.org/wiki?curid=590428", "title": "Arjun", "text": "L'Arjun, dal nome del leggendario arciere della Baghavad Gita, \u00e8 un carro armato da combattimento indiano, entrato in servizio nel 1994.\nSviluppo.\nLo sviluppo dell'Arjun \u00e8 iniziato sin dal 1974 per sostituire i vecchi carri armati sovietici T-54 e T-72, ma a causa di numerosi ritardi nella progettazione si \u00e8 riusciti ad avere un'impostazione definitiva del progetto solo nel 1992, mentre l'entrata in servizio \u00e8 avvenuta nel 1994 in poche unit\u00e0. Il problema principale si \u00e8 rivelato la mancanza di un motore di produzione nazionale, e cos\u00ec gli indiani sono stati costretti ad utilizzare un diesel MTU tedesco. Oltre al motore, numerose altre parti del carro armato vengono acquistate all'estero, assorbendo il 58% del costo di produzione. A causa di ci\u00f2 e di numerosi altri problemi, l'alto comando dell'esercito indiano ha deciso di affiancare ai 124 Arjun fino ad allora prodotti ed integrati due reggimenti di carri russi T-90\nNel 2010 il governo, dopo aver valutato positivamente dei test condotti nel deserto del Rajashtan tra i T-90 e i nuovi Arjun MKII, ha stanziato fondi per la produzione di questi ultimi nel numero di 124 unit\u00e0 da affiancare ai modelli gi\u00e0 in servizio attivo.\nTecnica.\nIl carro ha un peso pari a 58,8 tonnellate e l'armamento si basa su un cannone da 120mm stabilizzato che pu\u00f2 sparare una grande variet\u00e0 di munizioni, tra le quali HE,HEAT ed HESH. Il peso considerevole ha determinato per\u00f2 un deficit nella mobilit\u00e0 del carro armato nonostante la velocit\u00e0 di punta di 70 km/h.\nLa versione MkII \u00e8 stata ulteriormente appesantita, portandola ad un peso di 66 tonnellate in virt\u00f9 dell'introduzione di nuove piastre blindate retroattive per proteggere meglio l'equipaggio e degli aratri in acciaio montati sulla parte anteriore per far detonare eventuali mine presenti sul percorso dell'MBT. Nonostante questo, la manovrabilit\u00e0 \u00e8 migliorata grazie all'inserimento di un nuovo sistema di trasmissione. La velocit\u00e0 ha subito un degrado a 60 km/h di punta massima per la mancata introduzione di un propulsore pi\u00f9 potente.\nPer migliorare le prestazioni durante il combattimento notturno, \u00e8 stato introdotto nel sistema di puntamento delle armi un visore termico per l'individuazione di fonti di calore che permette una scansione completa del territorio nel raggio di 500 metri. Inoltre, il cannone da 120mm \u00e8 stato modificato per permettere l'utilizzo dei missili israeliani LAHAT.\nPer la difesa anti-missile \u00e8 stato montato un nuovo sistema di rilevamento che, una volta intercettato il segnale di un missile in arrivo, lancia granate fumogene per depistare i sistemi di puntamento laser degli ordigni."}
{"id": "590434", "revid": "1652635", "url": "https://it.wikipedia.org/wiki?curid=590434", "title": "Googleplex", "text": "Il Googleplex \u00e8 il vasto quartier generale dell'azienda statunitense Google LLC, si trova a Mountain View, nella Contea di Santa Clara, in California, nei pressi di San Jose.\nNome.\nGoogleplex \u00e8 un gioco di parole; \"googolplex\" significa formula_1 (un 1 seguito da googol zeri o formula_2) ma \u00e8 anche un \"portmanteau\" fra \"Google\" e \"complex\" (in inglese complesso, in senso architettonico, o plesso).\nDescrizione.\nL'interno dell'edificio \u00e8 arredato in modo originale con lampade colorate, giganteschi palloni di gomma, divani rossi, all'interno della struttura si trovano anche numerosi servizi e luoghi di ritrovo per i dipendenti come ad esempio ambulatori medici, bar e una sauna. L'edificio principale in precedenza era la sede della Silicon Graphics (SGI). La struttura che comprende edifici relativamente non alti si espande piuttosto in superficie; copre infatti un'area molto vasta poich\u00e9 nel tempo sono stati incorporati anche altri edifici vicini oltre a quello originario.\nL'edificio si trova a nord di Mountain View, nelle sue vicinanze si trovano il centro di ricerca Microsoft della Silicon Valley e il Computer History Museum.\nOltre al Googleplex, Google ha anche un quartier generale EMEA a Dublino in Irlanda e altri 25 centri dati in tutto il mondo."}
{"id": "590436", "revid": "38120", "url": "https://it.wikipedia.org/wiki?curid=590436", "title": "Fijaci\u00f3n Oral 1", "text": ""}
{"id": "590437", "revid": "44627", "url": "https://it.wikipedia.org/wiki?curid=590437", "title": "Oral Fixation 2", "text": ""}
{"id": "590439", "revid": "2144915", "url": "https://it.wikipedia.org/wiki?curid=590439", "title": "Villa medicea di Artimino", "text": "La Villa Medicea di Artimino, chiamata anche La Ferdinanda o Villa dei cento camini, si trova su un poggio dirimpetto a quello del piccolo paese medievale di Artimino, una frazione del comune di Carmignano (Prato). Oggi \u00e8 sede di congressi, ricorrenze ed eventi speciali; ha anche ospitato, al piano interrato, il Museo archeologico comunale, poi trasferito in una nuova sede all'interno del borgo di Artimino.\nStoria.\nLa villa fu costruita per desiderio del Granduca Ferdinando I de' Medici. Filippo Baldinucci racconta come il granduca, durante una delle frequenti battute di caccia sul Monte Albano, si fosse fermato proprio su questo poggio, in compagnia dell'ormai anziano architetto Bernardo Buontalenti, e, colpito dalla suggestione del luogo, avesse espresso il desiderio di far costruire proprio in quel luogo una villa per s\u00e9 e per la sua corte.\nLa villa venne costruita in soli quattro anni, dal 1596 al 1600 ed \u00e8 un capolavoro della maturit\u00e0 del celebre architetto; rappresenta una \"summa\" stilistica delle altre ville medicee e ne chiude la stagione, completando il sistema regionale delle tenute dei Medici. L'anziano architetto, ammalato di gotta, diresse i lavori da Firenze, a riposo nella sua casa in Via Maggio, mentre sul posto operarono i suoi collaboratori Santi Maiani e Gherardo Mechini.\nL'inconfondibile sagoma coronata dai numerosi camini e comignoli, domina la zona circostante come un bastione verso la gola nella quale l'Arno si serra contro il masso della Gonfolina. Senza la mediazione di un vero e proprio parco l'edificio si inserisce direttamente in un ambiente in parte boscato, in parte agricolo, imponendosi con la sua mole geometrica.\nSimbolicamente era il luogo per la percezione visiva dell'intero granducato, per questo Ferdinando commission\u00f2 al pittore fiammingo Giusto Utens una serie di 17 lunette con le ville medicee da collocare in un apposito salone detto appunto \"delle Ville\"; disperse nel Novecento oggi sono riunite nella villa medicea della Petraia in localit\u00e0 Castello , anche se tre sono perdute, mentre nella villa sono state in seguito sistemate delle copie. Attiguamente, nella sala detta \"delle Guerre\", lo stesso pittore realizz\u00f2 altrettante lunette con scene di battaglie, che sono completamente andate disperse.\nLa villa era la favorita di Ferdinando per il periodo estivo e al piano nobile fu fatta decorare ad affresco da Domenico Passignano e Bernardino Poccetti con soggetti mitologici e allusivi alle virt\u00f9 di Ferdinando: sono ancora visibili le decorazioni del salone centrale, degli appartamenti granducali, della loggia e dalla cappella. Esisteva poi un \"guardaroba\", decorato da eccezionali dipinti come il \"Ritratto di Pietro Aretino\" di Tiziano, oggi presso la Galleria Palatina e il \"Bacco\" di Caravaggio, in mostra presso gli Uffizi.\nPer le attivit\u00e0 venatorie granducali, fu creato il grande Barco reale, una enorme bandita, recitata da un alto muro per circa 50\u00a0km che aveva come punto di riferimento e baricentro, proprio la villa di Artimino.\nNel 1782 la villa fu venduta dal Granduca Pietro Leopoldo di Lorena al marchese Lorenzo Bartolomei e in seguito pass\u00f2 per via ereditaria ai conti Passerini (1848); quindi fu venduta nel 1911 alla famiglia Maraini.\nVerso il 1930 vennero approntate alcune modifiche all'architettura della villa, costruendo un nuovo scalone e risistemando il giardino.\nNell'autunno del 1944 la villa fu gravemente danneggiata dalle artiglierie militari, ma il restauro fu tempestivo e venne terminato gi\u00e0 nella primavera del 1945.\nNel frattempo si contarono altri passaggi di propriet\u00e0. Nel 1979 la famiglia Riva effettu\u00f2 una vendita all'incanto che disperse gli arredi e i dipinti della villa. Oggi ospita un centro congressuale ed alberghiero.\nL'architettura.\nLa villa \u00e8 composta da un solido corpo centrale con due lunghe facciate simmetriche e quattro bastioni sporgenti agli angoli, due alti fino al tetto (dal lato occidentale, verso la campagna) e due tagliati al primo piano in modo da creare due terrazze (sul lato verso la citt\u00e0).\nNell'architettura della villa Buontalenti ripropone l'immagine di semplicit\u00e0 delle ville di un secolo prima, con semplici superfici murarie intonacate, pur tuttavia con una tensione tra vuoti e pieni che rivela l'appartenenza al periodo manierista.\nSulla facciata principale si trova uno scalone sospeso, realizzato nel 1930, che raggiunge una loggetta con le quattro colonne doriche al piano nobile tramite un arco rampante, e, pi\u00f9 in basso, si divide in due rampe simmetriche curvate. L'architetto Enrico Lusini la realizz\u00f2 basandosi su un disegno originale del Buontalenti e distrusse una originaria scala a rampa unica.\nAnche il muro esterno eretto per ricavare un giardino non \u00e8 coerente con il progetto iniziale che prevedeva un rapporto diretto tra architettura e paesaggio circostante, intenzionalmente progettato senza mediazione alcuna.\nArchitettonicamente interessante \u00e8 anche la Paggeria, che si trova a destra della villa, vicino agli scavi archeologici che hanno messo in luce un'area sacra appartenente ad un abitato etrusco. Si tratta di un edificio caratterizzato da un portico ad archi ribassati al piano terra e da un loggiato architravato al piano primo, e che \u00e8 attribuito allo stesso Buontalenti. Oggi ospita un albergo e ristorante. Poco distante un edificio colonico, rimaneggiato, che riprende il portico della paggeria e che \u00e8 anch'esso attribuito al Buontalenti.\nLa sala delle ville.\nTra il 1599 e il 1602 l'artista fiammingo Giusto Utens dipinse le 17 famose lunette delle ville medicee, che con precisione calligrafica e con una inconsueta prospettiva \"a volo d'uccello\", decoravano la cosiddetta \"Sala delle Ville\".\nQueste rappresentazioni, tutt'oggi celebri per il loro aspetto piuttosto fiabesco e idilliaco, erano un vero e proprio catalogo catastale con il quale il granduca controllava le sue propriet\u00e0 principali sparse in tutta la Toscana, analogamente alle sale con le carte geografiche affrescate che si possono ammirare in molti palazzi di governo. Per i ricercatori moderni insostituibile \u00e8 il loro valore di documento dell'epoca e rappresentano un punto di riferimento obbligato per qualsiasi studio sulle ville medicee.\nLa sala era composta da tre lunette sulla parete frontale, sei su ciascuna parete laterale, e due sulla parete con l'ingresso, dove il portale occupava lo spazio di una lunetta. La loro rimozione risale probabilmente al periodo della vendita di Pietro Leopoldo (1782), e probabilmente vennero mantenute nelle collezioni granducali per il loro valore topografico. In quell'occasione tre andarono disperse (cos\u00ec come le 17 lunette dell'attigua \"Sala delle Guerre\", mai pi\u00f9 ritrovate), e dopo vari passaggi, adesso si possono ammirare all'interno di alcune stanze al piano terra della villa medicea di Petraia situata in localit\u00e0 Castello (Firenze).\n, in deposito permanente della soprintendenza.\nRappresentano la Villa del Trebbio, di Cafaggiolo, di Castello, La Petraia, La Magia, Palazzo Pitti e Boboli, Lappeggi, Poggio a Caiano, Montevettolini, Seravezza, Marignolle, Collesalvetti, L'Ambrogiana e Pratolino.\nAd Artimino vennero in seguito inserite delle copie e, verso i primi del Novecento, vennero arbitrariamente reintegrate con tre vedute riprese da stampe settecentesche non in prospettiva a volo d'uccello, con Careggi, Cerreto Guidi e Poggio Imperiale. Forse una lunetta rappresentava Artimino stessa. Le vedute novecentesche sono andate disperse ed oggi la sala \u00e8 decorata da semplici riproduzioni degli affreschi delle ville pi\u00f9 antichi.\nLa serie delle \"Bellezze\".\nAlcune stanze degli appartamenti della villa contenevano una serie di pi\u00f9 di sessanta ritratti delle pi\u00f9 belle dame di corte, fiorentina, romane e napoletane. Risalenti per la maggior parte al tempo di Ferdinando I de' Medici (dal 1599 in poi), quarantaquattro di questi ritratti superstiti sono oggi conservati nei depositi degli Uffizi, e tre in musei francesi."}
{"id": "590442", "revid": "36426", "url": "https://it.wikipedia.org/wiki?curid=590442", "title": "Villa di Artimino", "text": ""}
{"id": "590445", "revid": "767487", "url": "https://it.wikipedia.org/wiki?curid=590445", "title": "Vaux-sur-Morges", "text": "Vaux-sur-Morges (toponimo francese) \u00e8 un comune svizzero di 199 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "590454", "revid": "287204", "url": "https://it.wikipedia.org/wiki?curid=590454", "title": "Cassius Jackson Keyser", "text": "Vita.\nGli studi universitari di Keyser furono presso la North West Ohio Normal School (ora Ohio Northern University). Nel 1885, spos\u00f2 una studentessa compagna di corso alla North West Ohio Normal School, Ella Maud Crow di Ridgeway, Ohio. Keyser ottenne una seconda laurea breve, un BSc, presso la University of Missouri nel 1892 presso la quale tenne dei corsi. Dopodich\u00e9 pass\u00f2 ad insegnare alla New York State Normal School (ora SUNY New Paltz) e alla Washington University. In seguito si iscrisse come studente alla Columbia University, conseguendo il MA nel 1896 e il Ph.D. nel 1901. Keyser passo il resto della sua carriera alla Columbia, dove divenne professore di matematica (1904-27) e capo dipartimento (1910-16). Si ritir\u00f2 nel 1927.\nKeyser fu tra i primi matematici americani ad apprezzare le nuove linee di ricerca riguardo ai fondamenti di matematica, preannunciati nei lavori dei matematici europei quali: Dedekind, Georg Cantor, Peano, Henri Poincar\u00e9, Hilbert, Zermelo, Bertrand Russell, e A. N. Whitehead. Inoltre, fu tra i primi ad comprendere l'importanza in matematica e filosofia dei lavori del suo contemporaneo Charles Peirce. Alfred Korzybski, fondatore della semantica generale, citava Keyser come tra i suoi massimi ispiratori. Nel suo periodo alla Columbia, Keyser fece da supervisore solamente a tre studenti di PhD (che nel prosieguo dell'attivit\u00e0 accademica si distinsero): Eric Temple Bell, il logico Emil Post, e Edward Kasner.\nAssieme al suo collega della Columbia John Dewey, Keyser fond\u00f2 l'American Association of University Professors (AAUP). Si associ\u00f2 all'American Academy for the Advancement of Science, e fu membro dell'American Mathematical Society."}
{"id": "590461", "revid": "729019", "url": "https://it.wikipedia.org/wiki?curid=590461", "title": "Musica campesina", "text": "Musica campesina \u00e8 un album musicale di Dario Aspesani.\nMusica campesina \u00e8 il termine che indica la musica tradicional cubana. Questo lavoro \u00e8 pregno proprio della \"tradicion\" cubana. Molti sono i boleri, i son, le guarache e le guajire de saloon presenti nel lavoro che lo si potrebbe definire un sunto della cultura musicale creola.\nL'unico pezzo firmato da Aspesani \u00e8 l'ultimo, \"rumbando\", mentre gli altri appartengono ai maestri del firmamento musicale caraibico: Guillermo Portabales, Francisco Repilado (Compay Segundo), Eliseo Grenet, Faustino Oramas, Guillermo Rodriguez Fiffe, Sergio Siaba ecc.\nL'album \u00e8 stato suonato ed arrangiato completamente da Dario Aspesani tramite un multi-traccia digitale."}
{"id": "590462", "revid": "2046293", "url": "https://it.wikipedia.org/wiki?curid=590462", "title": "Idiosincrasia", "text": "Idiosincrasia \u00e8 un termine usato in campo medico, linguistico e di altre discipline, avente anche un uso comune.\nNel linguaggio comune, la parola viene utilizzata per indicare una forte avversione per situazioni o persone non gradite. In questo significato pu\u00f2 ritenersi sinonimo di antipatia, avversione verso qualcuno o qualcosa.\nEtimologia.\nL'origine risale al greco antico, ove il composto di \"idios\" (\"proprio\"; agg.) e di \"synkrasis\" (\"carattere\", \"inclinazione spirituale\") significava una peculiarit\u00e0 di temperamento dell'individuo, anche senza evidenziarne negativamente le avversioni e repulsioni.\nMedicina.\nIn medicina, con tale termine, si intende descrivere un soggetto che presenta una particolare, eccessiva e/o violenta reazione quando entra in contatto con certe sostanze, siano solide, liquide o gassose anche se non dannose. Vi \u00e8 una maggiore incidenza nelle donne rispetto agli uomini.\nPur essendo questa reazione tipicamente negativa, non \u00e8 da confondersi con un fenomeno allergico. La differenza sostanziale tra le due manifestazioni \u00e8 che mentre l'allergia \u00e8 una reazione del sistema immunitario a un qualcosa che in certi soggetti viene riconosciuto come estraneo e perci\u00f2 viene attaccato, l'idiosincrasia non \u00e8 imputabile al sistema immunitario ma pu\u00f2 dipendere da vari fattori. Tra questi i pi\u00f9 frequenti sono:\nLinguistica.\nIn linguistica, i fenomeni idiosincratici sono le creazioni linguistiche limitate a un ambito ristretto e costruite senza applicare le norme valide negli ambiti pi\u00f9 ampi: in pratica, si intendono con questo termine soprattutto le invenzioni dei singoli parlanti, i quali formano parole e strutture sintattiche secondo la fantasia e la propria struttura cognitiva, spesso creando dei neologismi.\nEconomia.\nSe un investimento \u00e8 specifico per un solo attore di mercato e quindi \u00e8 inutilizzabile per altri allora \u00e8 un \"investimento idiosincratico\". \u00c8 utilizzato per indicare che i gusti di un acquirente variano in modo sostanziale da un soggetto all'altro. "}
{"id": "590471", "revid": "547034", "url": "https://it.wikipedia.org/wiki?curid=590471", "title": "Modello booleano standard", "text": "Il modello standard booleano dell'Information Retrieval \u00e8 un modello di base, in cui l'informazione associata ad un documento \u00e8 composta da due valori possibili: un documento pu\u00f2 essere rilevante (1) o irrilevante (0), in base alla presenza o assenza di un termine richiesto all'interno del documento. Esso usa un sistema di \"match\" esatto per il recupero e le query sono fatte combinando i termini con gli operatori booleani AND, OR, NOT.\nIl sistema restituisce tutti i documenti che soddisfano la query."}
{"id": "590478", "revid": "436907", "url": "https://it.wikipedia.org/wiki?curid=590478", "title": "The Fat of the Land", "text": "The Fat of the Land \u00e8 il terzo album in studio del gruppo musicale britannico The Prodigy, pubblicato nel 1997 dalla XL Recordings.\nSi tratta della prima pubblicazione del gruppo con Keith Flint nel ruolo di cantante: la sua voce \u00e8 presente nei brani \"Breathe\", \"Serial Thrilla\", \"Fuel My Fire\" e \"Firestarter\"."}
{"id": "590481", "revid": "26601", "url": "https://it.wikipedia.org/wiki?curid=590481", "title": "Equinozio d'autunno", "text": ""}
{"id": "590485", "revid": "4175", "url": "https://it.wikipedia.org/wiki?curid=590485", "title": "City College (New York)", "text": "Il City College of New York (noto semplicemente come City College in linguaggio colloquiale, abbreviato con la sigla CCNY) \u00e8 uno dei maggiori college della City University of New York (CUNY). \u00c8 anche una dei pi\u00f9 antichi centri di alta istruzione di New York, ed il primo ente pubblico di istruzione superiore negli Stati Uniti."}
{"id": "590490", "revid": "339392", "url": "https://it.wikipedia.org/wiki?curid=590490", "title": "Popoli in via di sviluppo", "text": ""}
{"id": "590494", "revid": "15756", "url": "https://it.wikipedia.org/wiki?curid=590494", "title": "Legatoria", "text": "Con legatoria si intende sia l'antica bottega artigiana in cui venivano rilegati i libri, sia il procedimento con cui viene materialmente assemblato un libro unendo un certo numero di fogli separati (di carta o altro materiale) alla copertina. In quest'ultimo caso si parla anche di rilegatura.\nLa legatoria ha avuto un'evoluzione che potrebbe essere riassunta come lo sviluppo di tecniche intese a produrre il maggior numero di pezzi possibili nel minor tempo possibile.\nStoria.\nOrigini.\nIl mestiere del legatore potrebbe essersi sviluppato intorno al I secolo d.C..\nEsistono testimonianze letterarie (per esempio il poeta Marziale), che accennano all'esistenza di forme elementari di quello che sarebbe diventato il complesso oggetto libro.\nGli scrittori occidentali scrivevano i testi pi\u00f9 lunghi in pergamene, depositate in mensole con piccoli fori cubici simili ai moderni portabottiglie. La parola \"volume\", dalla parola latina \"volvere\" (\"arrotolare\"), viene da queste pergamene. Le note di corte venivano scritte su cortecce e foglie di alberi, mentre i documenti importanti venivano scritti su papiro.\nLe pergamene si possono arrotolare in due modi: il primo \u00e8 quello di avvolgerle attorno a una singola anima, in modo simile ai moderni rotoli di carta delle cartiere; tuttavia, anche se \u00e8 facile costruire questo tipo di pergamena, un rotolo simile deve essere completamente srotolato per poterlo leggere sino in fondo. Questo problema viene parzialmente affrontato con il secondo metodo, che \u00e8 quello di avvolgere la pergamena tra due anime, come nella Torah. In questo modo il testo pu\u00f2 essere letto sia dall'inizio che dalla fine e le porzioni di pergamena che non vengono lette possono rimanere avvolte (e protette).\nIl libro rilegato, quindi, non serviva nei tempi antichi, poich\u00e9 molti testi \u2014pergamene\u2014 greci ad esempio erano lunghi trenta pagine, che possono essere tenute in mano. I greci chiamavano i loro libri \"tomi\", che significa \"tagliare\".\nIl Libro dei morti egizio era di 200 pagine, ma non era mai stato pensato per essere letto dai vivi. Le Torah, edizioni del libro sacro ebreo, venivano anche tenute in speciali supporti quando lette.\nLa prima soluzione inventata per sopperire a questo problema fu un gruppo di semplici tavole in legno cucite assieme; attorno al I secolo a.C. i romani chiamarono questo semplice libro codice\u2014parola che deriva dall'equivalente in Latino di \"tronco di albero\".\nI \"codices\" dell'epoca erano ottenuti piegando fogli di pergamena o papiro e (archeologicamente provato almeno per questi ultimi) cucendoli alla piega.\nL'avvento del Cristianesimo \u00e8 generalmente considerato una delle cause principali che permise ai libri in forma di \"codex\" di affermarsi sul pi\u00f9 tradizionale libro in forma di \"volumen\" cio\u00e8 di rotolo.\nIn effetti l'idea di un gruppo di semplici tavole in legno connesse tra loro era nota da alcuni secoli: ne sono rimaste testimonianze archeologiche per es. nei dittici e polittici del banchiere Cecilio Giocondo rinvenuti a Pompei. Tuttavia furono i primi cristiani copti dell'Egitto a fare la prima innovazione. Essi scoprirono che, piegando fogli di pergamena o papiro a met\u00e0 e cucendoli attraverso la piega, era possibile produrre un libro che poteva essere scritto in entrambi i lati. I libri potevano avere tavole in legno che li racchiudevano. Di fatto la forma del codice permise un significativo miglioramento facilitando la consultazione, il trasporto e la produzione libraria.\nNel medioevo, soprattutto dopo l'alfabetizzazione, la legatoria era diventata molto famosa e importante; successivamente questi metodi manifatturieri risultarono molto costosi e con l'arrivo della stampa su larga scala, oggi sono lavori praticati solo in culture pi\u00f9 tradizionali.\nLa preparazione dei libri in Oriente.\nL'arte della rilegatura si pensa sia nata in India anche se nell'antico Oriente la preparazione dei libri differiva alquanto da quella europea.\nIn India i sutra religiosi venivano copiati su foglie di palma (tagliate in due per la lunghezza) con bulini metallici. La foglia veniva poi seccata e strofinata con inchiostro, che formava una macchia nelle incisioni. Alle foglie finite veniva data una numerazione e due lunghi spaghi venivano fatti passare attraverso di esse e di tavole in legno. Quando queste ultime si richiudevano, lo spago in eccesso veniva avvolto attorno alle tavole per proteggere le foglie del libro. I monaci buddisti portarono l'idea attraverso la moderna Persia, l'Afghanistan e l'Iran, sino alla Cina nel I secolo a.C.\nLo sviluppo della legatoria in Cina e Giappone port\u00f2 ben presto all'uso della carta sia per la redazione del testo sia per la coperta che era ancorata alle pagine attraverso un sistema di perni di carta e di spaghi che attraversavano lo spessore dell'intero libro.\nI libri arabi erano in qualche modo differenti, in particolare erano cuciti su catenelle, senza supporti come i libri greci. La scoperta della fabbricazione della carta port\u00f2 gli arabi a fare libri pi\u00f9 leggeri, cuciti con la seta e legati con cartoncini ricoperti di cuoio un lembo del quale li avvolgeva quando non venivano usati.\nLa legatura greca bizantina.\nUn tipo particolare di legatoria \u00e8 quella realizzata nell'Impero bizantino. Bench\u00e9 ad uno sguardo superficiale i libri manoscritti greci possano apparire simili ai contemporanei libri occidentali si pu\u00f2 notare l'assenza delle nervature sul dorso (i libri sono infatti cuciti su fettucce) e la presenza di spessi capitelli a due anime presso il taglio di testa e quello di piede. Queste ultime strutture servono a dare maggiore solidit\u00e0 al corpo del libro.\nLa coperta, in cuoio \u00e8 generalmente decorata a secco con piccoli ferri. \nQuesto tipo di struttura ebbe molto successo: in Italia, dopo la caduta di Costantinopoli, fu imitato producendo una tipologia ibrida detta \u2018'alla greca'\u2019 dove i capitelli sporgenti sono applicati a libri cuciti su nervi; in paesi come l'Etiopia una struttura simile a quella bizantina (ma spesso priva di coperta in cuoio) \u00e8 ancora oggi realizzata per i libri liturgici.\nSviluppo in Occidente.\nI codici furono un miglioramento significativo rispetto alle pergamene in papiro o cartapecora perch\u00e9 erano pi\u00f9 semplici da maneggiare; ma, nonostante permettessero la scrittura su entrambi i lati dei fogli, erano ancora numerati per singolo foglio (operazione detta \"cartulazione\"). L'idea si diffuse rapidamente attraverso le prime chiese. Furono soprattutto i cristiani a diffondere l'utilizzo del libro in forma di codex e l'idea di numerare ogni lato della pagina pare sia dovuta alla necessit\u00e0 di raffrontare singoli passi dell'Antico e Nuovo Testamento tra loro collegati, ricercandoli velocemente. Questo formato per i libri divenne il modo preferito di preservare i manoscritti o il materiale stampato.\nQuindi, i libri occidentali dal V secolo in avanti avevano le seguenti caratteristiche: a) erano rivestiti con copertine rigide; b) le pagine erano fatte in pergamena piegata e cucita con corde resistenti o legacci attaccati alle tavole in legno coperte di cuoio. Siccome i primi libri erano esclusivamente scritti a mano su materiali fabbricati a mano, le dimensioni e gli stili variavano considerevolmente e ogni libro era una creazione unica.\nI primi codici e quelli medioevali erano legati con costole piatte, fino al XV secolo, in cui i libri cominciarono ad avere il dorso arrotondato associato alle copertine odierne. Poich\u00e9 la pergamena dei primi libri reagiva all'umidit\u00e0 gonfiandosi, provocando nel libro la caratteristica forma rigonfia, le coperture in legno dei libri medioevali erano spesso legate tra di loro tramite cinghie o fibbie. Queste cinghie, assieme alle borchie metalliche sulle copertine dei libri necessarie a mantenerli sollevati dalla superficie su cui sono poggiati, sono conosciute comunemente come finimenti.\nI pi\u00f9 antichi manoscritti avevano il dorso piatto, senza nervature e mantennero questa struttura fino all'VIII secolo.\nSono giunti fino a noi ben pochi esemplari di legature antiche o tardo antiche. La pi\u00f9 antica legatura occidentale conservata \u00e8 quella che, ancora oggi, avvolge l'evangelario di Stonyhurst. Si tratta di un manoscritto in pergamena cucito su catenelle. La cucitura, si capisce, somiglia molto a quella dei manoscritti greci. La coperta \u00e8 in cuoio scuro con motivi spiraliformi in rilievo ottenuti spingendo il cuoio della coperta su spaghi appoggiati alle assi in legno. Il dorso si presenta liscio, senza rilievi.\nIn epoca carolingia e post-carolingia compaiono alcune novit\u00e0 in occidente: l'introduzione dei supporti di cucitura (e di conseguenza del telaio, illustrato per\u00f2 solo molto tardi nelle miniature del codice di Bamberga) che permettono la formazione di nervature sul dorso, non pi\u00f9 liscio ma diviso in caselle, e le prime decorazione ottenute imprimendo una matrice calda sul cuoio della coperta.\nIn questo periodo l'aggancio delle assi lignee ai quadranti \u00e8 particolarmente complicato e si ottiene ancorando alle assi, tramite spaghi, i supporti di cucitura.\nSuccessivamente si ha un'evoluzione proprio da questo punto di vista passando attraverso fasi di progressiva semplificazione del sistema: prima la realizzazione dei canali che passando attraverso il labbro dell'asse ne attraversano lo spessore permettendo l'infilatura del supporto di cucitura che viene completamente nascosto nel legno e bloccato al suo posto con piccoli cunei di legno o chiodini; in seguito (in epoca gotica) piuttosto che realizzare elaborati canali nello spessore delle assi si preferisce l'esecuzione di canali superficiali.\nI libri arabi erano in qualche modo differenti, perch\u00e9 erano pensati per i nomadi, quindi i libri del VI secolo erano pensati per essere trasportati. La scoperta della fabbricazione della carta port\u00f2 gli arabi a fare libri pi\u00f9 leggeri\u2014cuciti con la seta e legati con cartoncini ricoperti di cuoio con un lembo che li avvolgeva quando non venivano usati. La carta \u00e8 meno reattiva verso l'umidit\u00e0, quindi non erano pi\u00f9 necessarie le pesanti tavole in legno.\nLa diffusione in Europa della carta proveniente dall'Asia gi\u00e0 durante il Medioevo e in seguito l'introduzione della stampa mutarono l'aspetto dei libri e in un certo senso indussero i legatori a realizzare prodotti pi\u00f9 uniformi senza tuttavia evitare che il formato delle pagine variasse considerevolmente.\nDal XV secolo i libri cominciarono a presentare il dorso arrotondato simile a quello di alcune edizioni odierne.\nNel frattempo, sempre dal XV secolo si diffondono pure varie tecniche di doratura: le matrici, cui si \u00e8 prima accennato, imprimono il loro motivo su una foglia d'oro che tramite un opportuno legante aderisce al cuoio della coperta.\nI motivi decorativi dei vari ferri sono stati oggetto di numerosi studi che hanno cercato di determinare le fasi della storia dei pi\u00f9 famosi e fortunati laboratori di legatoria e doratura.\nLa crescente richiesta di libri, dovuta alla crescente alfabetizzazione che si ebbe con la diffusione della stampa, modific\u00f2 quindi le abitudini dei legatori che si trovarono a dover massimizzare la quantit\u00e0 di prodotto finito sacrificando sempre di pi\u00f9 l'aspetto artistico del loro lavoro.\nFino al XIX secolo sono abbastanza riconoscibili particolari tipologie di legature dovute all'uso di particolari tecniche e materiali in svariate aree geografiche, come, ad esempio:\nL'introduzione della stampa permette la diffusione del libro in maniera pi\u00f9 capillare. Pur mantenendosi per particolari realizzazioni di lusso le strutture sopra citate, si comincino a realizzare libri di formato minore che non necessitano di pesanti legature con coperta su assi lignee. Si introduce come supporto della coperta il cartone e la pergamena per la coperta vera e propria.\nForare un cartone per permettere l'infilatura dei nervi o realizzarvi canali per incartonare i supporti di cucitura \u00e8 evidentemente pi\u00f9 agevole delle equivalenti lavorazioni delle assi lignee. La pergamena inoltre pu\u00f2 essere utilizzata anche dopo un processo di tintura, generalmente in verde. Quest'ultima lavorazione per\u00f2 non sopravanzer\u00e0 mai la diffusione della pergamena non colorata.\nA partire dal XVI secolo \u00e8 possibile riconoscere alcuni stili di legatoria per area geografica. Si tratta di differenziazioni dovute all'uso di particolari materiali e tecniche.\nBisogna inoltre sottolineare che si deve parlare di vari livelli di legatoria: quella \"editoriale\" e quella di maggior prestigio.\nNel primo caso \u00e8 il libraio che provvede il libro di un \"involucro\" che lo possa proteggere almeno fino alla vendita dello stesso. L'acquirente avr\u00e0 svariate possibilit\u00e0 di fronte a s\u00e9: lasciare il libro nella sua coperta editoriale, o far realizzare da un legatore una nuova legatura rispondente ai suoi gusti o necessit\u00e0. In casi rari il libraio fa anch'egli realizzare coperte pi\u00f9 lussuose per le sue merci.\nLa legatoria di prestigio \u00e8 stata oggetto di particolari studi ed \u00e8 stata influenzata dalle correnti artistiche dell'epoca. Se ne tratter\u00e0 pi\u00f9 avanti.\nI primi manuali di legatoria pervenutici hanno l'aspetto di appunti di lavoro e risalgono appena alla seconda met\u00e0 del XVII secolo. \nIl manuale di Dudin, \"L'Art du relieur doreur de livres\" (L'arte del legatore doratore di libri) del 1771, \u00e8 la prima esposizione razionale delle tecniche di quest'arte.\nSeguirono parecchie altre opere, anche relativamente recenti, che mostrano l'evolversi del mestiere del legatore in un ambiente sempre pi\u00f9 ricco di macchinari per produrre il pi\u00f9 rapidamente possibile.\nAlle prime cucitrici meccaniche azionate dal vapore, comparse alla prima met\u00e0 del XIX secolo, fece seguito l'uniformarsi delle tecniche di produzione in Europa.\nDescrizione.\nLegature editoriali.\nLa realizzazione di libri di piccolo formato permette l'uso di quadranti in cartone o addirittura la scomparsa totale di questa struttura (nelle legature in pergamena floscia).\nIl corpo del libro \u00e8 cucito su nervi in spago o su fettucce di pelle allumata che attraversano la coperta davanti e dietro il morso bloccandola. Un ancoraggio migliore si otteneva realizzando un simile sistema per i capitelli. Inoltre le carte di guardia erano incollate alle ribattiture della coperta (nel caso di legature in pergamena floscia) o alle ribattiture e al quadrante (legature in pergamena rigida).\nSi trattava di strutture molto facili da eseguire, soprattutto ricorrendo ad artifici quali la cucitura alternata per cucire pi\u00f9 velocemente. Si diffusero specialmente in Italia e in Francia.\nNei Paesi Bassi si ricorse a fettucce di pergamena per realizzare i supporti di cucitura. Anche in questo caso la coperta era ancorata grazie al passaggio dei supporti di cucitura presso il morso ma, come si intuisce, lo scarso spessore degli stessi permetteva di realizzare dorsi lisci (si tratta delle legature conosciute come \"Elzeviri\").\nNei paesi di lingua germanica (Germania e Austria) si mantenne pi\u00f9 a lungo l'uso delle assi lignee anche se molto assottigliate e con un tipo di lavorazione per ottenere particolari effetti di smussatura sulla coperta. Inoltre la coperta stessa, realizzata in pelle allumata, era vigorosamente pressata tra matrici che imprimevano motivi e immagini sulla stessa.\nL'effetto finale era notevole.\nQueste strutture si mantennero seppure con variazioni per circa un secolo. \nNella seconda met\u00e0 del XVIII secolo, in Francia, comincia a comparire l'uso di coperte in carta: il corpo del libro, cucito con una cucitura alternata e con i nervi in spago alloggiati nei canali ottenuti dal grecaggio dei fascicoli, \u00e8 fissato tramite semplice adesivo alla coperta in carta generalmente azzurra ma anche marmorizzata. Questo genere di legatura, eseguita o fatta eseguire direttamente dall'editore/stampatore uguale per tutte le copie stampate di un libro, pu\u00f2 essere considerata la nascita della legatura editoriale.\nNello stesso periodo, in Germania cominciano ad apparire le prime coperte a cartella. Inizialmente la coperta \u00e8 realizzata in carta (spesso marmorizzata). Successivamente, nel XIX secolo, l'introduzione nelle legatorie industriali della macchina a vapore permette la preparazione in serie di coperte a cartella in tela con impressioni in oro ottenute da matrici.\nSempre nel XIX secolo avviene il superamento del maggiore ostacolo alla produzione del libro: la cucitura passa dall'esecuzione manuale a quella meccanica con l'introduzione di apposite cucitrici.\nLegature di prestigio.\nCome si \u00e8 accennato i libri posti in vendita potevano gi\u00e0 avere una legatura. Esistono per\u00f2 anche casi in cui essa mancava del tutto e i libri posti in vendita erano semplicemente cuciti o persino in fascicoli sciolti.\nL'acquirente incaricava allora un legatore che realizzasse una struttura pi\u00f9 o meno economica a seconda delle esigenze.\nIn genere si trattava di strutture pi\u00f9 robuste ed elaborate delle semplici legature editoriali (che comunque potevano essere state realizzate da un legatore). Le coperte erano in genere montate su assi o, pi\u00f9 spesso, quadranti. \nSi impiegava cuoio o pergamena (colorata o al naturale). Ma soprattutto si eseguivano spesso impressioni con foglia d'oro. Se nel primo Rinascimento la doratura a motivi geometrici \u00e8 relegata sulla cornice esterna della coperta il cui campo pu\u00f2 essere occupato da un fregio (per esempio uno stemma) nel XVII secolo l'intera superficie della coperta si ricopre d'oro applicato con una grandissima variet\u00e0 di ferri di varie forme e dimensioni.\nIn Francia, tra il Settecento e l'Ottocento, eccelsero i Derome, in particolare Nicolas-Denis Derome, detto il Giovane (1731-1790).\nLegature moderne.\nA partire dagli anni quaranta, lo stesso procedimento di cucitura o legatura di per s\u00e9 stesso scompare di fronte all'apparire delle tecniche definite \"perfect binding\" (legatura alla statunitense) dove il libro, formato da fogli non pi\u00f9 cuciti, \u00e8 tenuto insieme soltanto dalla presenza dell'adesivo.\nCi sono varie tecniche commerciali per la legatoria in uso oggi. I libri prodotti per il mercato tendono a essere di una delle seguenti quattro categorie.\nLegatura con coperta rigida.\nLe coperte rigide sono oggi realizzate con sistemi meccanici che le producono in serie. Questa tipologia di legatura, definita anche coperta a cartella, ha origine in area tedesca nel tardo XVIII secolo.\nLa coperta \u00e8 costituita da una tela particolarmente trattata oppure da una spessa carta decorata montata su una struttura composta di tre pezzi (quadranti e dorsetto) in cartone eventualmente uniti fra di loro tramite un foglio di carta o una striscia di tela. \nIn alcuni casi, a causa del prezzo dei materiali, alla tela o alla carta della coperta \u00e8 stato sostituito il cuoio, spesso di origine bovina. \nL'uso di tale materiale fu spesso limitato al solo dorso e agli angoli lasciando il resto della coperta (le parti che coprivano i quadranti di cartone) in tela o in carta.\nUn discorso a parte merita il trattamento del corpo del libro: negli esemplari realizzati fino agli anni '50 di solito i fascicoli furono cuciti (a mano o a macchina) ma in seguito prevalse la tipologia della \"perfect binding\".\nI sistemi di legatura dei fascicoli possono essere di diverso tipo:\nCollegamenti esterni.\nBooks online:\nIstituzioni che offrono master in rilegatura:\nImmagini online di rilegature:\nAltri:"}
{"id": "590497", "revid": "13648", "url": "https://it.wikipedia.org/wiki?curid=590497", "title": "Haron al Rashid", "text": ""}
{"id": "590498", "revid": "33163", "url": "https://it.wikipedia.org/wiki?curid=590498", "title": "Harun ar-Rashid", "text": ""}
{"id": "590500", "revid": "287204", "url": "https://it.wikipedia.org/wiki?curid=590500", "title": "Altered Beast", "text": " \u00e8 un videogioco arcade prodotto da SEGA nel 1988 e in seguito convertito per numerose console e home computer. Molte versioni per computer vennero pubblicate dalla Activision.\nSi tratta di un picchiaduro a scorrimento orizzontale con una ambientazione fantasy-mitologica, influenzata particolarmente dalla mitologia greca (nonostante ci\u00f2, i protagonisti sono definiti nelle istruzioni come \"Centurioni\", un titolo pi\u00f9 adatto alla Roma antica). Il protagonista della vicenda \u00e8 un essere umano che, raccogliendo speciali bonus, si trasforma in un licantropo e in altre creature via via pi\u00f9 potenti: un drago elettrico, un orso, un uomo tigre, fino al pi\u00f9 potente di tutti, il licantropo dorato.\nTrama.\nAll'inizio del gioco appare una visione di Zeus che comanda al protagonista/i di resuscitare dalla sua tomba per salvare sua figlia Atena, rapita dal malefico dio Neff. L'uomo infatti esce magicamente integro da una tomba e il primo livello \u00e8 una necropoli popolata di zombi (da notare un piccolo easter egg, consistente nei nomi \"Alex\" e \"Stella\" che compaiono sulle lapidi: i due sono i protagonisti del videogioco SEGA \"Alex Kidd\").\nAlla fine del gioco il giocatore scopre che tutta l'impresa faceva parte delle riprese di un film avventuroso, col protagonista che si toglie la maschera da lupo e beve birra insieme agli altri personaggi.\nModalit\u00e0 di gioco.\nLa visuale \u00e8 bidimensionale, di profilo e il protagonista pu\u00f2 dunque spostarsi solo in orizzontale, saltare, dare pugni e calci. A volte sono presenti piattaforme rialzate. Molti tipi di nemici mostruosi sopraggiungono da entrambi i lati, alcuni anche volando.\nEliminando i lupi bicefali bianchi si ottengono delle sfere di energia (Spirit Balls) che vanno raccolte prima che spariscano. Al raccoglimento della prima sfera, i muscoli del protagonista crescono fino a lacerargli la maglia, e i suoi attacchi infliggeranno pi\u00f9 danni. Ai suoi pugni e ai suoi calci verr\u00e0 rilasciata una piccola fiamma di energia, dello stesso raggio del pugno o del calcio. Catturando la seconda sfera di energia, il protagonista avr\u00e0 ancora pi\u00f9 muscoli e diventer\u00e0 anche pi\u00f9 alto e pi\u00f9 massiccio, fino a trasformarsi, al terzo bonus raccolto, in una bestia dotata di due poteri soprannaturali che gli permettono di colpire i nemici a distanza.\nAd ogni livello si riparte dallo stadio di uomo normale, e cambia la creatura in cui il protagonista si trasforma, inclusi i suoi poteri.\nIl raggiungimento dello stadio di bestia \u00e8 funzionale alla battaglia contro i boss di fine livello, sebbene sia anche possibile affrontarli nello stadio umano: a un certo punto del livello, Neff compare nella sua forma umana, per poi allontanarsi se il protagonista non ha ancora raggiunto la forma bestiale (quindi viene dato tempo e modo di raccogliere i bonus mancanti, considerando che i lupi bianchi compaiono in zone sempre meno prevedibili, pi\u00f9 avanti si va con i livelli). Alla terza comparsa, Neff si trasformer\u00e0 nella sua forma demoniaca e partir\u00e0 lo scontro, a prescindere che il giocatore abbia o meno raccolto i tre bonus per effettuare la trasformazione in bestia, e si dovr\u00e0 affrontarlo come esseri umani.\nLa modalit\u00e0 a due giocatori \u00e8 simultanea e cooperativa, ma i potenziamenti raccolti da un giocatore valgono solo per lui: di conseguenza, Neff fuggir\u00e0 per due volte anche in questo caso, qualora entrambi i giocatori non avessero raggiunto lo stadio di bestia.\nLivelli.\nCi sono cinque livelli, privi di titolo (i titoli seguenti sono solo indicativi).\nConversioni.\nIl gioco \u00e8 stato convertito per un buon numero di console e computer dell'epoca, e incluso in raccolte per piattaforme pi\u00f9 moderne, in queste ultime generalmente sotto forma di emulazione dell'originale arcade o della versione Mega Drive, come quella inclusa nella raccolta \"Sega Smash Pack Volume 1\" per Dreamcast e nella \"Sega Mega Drive Collection\" per PlayStation 2 e PlayStation Portable. Una conversione molto differente dall'originale \u00e8 quella per Nintendo Entertainment System sviluppata dalla Asmik Ace, la quale comprende tre livelli inediti con conseguenti tre nuove trasformazioni per il protagonista (tigre, squalo e fenice mannari).\nLa Tiger Electronics realizz\u00f2 anche un gioco elettronico portatile LCD basato ufficialmente su \"Altered Beast\" nel 1990."}
{"id": "590503", "revid": "295403", "url": "https://it.wikipedia.org/wiki?curid=590503", "title": "Fortunato Baldinotti", "text": "Biografia.\nDiscendente di una nota famiglia della Nobilt\u00e0 Fiorentina, detta anche Famiglia del \"Cavaliere\", dal famoso Cavaliere Zanobi Baldinotti (1788) di Firenze, Santa Maria Novella, con blasone azzurro, alla banda d'oro, caricata di tre ghirlande di verde e accompagnata da due stelle a otto punte d'oro, una in capo e una in punta. Prese per moglie Libertas Lepri, dalla quale ebbe tre figli, Nicla, Roberta e Roberto.\nCarriera.\nInizi\u00f2 la sua carriera nella P.G.F. Libertas, societ\u00e0 calcistica fiorentina, che nel 1926 si fuse con il C.S. Firenze dando vita alla . \u00c8 stato il centravanti che, con le sue reti, consent\u00ec ai neonati viola di affacciarsi per la prima volta nel campionato di Serie A al termine della stagione 1930-1931: in particolare, fu un suo gol, segnato sul campo dello Spezia, che permise la matematica promozione dei toscani nella massima categoria. Assieme a Giuseppe Galluzzi, primo capitano dei viola, Baldinotti rappresentava l'anima \"fiorentina\" della compagine.\nSegn\u00f2 18 reti in tre annate, cifra ragguardevole se si considera le sole 33 partite disputate in maglia viola. Nella stagione 1931-1932, l'arrivo a Firenze di Pedro Petrone, campione del mondo con l' l'anno prima, lo priv\u00f2 del ruolo di titolare, permettendogli di disputare 2 partite nella massima serie. Di qui la decisione di trasferirsi al , quindi all'Anconitana (fino al 1935), poi al Catania, e infine al , societ\u00e0 nella quale una volta appesi gli scarpini al chiodo, inizier\u00e0 la carriera di tecnico delle giovanili; aveva invece chiuso l'attivit\u00e0 agonistica alle soglie dei quarant'anni, nell'Alfa Firenze.\n\u00c8 a tutt'oggi l'unico fiorentino ad avere segnato una tripletta con la maglia viola: l'impresa avvenne in Fiorentina-Novara (3-0) del 27 aprile 1930. Sua \u00e8 anche una doppietta nella goleada (6-1) rifilata dalla Fiorentina alla Dominante, partita che resta nella storia gigliata per le marcature a opera di toscani: alla doppietta di Baldinotti infatti vanno aggiunte anche le reti di Galluzzi e del lucchese Lucchetti. In carriera, \nBaldinotti ebbe spesso contrasti con gli allenatori."}
{"id": "590508", "revid": "484362", "url": "https://it.wikipedia.org/wiki?curid=590508", "title": "Regioni italiane", "text": ""}
{"id": "590511", "revid": "15756", "url": "https://it.wikipedia.org/wiki?curid=590511", "title": "Amministratore (societ\u00e0 per azioni)", "text": "Nell'ordinamento italiano, gli amministratori costituiscono l'organo cui \u00e8 affidata la gestione dell'ente e la direzione dell'attivit\u00e0 imprenditoriale.\nLa legge (art. 2380-bis, comma 3 del codice civile) consente che l'organo amministrativo possa avere sia carattere unipersonale che collegiale. Nel secondo caso assume il nome di consiglio di amministrazione (cda).\nQuando si tratta di amministrazione collegiale, il numero dei componenti non \u00e8 elemento essenziale dello statuto, potendo quest'ultimo determinare anche solamente il numero minimo e massimo (normalmente nello statuto compare anche una clausola che richiede il numero dispari dei componenti).\nUn amministratore pu\u00f2 essere membro di pi\u00f9 consigli di amministrazione, anche di societ\u00e0 che non hanno relazioni in merito alla propriet\u00e0 delle quote azionarie (assenza di partecipazioni incrociate o di una terza societ\u00e0 \"Capogruppo\" che possiede quote delle altre). La pluralit\u00e0 di incarichi porta ad un conflitto di interessi evidente quando l'amministratore \u00e8 membro e deve tutelare gli interessi economici opposti di due societ\u00e0, delle quali una acquisisce l'altra tramite un'OPA, vende immobili, presta capitali.\nNomina degli amministratori.\nGli amministratori vengono nominati dall'assemblea degli azionisti in assemblea ordinaria; dottrina e giurisprudenza hanno ritenuto ammissibili le clausole statutarie che richiedono maggioranze pi\u00f9 elevate, o di sottoporre tale votazione in assemblea straordinaria.\nLa carica \u00e8 solitamente triennale, ma \u00e8 rinnovabile senza limiti.\nIl compenso degli amministratori \u00e8 deciso o al momento della loro nomina oppure per statuto.\nI soci possono liberamente votare per chiunque ritengano adatto allo svolgimento dell'incarico (anche per se stessi, un congiunto o un amico).\nLa giurisprudenza ha sostenuto che la votazione non pu\u00f2 avvenire a scrutinio segreto. Tuttavia sono ammesse clausole riguardanti il metodo elettivo: voto di lista, voto limitato, elezione in ordine progressivo.\nIl consiglio di amministrazione elegge fra i suoi componenti il Presidente, il quale dunque non \u00e8 nominato direttamente dall'assemblea degli azionisti, ma all'interno del consiglio stesso.\nVi sono solo cinque casi nei quali la nomina non spetta all'assemblea e sono previsti dalla legge:\nRequisiti degli amministratori.\nStabilisce l'articolo 2380 bis comma 2 del codice civile che possono essere amministratori anche non soci (come avviene nella maggioranza dei casi).\nPer la nomina di amministratore sono richiesti requisiti di onorabilit\u00e0, professionalit\u00e0 e indipendenza, tuttavia lo statuto pu\u00f2 imporre anche altri requisiti, purch\u00e9 non limiti oltremodo la possibilit\u00e0 di scelta dei soci.\nLe cause di ineleggibilit\u00e0 sono quelle previste dall'articolo 2382 del codice civile ovvero interdizione, inabilitazione, dichiarazione di fallimento.\nRevoca degli amministratori.\nGli amministratori possono essere revocati:\nOltre che per revoca e, ovviamente, per morte, la cessazione del rapporto fra amministrazione e societ\u00e0 pu\u00f2 avvenire per rinunzia all'ufficio da parte dell'amministratore o per scadenza del termine.\nFunzioni degli amministratori.\nGli amministratori hanno funzione di:\nResponsabilit\u00e0 degli amministratori.\nGli amministratori sono responsabili verso:\nLe azioni di responsabilit\u00e0 contro gli amministratori scadono cinque anni dopo il termine della loro carica."}
{"id": "590515", "revid": "74801", "url": "https://it.wikipedia.org/wiki?curid=590515", "title": "Ellery Queen", "text": "Ellery Queen \u00e8 il pi\u00f9 famoso degli pseudonimi assunti da Frederick Dannay e Manfred Bennington Lee, scrittori di letteratura poliziesca e inventori del \"detective\" che porta il nome del loro pseudonimo.\nFrederick Dannay (nato Daniel Nathan, New York, 20 ottobre 1905 \u2013 New York, 3 settembre 1982) e Manfred Bennington Lee (nato Manford Lepovski, New York, 11 gennaio 1905 \u2013 Roxbury, 3 aprile 1971) erano due cugini newyorkesi di origine ebraica cresciuti a Brooklyn, che nel corso della loro carriera letteraria scrissero anche con lo pseudonimo di Barnaby Ross; a partire dagli anni sessanta il nome \"Ellery Queen\" divenne una sorta di \"franchise\" sotto la cui firma figurano romanzi apocrifi autorizzati da Dannay e Lee; la produzione di tali apocrifi termin\u00f2 tuttavia con la morte di Lee nel 1971, in quanto Dannay, che mor\u00ec 11 anni pi\u00f9 tardi, non era interessato a portare pi\u00f9 avanti il nome.\nComplessivamente a firma dei due cugini sono stati pubblicati circa 40 romanzi e altre raccolte in un arco temporale che va dal 1929, uscita del primo romanzo con Ellery Queen protagonista, \"La poltrona n. 30\", fino al 1972, quando usc\u00ec \"La prova del nove\", postumo a Lee.\nDalle avventure del detective Ellery Queen furono tratti diversi adattamenti radiofonici, un film per la TV e una serie televisiva omonima prodotta nel 1975 dalla NBC e trasmessa anche in Italia nel 1979.\nEllery Queen, investigatore.\nNato nel 1929, il personaggio di Ellery Queen divenne cos\u00ec famoso che i suoi autori decisero di fondare la rivista \"Ellery Queen's Mystery Magazine\" (nota in italiano come \"I Gialli di Ellery Queen\" [Garzanti dal 1951 al 1955], poi \"La rivista di Ellery Queen\" [Mondadori]), considerata a lungo una delle pi\u00f9 influenti pubblicazioni di letteratura poliziesca in lingua inglese dell'ultimo mezzo secolo. Il personaggio fu creato in occasione del concorso indetto da una rivista per premiare con la pubblicazione la miglior opera prima poliziesca. Dannay e Lee, due cugini ebrei di Brooklyn, decisero di inviare un lavoro firmato con lo stesso nome dato al loro personaggio e vinsero, ma prima che il loro romanzo potesse venir pubblicato, la testata fu ceduta a un altro proprietario, il quale prefer\u00ec pubblicare il romanzo di un'altra concorrente. I due non si persero d'animo e inviarono il loro romanzo, \"La poltrona n. 30\" (\"The Roman Hat Mystery\", 1929) a svariati editori, fino a trovare quello giusto, Stokes.\nEllery \u00e8 un giovane giallista nonch\u00e9 investigatore dilettante dalla mente lucida e analitica, laureato all'Universit\u00e0 di Harvard e interessato al crimine solo per curiosit\u00e0 (infatti non guadagna nulla dalla sua attivit\u00e0 di investigatore). Suo padre Richard Queen, di origine irlandese, \u00e8 ispettore capo della squadra Omicidi della polizia di New York. In moltissimi casi, \u00e8 proprio Ellery ad aiutare suo padre nelle indagini sui delitti che la squadra da questi diretta deve affrontare.\n\"La poltrona n. 30\" defin\u00ec subito il paradigma dei lavori successivi: un crimine insolito, prove spesso contrastanti, la presenza di Richard Queen e del suo assistente, il sergente Velie; la messa a disposizione del lettore di tutti gli elementi utili a scoprire il colpevole e la conseguente \u201csfida al lettore\u201d che precedeva la soluzione del caso. Venne inaugurata anche la formula base del titolo (in inglese), che seguiva lo schema \"The\" + \"aggettivo di nazionalit\u00e0\" + \"sostantivo\" + \"Mystery\" (come omaggio ai titoli dei romanzi di S. S. Van Dine con Philo Vance, che seguivano lo schema \"The\" + \"sostantivo\" + \"Murder Case\"). Infatti il secondo libro della coppia fu \"The French Powder Mystery\" (\"Sorpresa a mezzogiorno\", 1930).\nSe dal padre Richard, irlandese con i piedi per terra, Ellery eredita l'interesse verso il crimine, deve altres\u00ec alla madre scomparsa l'intelligenza critica, l'aspetto un po' snob e soprattutto il non dover lavorare per mantenersi. Gli autori si ispirarono alla figura distaccata e un po' cinica di Philo Vance, ma se l'atteggiamento di Ellery Queen nei primi romanzi era parte essenziale del personaggio (si conceder\u00e0 anche qualche avventura galante di tanto in tanto), egli lo perder\u00e0 via via, tanto che in seguito la sua presenza nei romanzi sar\u00e0 giustificata solo dal suo ruolo risolutore, senza aggiungere altro colore alle vicende.\nNei primi romanzi erano presenti delle introduzioni firmate da un amico di Ellery, tale \u201cJ.J. McC.\u201d. Secondo queste introduzioni, i fatti narrati nei romanzi risalivano a diversi anni prima ed Ellery e suo padre si erano nel frattempo ritirati e trasferiti in Italia, vicino a Fiesole, dove Ellery si era sposato ed era padre di una bambina. Anche questo aspetto era ripreso dai romanzi di Van Dine, nei quali si afferma che il protagonista Philo Vance \u00e8 andato a vivere in Italia al termine della sua collaborazione con la polizia di New York. Questa soluzione narrativa venne gradualmente abbandonata e nelle opere successive ai primi anni trenta si d\u00e0 per scontato che Ellery continui a vivere a New York, in una casa di arenaria sulla 87\u00aa Strada Ovest, e che suo padre Richard continui ad essere a capo della squadra omicidi.\nNel romanzo \"Colpo di grazia\" gli autori dicono che Ellery Queen \u00e8 nato nel 1905. La sua data di nascita dovrebbe collocarsi tra il 22 maggio e il 21 giugno, poich\u00e9 si afferma che \u00e8 del segno dei Gemelli.\nEllery Queen arriv\u00f2 in Italia negli anni trenta, pubblicato nella collana dei Gialli Mondadori, incontrando subito un largo consenso tra gli appassionati del genere.\nIl ciclo di Drury Lane.\nEllery Queen non fu l'unico pseudonimo usato da Dannay e Lee: nel 1932 infatti, con il nome di Barnaby Ross, i due cugini crearono il personaggio di Drury Lane, (il cui nome \u00e8 frutto di un gioco di parole che allude al noto teatro londinese situato appunto in Drury Lane), un affascinante attore shakespeariano affetto da sordit\u00e0 ma dalle grandi doti investigative, che appare in quattro romanzi.\nGi\u00e0 dalla seconda edizione, la paternit\u00e0 di questi romanzi fu assegnata a Ellery Queen. Per un certo periodo, negli anni trenta, i due cugini si divertirono a partecipare (camuffati) a dibattiti in pubblico nei quali uno dei due si presentava con lo pseudonimo di Ellery Queen e l'altro di Barnaby Ross.\nI romanzi che hanno come protagonista Drury Lane costituiscono un ciclo unitario ed autoconclusivo, in cui Ellery Queen sperimenta vari sottogeneri del romanzo giallo, con caratteristiche che verranno poi riprese nei successivi romanzi dell'omonimo detective.\nL'iniziale \"La tragedia di X\" (1932), \u00e8 il pi\u00f9 affine ai classici gialli che hanno come protagonista lo stesso Ellery Queen, affrontando, con alcune varianti, la tematica del delitto \"a camera chiusa\", qui rappresentato da una serie di omicidi che avvengono, rispettivamente, in un autobus, in un battello ed in un treno. Vengono qui definite le caratteristiche essenziali dello stesso Drury Lane, dell'ispettore Thumm, del Procuratore Bruno e del medico legale Schilling, che compariranno anche nei due successivi romanzi del ciclo.\nIl secondo romanzo del ciclo, \"La tragedia di Y\" (1932), tratta di omicidi avvenuti in ambito familiare, precorrendo tematiche che lo stesso Ellery Queen affronter\u00e0 nei romanzi del ciclo di Wrightsville, come \"Il paese del maleficio\" e \"Dieci incredibili giorni\", con analitica ricostruzione della psicologia dei vari personaggi e dei loro rapporti reciproci. Spiccata la somiglianza di questo romanzo con \"\u00c8 un problema\" di Agatha Christie (1949) e con \"La fine dei Greene\" di S.S. Van Dine (1928). La vicenda \u00e8 ambientata a pochi mesi di distanza dai fatti relativi a \"La tragedia di X\".\nNel terzo romanzo del ciclo, \"La tragedia di Z\" (1933), ambientato a circa dieci anni dai romanzi precedenti, viene introdotto il personaggio di Patience Thumm, figlia dell'ispettore Thumm, caratterizzato da spiccate qualit\u00e0 investigative. Di fatto, Patience Thumm diviene co-protagonista del ciclo, mentre Drury Lane svolge un ruolo maggiormente passivo, anche a causa dell'et\u00e0 avanzata dell'investigatore. L'intreccio giallo passa in secondo piano, mentre vengono delineate in maniera sempre pi\u00f9 profonda le psicologie dei vari personaggi coinvolti nella storia.\nIl quarto romanzo del ciclo, \"Cala la tela\" (1933), si svolge successivamente al precedente. Drury Lane \u00e8 ormai anziano e malato, con Patience Thumm sempre pi\u00f9 protagonista dell'intreccio, sia sotto l'aspetto investigativo che psicologico. La conclusione del libro mette fine al ciclo stesso dei quattro romanzi, lasciando tuttavia irrisolti alcuni punti focali della storia gialla. Viene sostanzialmente messa in crisi la razionalit\u00e0 che caratterizza tutti i tradizionali romanzi di Ellery Queen.\nLa ditta \u201cEllery Queen\u201d.\nCome detto, quindi, non tutti i romanzi di Ellery Queen (inteso come scrittore) hanno come protagonista l'omonimo investigatore; anzi, dal 1961 al 1971, anno della morte di Manfred Lee, uscirono numerosi romanzi, anche con stile diversissimo tra loro (influenzati da altri scrittori come Raymond Chandler ed Ed McBain, fautori di un nuovo stile poliziesco pi\u00f9 orientato all'azione che al procedimento logico-induttivo), che autorizzarono la supposizione, rivelatasi poi solo in tempi recenti esatta, che \u201cEllery Queen\u201d fosse diventato un marchio di fabbrica o, meglio, un gruppo di lavoro aperto anche ad altri scrittori.\nSin dagli anni '40 Dannay e Lee avevano ingaggiato dei \"ghostwriters\" a cui affidare la scrittura di alcuni romanzi destinati ad un pubblico giovanile e firmati \"Ellery Queen Jr\" oppure l'adattemento di radiodrammi, tuttavia i problemi di salute di Lee, accompagnati da un blocco psicologico alla scrittura ebbero come conseguenza un cambiamento della produzione letteraria firmata \"Ellery Queen\".\nPertanto, a partire dal 1958, anno del romanzo \"Colpo di grazia\" - che avrebbe dovuto essere l'ultimo della serie di gialli classici con il personaggio Ellery Queen - le pubblicazioni firmate \"Ellery Queen\" si possono dividere in quattro gruppi:\nDel terzo gruppo fanno quindi parte i romanzi \"L'eredit\u00e0 che scotta\" (\"Dead Man's Tale\", 1961) o \"Il seme della follia\" (\"The Madman Theory\", 1966), mentre \"Bentornato, Ellery!\" (\"The Player on The Other Side\", 1963), un giallo classico, che segnava dopo cinque anni il ritorno del personaggio di Ellery Queen, appartiene al secondo gruppo, dato che fu scritto dal noto scrittore di fantascienza Theodore Sturgeon.\nAppartengono al terzo gruppo anche la serie di romanzi in cui appare un nuovo personaggio, l'ispettore Tim Corrigan, protagonista di sei romanzi (quattro dei quali scritti da Richard Deming) tra cui \"C'\u00e8 chi spia, c'\u00e8 chi uccide\" (\"Who Spies, Who Kills?\", 1966), \"Indovina chi viene a ucciderti\" (\"Guess Who's Coming to Kill You\", 1968) e \"Frontiera maledetta\" (\"Kiss And Kill\", 1970). Il personaggio di Tim Corrigan si muove in una zona oscura tra crimine comune, delitto politico e trame internazionali, tanto che, in Italia, per la prima volta la Mondadori non pubblic\u00f2 un romanzo di Ellery Queen nei famosi \"Gialli\" ma nella collana di spionaggio \"Segretissimo\"; \u00e8 il caso dei citati \"C'\u00e8 chi spia, c'\u00e8 chi uccide\" e \"Indovina chi viene a ucciderti\". Un secondo ciclo con personaggio fisso narra invece le avventure di Mike McCall, assistente speciale del governatore Sam Holland, e protagonista di tre romanzi (scritti rispettivamente da Deming, Gil Brewer e Edward D. Hoch).\nFin dal 1938 Dannay e Lee scrivevano sceneggiature per il cinema, cosa questa che aveva indotto una lenta ma irreversibile trasformazione dei personaggi e delle storie: abbandonato lo schema logico-formale delle prime \u201csfide al lettore\u201d, la trama inizi\u00f2 a coinvolgere anche aspetti psicologici decisivi ai fini della risoluzione dei casi. Non mancheranno anche riferimenti a misticismo, simbolismo religioso e occultismo negli ultimi romanzi degli anni sessanta, in cui comunque il personaggio di Ellery Queen era ormai diversissimo da quello che i primi lettori avevano conosciuto. Questa indebita commistione tra razionalismo e simbolismo mistico-religioso caus\u00f2 molte critiche agli autori, anche se \u00e8 necessario ricordare che gli ultimi romanzi con protagonista Ellery Queen, malgrado progettati dettagliatamente e per intero da Dannay, furono in gran parte scritti da altri autori.\nLa pubblicazione degli apocrifi \"hard-boiled\" fu come detto una iniziativa del solo Manfred Lee, morto nel 1971, per\u00f2 dopo il 1972, anno della pubblicazione di \"A Fine and Private Place\" e \"The Blue Movie Murders\" (scritto da Edward D. Hoch e rivisto questa volta da Dannay) non apparvero n\u00e9 romanzi \"originali\" con Ellery Queen n\u00e9 romanzi apocrifi \"hard-boiled\", dato che Dannay si dedic\u00f2 esclusivamente alla pubblicazione della rivista EQMM.\nUn ultimo romanzo, classico e \"originale\", \"The Tragedy of Errors\", fu concepito e portato avanti dal solo Dannay, scomparso nel 1982, ma non assunse mai una forma definitiva ed fu pubblicato postumo, ancora allo stato embrionale.\nNel 1961 ad Ellery Queen fu assegnato il premio \"Grand Master\" dei Mystery Writers of America.\nEllery Queen in radio e sullo schermo.\nI romanzi di Ellery Queen furono adattati per la radio e la televisione.\nDal 1939 al 1948 i tre maggiori \"network\" statunitensi trasmisero il programma radiofonico \"The Adventures Of Ellery Queen\"; negli anni cinquanta prima la DuMont Television, poi la ABC, poi di nuovo la DuMont trasmisero le versioni televisive: \"The Adventures of Ellery Queen\" (1950-1952) e \"The Further Adventures of Ellery Queen\" (1958-1959), con vari attori nella parte del protagonista: prima Lee Hart, che dopo la sua morte venne rimpiazzato da Lee Bowman, poi Hugh Marlowe, George Nader e, infine, Lee Phillips.\nUn film-TV del 1971 intitolato \"\" fu interpretato da Peter Lawford.\nInfine, nella stagione televisiva 1975/76, apparve la serie \"Ellery Queen\", con Jim Hutton nella parte di Ellery e David Wayne nella parte di Richard Queen, che fu trasmessa anche in Italia nel 1979.\nOpere.\nRomanzi firmati Barnaby Ross.\nIn Italia tutti i romanzi in cui compare Drury Lane sono usciti a firma Ellery Queen.\nRomanzi e racconti apocrifi con Ellery Queen.\nNel periodo 1940-1949 apparvero alcune opere con Ellery Queen tratte da film e radiodrammi. Non si tratta di opere originali dei cugini Dannay e Lee, anche se i due hanno partecipato alla definizione delle trame.\nRomanzi apocrifi firmati Ellery Queen.\nDopo la pubblicazione di \"Colpo di grazia\" nel 1958, che nelle intenzioni dei due cugini avrebbe dovuto essere l'ultimo romanzo con la firma Ellery Queen, Frederic Dannay si dedic\u00f2 alla rivista \"Ellery Queen Mystery Magazine\", mentre Manfred B. Lee decise di iniziare la pubblicazione di romanzi \"hard-boiled\" a firma Ellery Queen e da affidare a diversi scrittori che non sarebbero apparsi come gli autori dei romanzi. Le pubblicazioni di questi apocrifi cessarono subito dopo la morte di Manfred B. Lee nel 1971."}
{"id": "590517", "revid": "10369", "url": "https://it.wikipedia.org/wiki?curid=590517", "title": "Caff\u00e8 scheckerato", "text": ""}
{"id": "590518", "revid": "767487", "url": "https://it.wikipedia.org/wiki?curid=590518", "title": "Peggio Punx", "text": "I Peggio Punx, conosciuti anche come i Peggio, sono stati un gruppo musicale hardcore punk di Alessandria attivo fra il 1981 e il 1989. Nati come Peggio Punk, il gruppo si \u00e8 contraddistinto per la musica spesso sperimentale e per i testi simpatizzanti per la corrente di estrema sinistra Autonomia operaia. Assieme ad altri gruppi, quali Blue Vomit, Nerorgasmo, Negazione, Declino, Indigesti e altri, hanno costituito la base della scena hardcore punk piemontese dell'epoca. Nei primi anni ottanta furono molto attivi nella scena italiana e parteciparono a numerosi concerti al fianco di gruppi come Wretched, C.C.M., Raw Power. Molti loro dischi sono autoprodotti, nel pieno dello spirito DIY dei gruppi punk pi\u00f9 dichiaratamente \"impegnati\".\nStoria del gruppo.\nPeggio Punx: primi anni.\nI Peggio Punx si formano a Alessandria nel 1981. I membri originari furono Mauro Carosio, Marco Laguzzi, Paolo Chilin e Federico Massarino. Nel 1982, con questa formazione realizzano il loro primo nastro.\nNel 1982 pubblicano il loro primo EP su 7\" sotto la propria sigla \"Peggio Records\", dal titolo \"Disastro sonoro E.P.\", che ottiene fra le varie recensioni anche quella della fanzine di San Francisco a distribuzione internazionale Maximumrocknroll, che ne sottolinea la mancanza di distorsione e la pulizia delle chitarre e il mixaggio esagerato nella parte di batteria che rendono nel complesso il suono \"inusuale ma proficuo\". Dello stesso anno \u00e8 anche \"La citt\u00e0 \u00e8 quieta... ...ombre parlano\"\nNel 1985 pubblicano il 12\" \"Ci stanno uccidendo al suono della nostra musica!! E.P.\".\nNel 1984 vengono poi invitati dalla statunitense R Radical Records di Dave Dictor dei MDC a partecipare al doppio album compilazione \"International P.E.A.C.E. Benefit Compilation\", che vedeva fra gli altri band come Crass, D.O.A., Dirty Rotten Imbeciles, Septic Death, Conflict, Reagan Youth, White Lies, Subhumans, Dead Kennedys, Butthole Surfers, ma anche altri gruppi della scena italiana come Negazione, Declino, Wretched, Contrazione, Impact, Cheetah Chrome Motherfuckers e RAF Punk. La compilation usc\u00ec in collaborazione con Maximumrocknroll, che mensilmente teneva una rubrica sulla scena hardcore punk italiana.\nNel 1986 un'altra etichetta statunitense, la \"Bad Compilation Tapes &amp; Records\", li inserisce nella compilation su vinile \"We Can Do Whatever We Want - Best Of BCT #1\"\nDi li a poco il gruppo si scioglie.\nDurante questo periodo di pausa la \"Linea Diritta Tapes\" stampa una cassetta contenente brani live dal titolo \"Immagini Di Sogno Represse Dentro Di Noi - Live '83-'87\".\n1989: riunione.\nNel 1989 il gruppo si riforma dando alla luce l'LP \"Cattivi Maestri\", edito dalla TVOR On Vinyl.\nPeggio.\nNel 1991, esce il loro ultimo album dal titolo \"Alterazione della struttura\" (Wide Records). Il nome \u00e8 stato cambiato in Peggio, inserendo Flavio Gemma ex Viridance al basso, cambiamento che rispecchia una virata verso sonorit\u00e0 decisamente meno hardcore. Alessandro Bolli nel suo \"Dizionario dei Nomi Rock\", in merito al cambiamento di nome, cita un'intervista rilasciata dal chitarrista Marco Laguzzi in cui afferma \"...ci sembrava assurdo continuare ad avere un'etichetta soprattutto in questo momento. Per\u00f2 abbiamo mantenuto il nome storico: siamo sempre stati conosciuti come Peggio. Non \u00e8 un cambiamento tipo PdS (risate)\".Nel 1992 la voce di Pisani viene sostituita da Guido Sassola alias Zazzo, ex cantante dei Negazione. Nel 1993 si chiude l'esperienza dei Peggio.\nDopo il Peggio.\nIl 3 marzo del 2012, per festeggiare i 30 anni del loro primo EP \"Disastro sonoro\", si riuniscono con la formazione originale e suonano nella loro Alessandria presso il C.S. Laboratorio Sociale. La partecipazione del pubblico \u00e8 talmente alta che ripetono il concerto 2 volte la sera stessa per accontentare i 1500 fan accorsi. Il concerto rimarr\u00e0 immortalato in un CD e Dvd live dal titolo \"\"1982-2012...sempre peggio\",\" uscito a settembre 2012 sempre su marchio \"Peggio Records\".\nNel 2005 la SOA Records ristamp\u00f2 l'intera discografia in un doppio CD dal titolo \"Discography\", riproposto su due stampe in vinile vendibili separatamente nel 2010 dai titoli \"Vol I\" e \"Vol II\"."}
{"id": "590521", "revid": "767487", "url": "https://it.wikipedia.org/wiki?curid=590521", "title": "ChessBrain", "text": "ChessBrain \u00e8 un progetto di calcolo distribuito per il gioco degli scacchi.\nSuccessi e riconoscimenti.\nNell'edizione del 2004 del Guinness dei primati questo progetto \u00e8 stato inserito come \"the largest networked chess computer\" (il pi\u00f9 grande computer in rete dedicato agli scacchi) nella categoria \"Internet Science and Technology\" alla pagina 153 della versione in inglese.\nSoftware.\nIl software del progetto chiamato \"ChessBrain II\" \u00e8 attualmente in fase di sviluppo sia per la sua versione client che server."}
{"id": "590522", "revid": "287204", "url": "https://it.wikipedia.org/wiki?curid=590522", "title": "Cherimu", "text": ""}
