{"id": "633580", "revid": "88740", "url": "https://it.wikipedia.org/wiki?curid=633580", "title": "Dominique Strauss-Kahn", "text": "Membro del Partito Socialista, \u00e8 stato ministro in dicasteri economici nei governi a guida socialista. \u00c8 stato professore di macroeconomia a Sciences Po (\"Institut d'etudes politiques\" di Parigi). Dal 1\u00ba novembre 2007 al 18 maggio 2011 \u00e8 stato direttore generale del Fondo monetario internazionale (FMI).\nIl 14 maggio 2011 viene arrestato a New York con l'accusa di tentata violenza sessuale ai danni di una cameriera di un albergo presso cui alloggiava a New York e quattro giorni dopo rassegna le sue dimissioni dalla carica di Direttore del FMI. Le accuse a Strauss-Kahn, il cui nome sulla stampa francese viene spesso abbreviato in \"DSK\", si sono per\u00f2 poi rivelate insussistenti, e la procura ne ha chiesto l'archiviazione il 23 agosto 2011.\nBiografia.\nIl padre, Gilbert Strauss-Kahn (1918-1992), era figlio di un ebreo aschenazita alsaziano e di una donna francese, originaria della Lorena e di religione cattolica; la madre, Jacqueline Fellus (1919-2006), era figlia di una coppia di ebrei tunisini.\nFormazione e vita professionale.\nNato in un quartiere residenziale alle porte di Parigi, Dominique ha vissuto in Marocco, ad Agadir, per poi trasferirsi a Montecarlo in seguito al terremoto del 1960 ed ha studiato all'HEC Paris e all'Institut d'\u00e9tudes politiques (Sciences Po) di Parigi. Non super\u00f2 il concorso di ammissione all'\u00c9cole nationale d'administration (ENA) ma consegu\u00ec la laurea magistrale in diritto pubblico e il dottorato in scienze economiche - materia che ha insegnato a Nancy e a Nanterre - ed \u00e8 oggi professore ordinario di macroeconomia a Sciences Po, a Parigi. Nel 1993 ha fondato lo studio legale \"DSK Consultants\" per esercitare la professione di avvocato.\nNel 1995 ha sposato in sinagoga la sua terza moglie: la giornalista televisiva Anne-\u00c9lise Schwartz, meglio conosciuta come Anne Sinclair.\nI primi passi.\nIl suo percorso politico \u00e8 strettamente legato a quello di Lionel Jospin, divenuto segretario del Partito socialista francese (PS), in seguito all'elezione di Fran\u00e7ois Mitterrand alla presidenza della Repubblica.\nNel 1986 fu eletto per la prima volta deputato, nell'Alta Savoia. Rieletto nel 1988 in un collegio uninominale della Val-d'Oise, nell\"hinterland\" parigino, fu in seguito nominato presidente della Commissione Finanze dell'\u00a0\"Assembl\u00e9e nationale\".\nNel 1991 entr\u00f2 come ministro dell'Industria e del Commercio estero nel governo di \u00c9dith Cresson, funzione che mantenne nel governo di Pierre B\u00e9r\u00e9govoy fino alle elezioni politiche del 1993, vinte da una coalizione di centro-destra. In seguito alla sconfitta elettorale, fu nominato presidente del gruppo di esperti del PS, creato da Claude All\u00e8gre e rilanciato da Michel Rocard.\nNel 1994 partecip\u00f2 al \"Cercle de l'Industrie\", un circolo in difesa dell'industria francese a Bruxelles, insieme all'imprenditore Vincent Bollor\u00e9 e Louis Schweitzer, amministratore delegato del gruppo Renault.\nEletto sindaco di Sarcelles per la prima volta nel 1995, ha in seguito rinunciato alla carica dopo la nomina a ministro dell'Economia, delle Finanze e dell'Industria nel governo di Lionel Jospin, nel 1997.\nMinistro dell'Economia.\nNel 1997, Lionel Jospin, nuovo Primo ministro francese, lo nomin\u00f2 ministro dell'Economia, delle Finanze e dell'Industria. Dominique Strauss-Kahn divenne cos\u00ec uno dei personaggi di punta del governo. I buoni risultati dell'economia francese, la forte crescita e la creazione di nuovi posti di lavoro nel settore privato contribuirono a consolidare la popolarit\u00e0 del ministro nel partito e nell'opinione pubblica.\nCapolista alle elezioni regionali del 1998 nell'\u00cele-de-France, port\u00f2 i socialisti alla vittoria, rinunciando per\u00f2 alla presidenza della Regione a favore di Jean-Paul Huchon per rimanere ministro.\nLe principali iniziative del suo mandato ministeriale furono l'abbassamento dell'IVA al 5,5% nel settore edile per rilanciare l'attivit\u00e0 del settore e disincentivare l'evasione fiscale. Attraverso una politica di rigore economico e di privatizzazioni riusc\u00ec a fare rientrare il deficit pubblico sotto la soglia del 3%, imposta dai parametri di Maastricht, garantendo alla Francia l'ingresso nella zona dell'euro. Malgrado la sua opposizione, non riusc\u00ec a impedire la riduzione del tempo di lavoro a 35 ore settimanali, misura fortemente voluta dal ministro delle Politiche sociali Martine Aubry.\nIndagato in diversi processi legati alla sua attivit\u00e0 di avvocato nei primi anni novanta, Dominique Strauss-Kahn rassegn\u00f2 le proprie dimissioni da ministro nel novembre 1999. Il primo ministro Lionel Jospin era talmente certo della sua estraneit\u00e0, da sostituirlo in un primo momento con il segretario di stato Christian Sautter e quindi manifestando l'intenzione di reintegrarlo quanto prima alla guida dell'economia. Alcuni esponenti del suo stesso partito gli riservarono un sostegno tiepido e qualcuno, come S\u00e9gol\u00e8ne Royal, us\u00f2 addirittura parole aspre nei suoi riguardi, ma lui prefer\u00ec non tenerne conto. Nel 2001 venne interamente scagionato da ogni accusa e fu rieletto deputato poco dopo in un'elezione suppletiva.\nLe ambizioni presidenziali.\nDopo la vittoria di Jacques Chirac alle elezioni presidenziali del 2002, Dominique Strauss-Kahn venne rieletto deputato nel collegio uninominale di Sarcelles alle elezioni politiche immediatamente successive. Tuttavia, il Partito socialista, stroncato dal sorpasso da parte di Jean-Marie Le Pen al primo turno delle presidenziali, perse le elezioni politiche a favore della destra.\nInsieme a Michel Rocard fond\u00f2 il club di riflessione \"\u00c0 gauche en Europe\" (A sinistra in Europa) e presiedette la corrente del partito socialista \"Socialisme et D\u00e9mocratie\" (Socialismo e democrazia), d'ispirazione riformatrice.\nDopo avere sostenuto la mozione maggioritaria presentata dal segretario Fran\u00e7ois Hollande al congresso del Partito socialista di Le Mans, annunci\u00f2 nel maggio 2006 la sua intenzione di partecipare alle primarie organizzate dal partito per designare il candidato ufficiale alle elezioni presidenziali del 2007. Gli altri concorrenti erano l'ex primo ministro Laurent Fabius e la presidente della regione Poitou-Charentes, S\u00e9gol\u00e8ne Royal. Nel novembre 2006 gli iscritti al partito socialista votarono il loro candidato e Strauss-Kahn ottenne il 20% dei voti, appena davanti a Fabius, in una elezione nettamente favorevole a Royal, vincitrice fin dal primo turno con il 60% dei voti.\nDirettore generale del Fondo monetario internazionale.\nLa nomina.\nNel luglio 2007 Dominique Strauss-Kahn venne candidato ufficialmente alla direzione generale del Fondo monetario internazionale (FMI) dal presidente della Repubblica francese Nicolas Sarkozy. La sua designazione fu appoggiata, oltre che da Sarkozy, da Jean-Claude Juncker e da Romano Prodi. Con questo sostegno europeo e col consenso degli Stati Uniti, vinse su quella dell'unico antagonista, l'ex premier ceco Josef To\u0161ovsk\u00fd, sostenuta dal presidente russo Putin; il 28 settembre 2007 Strauss-Kahn fu nominato alla testa dell'FMI, entrando cos\u00ec nell'esclusivo club dei francesi che dirigono istituzioni economiche internazionali. Gli altri sono Jean-Claude Trichet (BCE), Pascal Lamy (OMC) e Jean Lemierre (BERS).\nLa sua nomina a Direttore Generale portava con s\u00e9 dei progetti di forte cambiamento programmatico e di mutamento degli indirizzi ideologici del Fondo e si caratterizzava per una piattaforma di principi marcatamente keynesiani, in contrasto con la scuola di orientamento liberista dominante presso il FMI. Aveva destato scalpore in particolare all'interno dell'istituto un suo discorso tenuto alla Brookings Institution nell'aprile del 2011 (un mese prima dello scandalo a sfondo sessuale di cui fu vittima) in cui metteva in discussione i principi liberali ai quali si ispirava il FMI e proponeva apertamente di combattere la diseguaglianza dei redditi attraverso il ritorno alla piena occupazione e gli investimenti di natura pubblica.\n (dal 1\u00ba novembre 2007 al 1\u00ba novembre 2012), escludendo implicitamente di essere intenzionato a presentarsi alle elezioni presidenziali francesi del maggio 2012.\nIl primo scandalo a sfondo sessuale: l\"affaire\" Piroska Nagy.\nIl 18 ottobre 2008 il \"Wall Street Journal\" rivel\u00f2 che un'inchiesta interna era stata aperta per accertare se DSK avesse dato prova di favoritismi all'interno dell'organizzazione a favore della sua amante Piroska Nagy, da lungo tempo responsabile del dipartimento FMI che si occupa dei problemi finanziari dell'Africa. Quest'ultima lo accus\u00f2 di abuso della sua posizione. Dominique Strauss-Kahn present\u00f2 pubblicamente le sue scuse alla moglie Anne Sinclair, cos\u00ec come al personale del Fondo monetario internazionale per aver commesso un \"erreur de jugement\" (errore di valutazione) nell'aver avuto una relazione con una sua subordinata ed il 25 ottobre fu discolpato dalla commissione d'inchiesta del Fondo, ove per\u00f2 il decano del Consiglio di Amministrazione del Fondo sottoline\u00f2 che egli aveva commesso atti \u00ab\"regrettables et refl\u00e9tant une grave erreur de jugement\" (incresciosi e rivelatori di un grave errore di valutazione)\u00bb (Il 6 maggio 2011, a seguito dell\"affaire\" Piroska Nagy, la molestia [a fini sessuali, \"n.d.r. \"] \u00e8 divenuta motivo di licenziamento nel Fondo monetario internazionale.)\nIl secondo scandalo a sfondo sessuale: l'arresto negli USA.\nIl 14 maggio 2011 Dominique Strauss-Kahn \u00e8 stato arrestato a New York con l'accusa di tentata violenza sessuale ai danni di una cameriera del Sofitel di Manhattan, tra la 5Th Avenue e la 45 street, ove DSK era alloggiato. La notizia ha destato molto scalpore in Francia in quanto Strauss-Kahn era ritenuto uno dei possibili candidati \"di prestigio\" del Partito Socialista Francese alle elezioni presidenziali del 2012. Quattro giorni dopo l'arresto, ha rassegnato le sue dimissioni dalla carica di direttore del FMI: a sostituirlo, l'ex ministro dell'economia francese Christine Lagarde. Dopo 6 giorni di detenzione nel carcere di massima sicurezza di Rikers Island, previo pagamento di una cauzione di 6 milioni di dollari, all'economista sono stati concessi gli arresti domiciliari.\nIl 1\u00ba luglio il \"New York Times\" ha annunciato una svolta nell'indagine. Gli investigatori avrebbero difatti rilevato pesanti incongruenze nel racconto dell'accusatrice, nonch\u00e9 eventi specifici che hanno minato seriamente la sua credibilit\u00e0. Secondo il procuratore, la donna avrebbe deliberatamente mentito davanti al Gran Giur\u00ec. Per questo, a Strauss-Kahn sono stati revocati i domiciliari e la cauzione milionaria restituita. Il 23 agosto 2011, la procura di New York ha definitivamente archiviato le accuse nei suoi confronti. Tuttavia l'accusatrice ha intentato, per questo episodio, una causa civile contro l'ex direttore del FMI. A fine 2012 Dominique Strauss Kahn ha chiuso anche la vertenza civile con la cameriera dell'hotel che lo aveva accusato, versandole un indennizzo concordato davanti al giudice a New York.\nIl terzo scandalo a sfondo sessuale: l'accusa del \"giro\" di prostituzione al Hotel Carlton di Lille.\nNel 2015 depone in giudizio relativamente ad accuse mosse a lui, unitamente ad altri imputati, relativi allo sfruttamento della prostituzione di una serie di ragazze coinvolte in orge alle quali lo stesso Strauss-Kahn aveva, a volte, partecipato. La posizione difensiva dello Strauss-Kahn \u00e8 stata quella di ammettere la partecipazione ai festini, negando per\u00f2 di aver sfruttato, n\u00e9 tanto meno di essere stato a conoscenza dello sfruttamento economico della partecipazione delle ragazze. A febbraio la Procura di Lille ha chiesto il proscioglimento di Strauss Kahn poich\u00e9 i legali di due persone costituitesi parti civili hanno sostenuto di difettare di elementi per proseguire l'azione.\nIl 12 giugno dello stesso anno la Corte di Lille lo ha prosciolto dalle accuse di sfruttamento aggravato della prostituzione; le associazioni parti civili hanno dichiarato che non interporranno appello. A processo con altri 10 imputati, rischiava fino a dieci anni di carcere e un milione e mezzo di euro di multa.\nDocumentari e film.\nLa piattaforma Netflix ha messo in rete il 7 dicembre 2020 quattro puntate del documentario \u201cChambre 2806: l\u2019affaire Dsk\u201d del regista francese Jalil Lespert raccontando lo stupro di Nafissatou Diallo in America e abusi su altre donne tra cui giornalista e scrittrice Tristane Banon e l\u2019economista ungherese Piroska Nagy. \nNel 2014 il Festival di Cannes ha presentato il film \"Welcome to New York\" di Abel Ferrara con G\u00e9rard Depardieu nel ruolo dell'ex direttore del Fondo monetario.\nVita privata.\nDopo aver incontrato H\u00e9l\u00e8ne Dumas nel 1963 (nel corso di un pic-nic sulla spiaggia di Mentone con alcuni allievi del liceo Alberto I, nel Principato di Monaco), la spos\u00f2 nel 1967 e la coppia ebbe tre figli (Vanessa, Marine e Laurin).\nDSK divorzi\u00f2 da H\u00e9l\u00e8ne Dumas e si rispos\u00f2 nel 1986 con Brigitte Guillemette, presidente e direttore generale del gruppo Corolle PR, controllata dal gruppo Mattel, dalla quale ebbe, nel 1985, una figlia: Camille.\nNel 1989 divorzi\u00f2 dalla seconda moglie e spos\u00f2 in terze nozze, il 26 novembre 1991 Anne Sinclair, allora giornalista della rete televisiva TF1 e presentatrice della trasmissione politica domenicale \"Sept sur sept\" (Sette su sette), ella stessa divorziata dal giornalista Ivan Leva\u00ef. In quell'occasione gli fu testimone di nozze, insieme a suo padre, Lionel Jospin. La coppia tuttavia si \u00e8 ufficialmente separata nell'estate del 2012.\nPensiero politico.\nPrincipi economici e sociali.\nPer Dominique Strauss-Kahn la globalizzazione \u00e8 un'opportunit\u00e0 che deve sapere essere colta nel modo giusto perch\u00e9 tutti i francesi possano approfittare dei suoi vantaggi.\nLe nuovi condizioni economiche e sociali implicano un rinnovamento dei principi socialisti rispetto al passato che devono appoggiarsi su tre punti fondamentali: la ridistribuzione della ricchezza, la regolazione dell'economia e la lotta alle ineguaglianze alla nascita.\nEuropa.\nLe istituzioni europee rappresentano per Dominique Strauss-Kahn una grande opportunit\u00e0 per garantire il futuro ed i diritti dei cittadini francesi, quindi europei.\n\u00c8 favorevole ad un rafforzamento delle istituzioni europee e allo sviluppo dell'integrazione economica e la cooperazione politica tra l'Europa e i paesi dell'area del Mediterraneo per risolvere i problemi di immigrazione e sicurezza. In ambito economico auspica una riforma del patto di stabilit\u00e0 e di crescita e dello statuto della Banca centrale europea per permettere la coordinazione delle politiche fiscali e monetarie (\"policy mix\") e un aumento considerevole delle risorse a disposizione della Commissione.\nNel 2005 ha preso posizione favorevole al progetto di Costituzione europea, bocciato da parte del 54% dei cittadini francesi.\nIstruzione.\nDominique Strauss-Kahn \u00e8 favorevole ad una riforma radicale del sistema universitario che permetta un aumento significativo dei mezzi a disposizione degli atenei. La percentuale di francesi che ottengono la laurea \u00e8 del 30% contro l'80% della Corea del Sud e della Svezia ed il 50% degli Stati Uniti d'America. Il sistema dovrebbe essere rinnovato attraverso la concessione di una maggiore autonomia dei singoli atenei che incentivi la concorrenza e la sinergia con il settore delle imprese. L'uguaglianza ed il merito personale devono ritornare al centro del sistema che comunque deve restare pubblico.\nAneddoti.\nJacques Chirac non ha mai fatto mistero di provare simpatia umana per \"DSK\". Durante la coabitazione con il governo Jospin, nel corso di un viaggio di stato, l'allora Presidente della Repubblica si \u00e8 accorto che il ministro dell'economia, rimasto in maniche di camicia, incominciava ad avere freddo. Cos\u00ec Chirac si tolse immediatamente la giacca e gliela mise sulle spalle.\nAl primo turno delle elezioni presidenziali del 2002, esattamente cinque minuti dopo che erano stati resi noti i risultati che vedevano Lionel Jospin escluso dal ballottaggio, \"DSK\", fissando l'obiettivo della telecamera, non esit\u00f2 ad affermare che al ballottaggio avrebbe votato per Jacques Chirac. Fran\u00e7ois Fillon, che partecipava alla trasmissione, ha replicato rendendo omaggio a Strauss-Kahn.\nSempre nel corso di un dibattito televisivo, all'indomani delle elezioni legislative del 2002, Strauss-Kahn ha esordito felicitandosi con l'esponente del Raggruppamento per la Repubblica (RPR) Alain Jupp\u00e9 per i brillanti risultati elettorali conseguiti dal suo partito. In collegamento diretto da Bordeaux Jupp\u00e9, di solito molto caustico con gli avversari politici, ha ringraziato \"DSK\" con le parole: \u00abLei \u00e8 un \"bon joueur\", ed \u00e8 un'ottima cosa\u00bb."}
{"id": "633582", "revid": "78273", "url": "https://it.wikipedia.org/wiki?curid=633582", "title": "Roma repubblicana", "text": ""}
{"id": "633588", "revid": "834", "url": "https://it.wikipedia.org/wiki?curid=633588", "title": "AMC Aviation of Cairo", "text": ""}
{"id": "633589", "revid": "400694", "url": "https://it.wikipedia.org/wiki?curid=633589", "title": "Amc", "text": ""}
{"id": "633590", "revid": "1573940", "url": "https://it.wikipedia.org/wiki?curid=633590", "title": "Circus aeruginosus", "text": "Il falco di palude (Circus aeruginosus ()) \u00e8 un uccello della famiglia degli Accipitridi.\nDistribuzione e habitat.\nIl falco di palude \u00e8 osservabile in Europa, Asia, ed Africa, in genere nei canneti in prossimit\u00e0 di acquitrini e paludi.\nIn Italia ci sono nidificazione sparse; i nuclei pi\u00f9 folti sono nella Pianura Padana, nel Salento, Calabria e in Sardegna.\nBiologia.\nAlimentazione.\nSi nutre di pesci, rane, lucertole, insetti, uova e uccelli fino alle dimensioni di un alzavola e piccoli mammiferi, in particolare ratti e arvicole.\nRiproduzione.\nSi riproduce in primavera, nidifica presso l'acqua. Da marzo a maggio depone dalle 2 alle 5 uova, incubate per 30-33 giorni. I piccoli si involano a 50 giorni.\nSistematica.\nIl \"Circus aeruginosus\" ha 2 sottospecie:"}
{"id": "633591", "revid": "339392", "url": "https://it.wikipedia.org/wiki?curid=633591", "title": "Operatore di telefonia mobile", "text": ""}
{"id": "633594", "revid": "1610933", "url": "https://it.wikipedia.org/wiki?curid=633594", "title": "Falco di palude", "text": ""}
{"id": "633596", "revid": "599013", "url": "https://it.wikipedia.org/wiki?curid=633596", "title": "Clipper", "text": ""}
{"id": "633597", "revid": "125443242", "url": "https://it.wikipedia.org/wiki?curid=633597", "title": "Nomen nescio", "text": "Nomen nescio (o anche nescio nomen, lett. \u00ab\"non conosco il nome\"\u00bb) \u00e8 un'espressione latina, spesso abbreviata N.N., usata per indicare la non completa identificazione di una persona o talvolta di un oggetto da parte di chi scrive, o una qualche altra volont\u00e0 di anonimato. In italiano la sigla N.N. viene svolta con l'espressione \u00abNon Nominato\u00bb.\nUtilizzo.\nQuesta espressione, ovvero il suo acronimo NN, \u00e8 utilizzata in diversi contesti, ad esempio vi si identificavano i figli avuti a seguito di relazioni tra le donne italiane e i soldati germanici durante l'occupazione tedesca nella seconda guerra mondiale e non riconosciuti dal padre, oppure \u00e8 utilizzato dalla polizia per indicare individui che rifiutano di fornire le proprie generalit\u00e0. A volte l'acronimo NN ha il significato di \"nomen nominandum\", ovvero \"nome da definire\", utilizzato per indicare posizioni scoperte di organigrammi, oppure in alcune universit\u00e0 per indicare il docente che deve essere ancora associato a un corso.\nDiritto di famiglia italiano.\nIn Italia, fino alla riforma del diritto di famiglia, nel 1975, alcuni documenti fra cui la carta d'identit\u00e0 integravano le informazioni sulla persona con il nome del padre. La formula corrente era: \"COGNOME Nome di (Nome del padre)\", per es. \"ROSSI Mario di Antonio\". Nel caso in cui il padre fosse deceduto, la formula era: \"COGNOME Nome fu (Nome del padre)\", per es. \"ROSSI Mario fu Antonio\". Nel caso in cui il padre fosse ignoto o non avesse provveduto al riconoscimento legale della paternit\u00e0, la formula corrente era: \"COGNOME Nome di N.N.\", per es. \"ROSSI Mario di N.N.\"\nNell'arte.\nNel film \"La grande guerra\" di Mario Monicelli (1959), Giovanni Busacca (Vittorio Gassman) si presenta a Oreste Jacovacci (Alberto Sordi) in questi termini: \u00abIl mio nominativo sarebbe Busacca Giovanni, di N.N.\u00bb. Pi\u00f9 avanti nel film, Costantina (Silvana Mangano) s'innamora di Giovanni Busacca e fruga di nascosto nel suo cappotto per rubargli la carta d'identit\u00e0. Nel restituirgliela, gli dice che l'ha guardata, e Giovanni Busacca le domanda: \u00abPerch\u00e9, cos'\u00e8? una vergogna?\u00bb.\nNella sua \"Autobiografia\" il regista Franco Zeffirelli racconta la sua esperienza di bambino cresciuto con il marchio \"figlio di N.N.\"."}
{"id": "633598", "revid": "49022", "url": "https://it.wikipedia.org/wiki?curid=633598", "title": "43 d.C.", "text": ""}
{"id": "633599", "revid": "22475", "url": "https://it.wikipedia.org/wiki?curid=633599", "title": "-", "text": ""}
{"id": "633601", "revid": "767487", "url": "https://it.wikipedia.org/wiki?curid=633601", "title": "Paolo Barabani", "text": "Biografia.\nNato a Bologna e cresciuto a Filo d'Argenta (Ferrara), nella prima met\u00e0 degli anni settanta fa parte del complesso \"Le Ombre\". Debutta come solista con due singoli incisi per la Baby Records, di cui era insieme a Pupo il cantante \"di punta\"; negli stessi anni collabor\u00f2, come autore, con Pupo ed altri artisti, scrivendo tra le tante \"Su di noi\" per il cantautore toscano e \"Ti desidero\" per gli Armonium, canzone con cui il gruppo romano partecipa al Festival di Sanremo 1980.\nNel 1981 prest\u00f2 servizio militare a Portogruaro nella Banda Musicale della 3\u00aa Brigata missili \"Aquileia\". Fu una delle rivelazioni del Festival di Sanremo 1981 con il brano \"Hop hop somarello\", da lui composto insieme a Enzo Ghinazzi (Pupo) e Gian Piero Reverberi, brano che \u00e8 rimasto fino ad oggi il suo maggior successo e che nel 1992 \u00e8 stato ripubblicato in una nuova versione remixata.\nNello stesso anno pubblica il suo unico album, \"In riva al bar\"; la \"title track\", \"In riva al bar (gira la luna)\", viene scelta come sigla della trasmissione TV \"Il barattolo\".\nNel 1981 ebbe un discreto successo con \"Buon Natale\".\nNel 1997 \u00e8 stato ospite della quarta puntata della trasmissione televisiva \"Anima mia\" (condotta su Rai 2 da Fabio Fazio e Claudio Baglioni), in cui ha ricordato la sua partecipazione a Sanremo. Il 24 ottobre 2008 \u00e8 stato ospite del variet\u00e0 \"I migliori anni\".\nIl 4 dicembre 2020 partecipa come concorrente al programma televisivo The Voice Senior."}
{"id": "633602", "revid": "1573940", "url": "https://it.wikipedia.org/wiki?curid=633602", "title": "Sternula albifrons", "text": "Il fraticello (Sternula albifrons, ) \u00e8 un uccello della sottofamiglia Sterninae, nella famiglia Laridae.\nTassonomia.\nIl fraticello ha 3 sottospecie:\nDistribuzione e habitat.\nEscluse le Americhe, \u00e8 diffuso in tutto il resto del mondo, in Italia nidifica in paludi d'acqua salmastra, saline e lagune, sempre nelle vicinanze dell'acqua."}
{"id": "633613", "revid": "1610933", "url": "https://it.wikipedia.org/wiki?curid=633613", "title": "Fraticello", "text": ""}
{"id": "633617", "revid": "767487", "url": "https://it.wikipedia.org/wiki?curid=633617", "title": "Texas Instruments TI-89", "text": "La Texas Instruments TI-89 e la Texas Instruments TI-89 Titanium sono calcolatrici grafiche prodotte dalla Texas Instruments. Appartengono alla categoria dei calcolatori portatili &gt; grafici &gt; programmabili &gt; simbolici, e sin dalla loro introduzione detengono la leadership di mercato nel loro settore.\nTexas Instruments TI-89.\nLa TI-89 \u00e8 stata introdotta sul mercato nel 1998. Come la TI-92 da cui deriva, e della quale rappresenta una versione ridotta nelle dimensioni, \u00e8 basata su un processore Motorola 68000 a 10 o 12 MHz (a seconda delle versioni) a 16 bit; inoltre dispone di un display a cristalli liquidi con risoluzione di 128x160 pixel in bianco e nero a 16 livelli con regolazione di contrasto. Al momento dell'introduzione queste caratteristiche la rendevano a tutti gli effetti un computer tascabile. Il CAS (Computer Algebra System) integrato nella ROM include circa 800 funzioni che coprono ogni campo della matematica; l'interfaccia \u00e8 a riga di comando, ma include alcuni ambienti grafici per il disegno di funzioni, l'introduzione di tabelle e matrici, la programmazione e la scrittura di testi, il risolutore di equazioni, e altre applicazioni Flash aggiuntive.\nNel 2003 \u00e8 stato rilasciato l'ultimo aggiornamento del sistema operativo V2.09 che include alcuni aggiornamenti, il men\u00f9 a icone APPS e la possibilit\u00e0 di visualizzare l'orologio di sistema a partire dall'Hardware versione 2.00.\nLa calcolatrice utilizza 4 batterie AAA e una batteria al litio di backup.\nTexas Instruments TI-89 Titanium.\nLa TI-89 Titanium \u00e8 stata introdotta nel 2004 per migliorare la TI-89, adeguandola alle innovazioni introdotte dalla concorrenza, in particolare rispetto alla TI-89 la titanium possiede un quantitativo di memoria maggiore.\nImmediatamente avvertibili sono il nuovo design e la presenza di una porta USB."}
{"id": "633621", "revid": "1543377", "url": "https://it.wikipedia.org/wiki?curid=633621", "title": "Contea di Tolland", "text": "La contea di Tolland \u00e8 una contea posta nell'area nord-orientale dello Stato del Connecticut negli Stati Uniti.\nGeografia fisica.\nCome per le altre contee dello Stato del Connecticut la contea di Tolland rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord con le contee di Hampden e Worcester del Massachusetts, a est con la contea di Windham, a sud con la contea di New London ed a ovest con la contea di Hartford.\nIl territorio \u00e8 prevalentemente collinoso. Tra i fiumi che scorrono nella contea sono da ricordare il \"Willimantic\" e lo \"Skungamaug\", dalla cui confluenza nasce il fiume \"Shetucket\". I laghi sono numerosi ed il pi\u00f9 vasto \u00e8 il \"Mansfield Hollow Lake\". \nLa contea ha centri abitati relativamente piccoli.\nLa citt\u00e0 principale \u00e8 Storrs, posta nell'area centrale, che ospita l'Universit\u00e0 del Connecticut.\nStoria.\nLa contea fu istituita nel 1785 separandola dalla contea di Windham. Nel 1881 a Mansfield fu fondato la \"Storrs Agricultural School\" che prese il nome dalla famiglia di benefattori che don\u00f2 il terreno e finanzi\u00f2 la scuola. Dalla scuola sarebbe derivato un college che nel 1939 divenne l'Universit\u00e0 del Connecticut.\nComuni.\nTown\nCDP"}
{"id": "633623", "revid": "117093717", "url": "https://it.wikipedia.org/wiki?curid=633623", "title": "Lipoproteine ad alta densit\u00e0", "text": "Le lipoproteine ad alta densit\u00e0, note anche come HDL (sigla di \"High Density Lipoprotein\"), sono le lipoproteine caratterizzate dalla massima densit\u00e0, compresa tra 1,063 e 1,210 g/ml e da un diametro di circa 8-11 nm. Hanno la funzione di partecipare alla maturazione di chilomicroni e VLDL (\"very low density lipoprotein\") e di rimuovere il colesterolo in eccesso dai tessuti periferici per portarlo al fegato o ai tessuti steroidogenici, come le ghiandole surrenali o le gonadi.\nEssendo in grado di rimuovere il colesterolo da un ateroma nelle arterie e trasportarlo al fegato vengono in genere comunemente chiamate colesterolo buono.\nTrasporto e funzionamento.\nA differenza delle altre lipoproteine, che nascono a livello del reticolo endoplasmatico rugoso, le HDL non nascono all'interno della cellula, ma nell'ambiente extracellulare.\nProduzione.\nLe HDL si formano per l'aggregazione dei vari componenti di una lipoproteina: colesterolo, trigliceridi, apolipoproteine, fosfolipidi. In particolare, il fegato e l'intestino tenue secernono l'apolipoproteina apoA1, la quale riceve il colesterolo non esterificato dei tessuti circostanti trasferitole da ABCA1 (ATP Binding Cassette A1); le VLDL mature in circolo donano le loro apoC2 alla HDL nascente, trasformandosi in lipoproteine a densit\u00e0 intermedia (IDL) e altre IDL gi\u00e0 costituite donano apoE, trasformandosi in lipoproteine a bassa densit\u00e0 (LDL). Tramite la fusione di questi componenti (colesterolo, apoA1, apoC2, apoE) si forma una HDL iniziale, detta HDL3. A causa del meccanismo di formazione il suo contenuto \u00e8 costituito solo da colesterolo non esterificato.\nPassaggio da HDL3 a HDL2.\nNel loro viaggio all'interno della circolazione le HDL3 subiscono tre cambiamenti importanti:\nA questo punto le HDL3 hanno un contenuto costituito prevalentemente da colesterolo esterificato e in piccola parte da trigliceridi e prendono il nome di HDL2. Di queste lipoproteine, quelle che raggiungono i tessuti steroidogenici donano a questi il loro colesterolo esterificato, tramite l'interazione con un recettore chiamato SR-BI; quelle che raggiungono il fegato, donano ad esso i loro trigliceridi tramite l'azione del recettore ed enzima HL, che scinde i trigliceridi in monoacilglicerolo e acidi grassi liberi per poi endocitarli."}
{"id": "633624", "revid": "47767", "url": "https://it.wikipedia.org/wiki?curid=633624", "title": "Patrizio (nome)", "text": "Origine e diffusione.\nDeriva dal nome tardo latino \"Patricius\", tratto dall'omonimo sostantivo \"patricius\" che \u00e8 derivato da \"pater\", \"padre\"; anticamente, questo termine indicava un membro di una famiglia di \"patres\", cio\u00e8 di ottimati, e pi\u00f9 tardo pass\u00f2 ad indicare un qualsiasi membro della nobilt\u00e0.\nIl nome \u00e8 particolarmente noto per essere stato adottato da san Patrizio (il cui nome di nascita era \"Sucat\"), il vescovo che evangelizzo l'Irlanda nel V secolo; all'epoca, nonostante il processo di palatalizzazione della \"c\" dinanzi a una vocale palatale dovesse essere gi\u00e0 iniziato, tale nome doveva ancora pronunciarsiu \"Patrikius\", dato che pass\u00f2 in irlandese antico nella forma \"Patricc\", da cui discende l'odierno inglese \"Patrick\". \nIl culto del santo promosse ampiamente l'uso del nome in Europa gi\u00e0 dal Medioevo, con l'unica, notevole eccezione dell'Irlanda stessa, dove era considerato troppo sacro per essere dato ai neonati (caso analogo, sempre in Irlanda, era Brigida, mentre per molti paesi, fra cui l'Italia, ci\u00f2 \u00e8 valido per il nome Ges\u00f9); questa \"restrizione\" venne meno intorno al XVII secolo, forse anche grazie a coloni scozzesi che si stabilirono nell'Ulster, e il nome divenne quindi molto usato anche sull'isola (tanto che la forma abbreviata \"Patsy\", comunissima, divenne deonomasticamente uno slang per indicare gli irlandesi stessi). Contemporaneamente, il nome si rarific\u00f2 in Scozia e Inghilterra a seguito della riforma protestante, tornando in voga solo nel XIX secolo.\nIn Italia, nonostante il culto di san Patrizio, presente soprattutto al Centro, gi\u00e0 dagli anni cinquanta il nome era poco diffuso; fonti degli anni settanta ne registrano meno di seimila occorrenze, mentre il femminile, che andava diffondendosi per moda straniera, aveva gi\u00e0 superato le sessantamila.\nOnomastico.\nL'onomastico viene festeggiato il 17 marzo in ricordo di san Patrizio, vescovo ed evangelizzatore dell'Irlanda. Si ricordano con questo nome anche, alle date seguenti:\nSi ricordano altres\u00ec alcuni beati, alle date seguenti:"}
{"id": "633625", "revid": "5016", "url": "https://it.wikipedia.org/wiki?curid=633625", "title": "Texas Instruments TI-89 Titanium", "text": ""}
{"id": "633626", "revid": "5016", "url": "https://it.wikipedia.org/wiki?curid=633626", "title": "TI-89", "text": ""}
{"id": "633628", "revid": "5016", "url": "https://it.wikipedia.org/wiki?curid=633628", "title": "TI-89 Titanium", "text": ""}
{"id": "633634", "revid": "110157", "url": "https://it.wikipedia.org/wiki?curid=633634", "title": "Santuario di Nostra Signora della Brughiera", "text": "Il santuario di Nostra Signora della Brughiera \u00e8 un santuario mariano situato in localit\u00e0 Bulliana, ad un paio di chilometri da Trivero (provincia di Biella). \u00c8 aperto dal 25 marzo a fine settembre.\nCollocazione.\nAssieme al santuario di Banchette, presso Bioglio, al santuario del Mazzucco, (Camandona), e al santuario della Brugarola, ad Ailoche, fa parte del gruppo di santuari minori del biellese che si snodano lungo gli itinerari escursionistico-devozionali CoEUR e Cammino di San Carlo. \u00c8 situato ad oltre 800 m di altitudine, in una zona ricca di castagni e pascoli.\nStoria.\nIl santuario fu edificato nel luogo in cui, secondo la tradizione religiosa, la Madonna apparve a una pastorella muta, donandole l'uso della parola.\nIl complesso \u00e8 costituito da due chiese: la maggiore, oggi cuore del santuario, ed una pi\u00f9 piccola e antica, edificata nel XVI secolo sui resti di una chiesa del XIV secolo presso la quale si accamparono i seguaci di fra' Dolcino.\nAll'interno della chiesa maggiore, oltre ad alcuni ex voto si possono ammirare pregevoli opere artistiche: una \"Nativit\u00e0 di Ges\u00f9\" del cremasco Gian Giacomo Barbelli, collocata al centro dell'altare, la navata centrale e il presbitero dipinti nel XVIII secolo da Pietro Lace ed il pulpito ligneo di origine valsesiana, attualmente conservato in sacrestia. Nel Settecento furono poi realizzate l'abitazione dell'eremita e gli alloggi a servizio dei pellegrini.\nIl santuario \u00e8 attualmente uno dei cinque nella provincia di Biella a essere abilitato alle funzioni matrimoniali.\nIl Comitato Benefico Bullianese, ha messo in scena il presepio vivente che viene rappresentato eccezionalmente al santuario per il giubileo e in occasione della trentesima edizione (2003). Il percorso presepiale si snoda lungo la mulattiera, che conduce al villaggio di Bulliana con una Via Crucis articolata in quattordici stazioni poste in altrettante cappelle, decorate nell'Ottocento dal pittore Giovanni Avondo di Balmuccia (conosciuto anche come Avondo di Varallo) e ritoccate nel 1879 dal pittore valsesserino Ciancia.\nIl santuario conteso.\nQuesta chiesa, sorgendo su un punto di confine, \u00e8 stata oggetto in passato di una contesa tra i comuni limitrofi di Trivero e Mosso (al tempo Mosso Santa Maria), culminata in uno scontro armato, come ricorda un affresco nella chiesa maggiore. \"Il 25 marzo 1643, giorno della Nunciata, si spararono molte sparate, senza offesa ad alcuno per miracolo di Maria Vergine\": \u00e8 la scritta riportata sul grande dipinto custodito all'interno del santuario e che documenta la singolare e incruenta battaglia fra le popolazioni dei due comuni, confinanti proprio in corrispondenza della vecchia chiesetta della Brughiera.\nSu un pannello posto nel parco che circonda il santuario \u00e8 illustrata la storia del santuario e della contesa di propriet\u00e0 sul luogo di culto fra le due comunit\u00e0. Le parrocchie dei due paesi si contendevano il possesso della chiesa e in quel 25 marzo 1643, quando la processione dei mossesi incontr\u00f2 quella dei triveresi proprio presso il santuario, si pass\u00f2 dalle parole ai fatti, cio\u00e8 ad una battaglia in piena regola a colpi di sassi e di archibugio. Ma - secondo la tradizione ricordata dal cartello - \"nel bel mezzo della mischia apparve la Madonna in atto di raccogliere le palle uscite dai fucili affinch\u00e9 nessuno avesse a patire danni.\""}
{"id": "633638", "revid": "298055", "url": "https://it.wikipedia.org/wiki?curid=633638", "title": "V.F.", "text": ""}
{"id": "633639", "revid": "1573940", "url": "https://it.wikipedia.org/wiki?curid=633639", "title": "Netta rufina", "text": "Il fistione turco (Netta rufina, ()) \u00e8 un uccello della famiglia delle Anatidae.\nSistematica.\nIl fistione turco non ha sottospecie, \u00e8 monotipico.\nAspetti morfologici.\nIl maschio adulto \u00e8 inconfondibile. Ha una testa arrotondata arancione, becco rosso e petto nero. I fianchi sono bianchi, il dorso bruno, e la coda nera. La femmina \u00e8 quasi tutta bruno pallida, con un dorso pi\u00f9 scuro e la sommit\u00e0 della testa e la faccia biancastri.\nDistribuzione e habitat.\nOltre che in Turchia, \u00e8 possibile trovarlo anche in Europa, Asia, ed Africa, in Italia nidifica nella Pianura Padana, ed in Sardegna, sempre nelle vicinanze dell'acqua.\nIl loro habitat di nidificazione sono le paludi e i laghi di pianura in Europa meridionale e Asia meridionale e centrale. Sono piuttosto migratori, e gli uccelli settentrionali svernano pi\u00f9 a sud e nel Nord Africa.\nBiologia.\nCibo e alimentazione.\nQuesti uccelli si nutrono soprattutto immergendosi o stando in superficie. Mangiano piante acquatiche, e generalmente si nutrono stando pi\u00f9 in superficie della maggior parte delle anatre tuffatrici.\nRiproduzione.\nI fistioni turchi costruiscono un nido in localit\u00e0 lacustri tra la vegetazione e depongono 8-12 uova verde pallido.\nLa riproduzione in cattivit\u00e0 \u00e8 alquanto agevole e non presenta particolari difficolt\u00e0 anche in presenza di altri anatidi. La femmina, che ha una colorazione pi\u00f9 sobria rispetto al maschio, in aprile - maggio costruisce un nido che riveste con piumino che si strappa da sotto al ventre e vi depone da otto a dodici uova color bianco crema. Le cova per 26-28 giorni, lasciandole per pochi minuti al giorno per mangiare e bagnarsi il piumaggio. I pulcini, vitali come quelli delle altre anatre, somigliano molto a quelli del germano reale ma con una colorazione leggermente pi\u00f9 fulva. Vengono covati e protetti per circa una trentina di giorni. I sessi dei giovani cominciano a differenziarsi solo ad autunno inoltrato. In pieno inverno i maschi, giovani ed adulti in buona salute presentano gi\u00e0 la livrea nuziale.\nSpostamenti.\nQuesti sono uccelli gregari, che formano grandi stormi in inverno, spesso misti ad altre anatre tuffatrici, come i moriglioni.\nStatus e conservazione.\nLo stato di conservazione del fistione turco nelle isole britanniche \u00e8 abbastanza confuso a causa del fatto che nel corso degli anni ci sono state molte fughe e rilasci deliberati, cos\u00ec come presenze di visitatori naturali dal continente. Comunque, \u00e8 pi\u00f9 probabile che siano esemplari fuggiti che ora si sono riprodotti in natura ed hanno formato una popolazione selvatica di successo. Sono pi\u00f9 numerosi nelle aree intorno all'Inghilterra, tra cui il Gloucestershire, l'Oxfordshire e il Northamptonshire. Uccelli selvatici ritornano occasionalmente in luoghi come la riserva di Abberton Reservoir, nell'Essex.\nIl fistione turco \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "633640", "revid": "1610933", "url": "https://it.wikipedia.org/wiki?curid=633640", "title": "Fistione turco", "text": ""}
{"id": "633641", "revid": "34971", "url": "https://it.wikipedia.org/wiki?curid=633641", "title": "Extent", "text": "Un extent \u00e8 un'area di memorizzazione contigua in un file system, riservato per un file. Quando si inizia a scrivere un file, viene allocato un intero extent. Quando si scrive di nuovo sul file, i dati vengono scritti a partire dagli ultimi. Questo riduce la frammentazione dei file.\nGli extent sono disponibili in:"}
{"id": "633642", "revid": "4106", "url": "https://it.wikipedia.org/wiki?curid=633642", "title": "Ourem", "text": ""}
{"id": "633644", "revid": "125294542", "url": "https://it.wikipedia.org/wiki?curid=633644", "title": "Cagnaccio di San Pietro", "text": "Biografia.\nAllievo del pittore Ettore Tito all'Accademia di belle arti di Venezia, partecipa gi\u00e0 negli anni Dieci del XX secolo alle mostre di Ca' Pesaro con Gino Rossi, Tullio Garbari e Felice Casorati. \nAvvicinatosi al futurismo, se ne allontana dopo breve tempo, spostando la sua attivit\u00e0 su formule figurative tradizionali (\"ritorno all'ordine\"). Si accosta quindi al Realismo magico.\n&lt;br&gt;Intorno al 1920 definisce il suo stile pi\u00f9 caratteristico: una forma compatta e precisa che, oltre che con la Nuova Oggettivit\u00e0, ha contatti con il Novecento al quale per\u00f2 non aderisce mai.\nStile e influenze.\nComincia a farsi conoscere in varie mostre e nel 1924 espone alla Biennale di Venezia, assumendo il nome d'arte di \"Cagnaccio\", a cui aggiunse \"di San Pietro\" in onore del piccolo borgo marinaro di San Pietro in Volta, nell'isola di Pellestrina dove visse la sua infanzia.\nRibelle, anticonformista, Cagnaccio si sente un outsider e agisce come tale, apprezzato e amato pi\u00f9 dai colleghi che dalla critica che, in vita, non lo comprende. La \"Tempesta\", datata 1920, segna \"la riconquista della bellezza classica da parte di Cagnaccio\" dopo una giovanile infatuazione futurista e il recupero dei capisaldi della tradizione pittorica, un \u201critorno all\u2019ordine\u201d che non lo porta tuttavia sul carro del novecentismo sarfattiano per il rifiuto sistematico di Cagnaccio d\u2019aderire a manifesti e movimenti e, infine, per la sua avversione al fascismo: un\u2019avversione viscerale prima ancora che ideologica. Alla Biennale del 1928, ove siede in commissione Margherita Sarfatti, propone provocatoriamente l\u2019opera \"Dopo l\u2019orgia\" \u2013 respinta \u2013 in cui fustiga la deriva morale del regime e qualche anno dopo rifiuta platealmente la tessera del Partito fascista.\nDurante la Resistenza d\u00e0 rifugio a partigiani e altri antifascisti ricercati, tra cui i fratelli Armando e Danilo Gavagnin e Gigetto Tito, figlio di Ettore e suo amico fraterno. Per quanto appartato e refrattario a ogni aggregazione artistica, Cagnaccio \u00e8 tuttavia membro riconosciuto di una pattuglia \u2013 i \"Realisti magici\" \u2013 minoritaria ma quotata. Casorati \u00e8 \u2013 come scrive Biagi \u2013 il primo dei suoi modelli.\nAnche il Virgilio Guidi di \"In Tram\", ammirato nella sua prima Biennale del 1924, suggestiona profondamente Cagnaccio che risulta subito vicino ai \"nordici\" Leonardo Dudreville, Ubaldo Oppi e Antonio Donghi. Affiora poi anche una parentela con i pittori veneziani del XV secolo: i \u201cpi\u00f9 spigolosi\u201d \u2013 Bartolomeo Vivarini, Carlo Crivelli, Jacopo da Valenza, Andrea da Murano \u2013 e altrettanto evidenti sono i rimandi (specie nei dipinti di soggetto religioso) a Bellini, Mantegna e D\u00fcrer. Con Astolfo de Maria, Bortolo Sacchi e Dino Martens, Cagnaccio rappresenta dunque il corrispettivo lagunare della \"Nuova Oggettivit\u00e0\".\nLa sua salute \u00e8 minata da un male incurabile che lo consumer\u00e0 progressivamente e lo porter\u00e0 alla morte a quarantanove anni. \u00c8 un male di cui Cagnaccio \u00e8 ben consapevole e che lo spinge a staccarsi dalla vita sociale e artistica, anche se continua a dipingere anche negli anni di guerra e spesso si ispira alla realt\u00e0 dell'ospedale: malati, dottori, infermiere, medicine. Dal 1940, comunque, mosso da uno slancio mistico, aggiunge alla sua firma la sigla S.D.G (\"Soli Deo Gloria\", \"La gloria solo a Dio\")."}
{"id": "633650", "revid": "1543377", "url": "https://it.wikipedia.org/wiki?curid=633650", "title": "Contea di Windham (Connecticut)", "text": "La contea di Windham \u00e8 una contea posta nell'area nord-orientale dello Stato del Connecticut negli Stati Uniti.\nGeografia fisica.\nCome per le altre contee dello Stato del Connecticut la contea di Windham rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord con la contea di Worcester del Massachusetts, a est con le contee di Providence e di Kent del Rhode Island, a sud con la contea di New London ed a ovest con la contea di Tolland.\nIl territorio \u00e8 prevalentemente collinoso. Il fiume principale dell'area orientale \u00e8 il \"Quinebaug\", che scorrendo dal Massachusetts verso sud forma il \"West Thompson Lake\", il lago pi\u00f9 vasto della contea. Proseguendo verso sud il Quinebaug forma una lunga vallata prima di sfociare nel \"Thames\". Altri i fiumi da ricordare sono il \"Natchaug\" e lo \"Shetucket\". Le citt\u00e0 principali sono Windham, Willimantic e Putnam.\nStoria.\nLa contea di Windham fu costituita il 12 maggio 1726.\nComuni.\nTown\nBorough\nCDP"}
{"id": "633651", "revid": "65435", "url": "https://it.wikipedia.org/wiki?curid=633651", "title": "X360", "text": ""}
{"id": "633654", "revid": "1745361", "url": "https://it.wikipedia.org/wiki?curid=633654", "title": "Mandubracio", "text": "Mandubracio o Mandubrazio fu sovrano della trib\u00f9 celtica dei trinovanti (Britannia sud-orientale) nel I secolo a.C.\nIn alcuni manoscritti del \"De bello Gallico\" di Giulio Cesare, Mandubracio compare come figlio di re Imanuenzio, che fu detronizzato e ucciso dal signore della guerra Cassivellauno poco prima della seconda spedizione di Cesare in Britannia. Mandubracio si rec\u00f2 in Gallia a chiedere la protezione del generale romano. Cassivellauno guid\u00f2 poi la resistenza britannica contro l'invasione romana, ma fu tradito dai trinovanti e assediato dall'esercito cesariano. Alla fine fu costretto ad arrendersi. Mandubracio fu posto da Cesare sul trono dei trinovanti.\nTradizioni medievali.\nNella \"Historia Regum Britanniae\" di Goffredo di Monmouth (XII secolo) compare col nome di \"Androgeo\" , figlio maggiore del mitico re Lud.\nQuando Lud mor\u00ec, Androgeo e il fratello Tenvanzio erano troppo giovani per regnare, e quindi sul trono sal\u00ec lo zio Cassibelano. Androgeo divenne duca di Trinovantum (odierna Londra) e del Kent, partecipando alla difesa della Britannia contro Cesare. Dopo aver respinto leprime due invasioni cesariane, Cassibelano e Androgeo entrarono in contrasto e tra di loro scoppi\u00f2 la guerra. Androgeo chiese allora aiuto a Cesare, che attacc\u00f2 per la terza volta l'isola, sconfiggendo Cassibelano e costringedolo a pagare un tributo a Roma. Androgeo si rec\u00f2 poi al seguito di Cesare per combattere sotto le sue insegne durante la guerra civile contro Pompeo. Non fece pi\u00f9 ritorno in patria. Nelle \"Triadi gallesi\" compare col nome di Afarwy, che lo indicano come uno dei \"tre uomini della Britannia che persero il loro onore\" per aver invitato Cesare a compiere la sua invasione.\nJohn Koch suggerisce che Mandubracio potrebbe essere stato la base storica della figura mitologica gallese Manawydan."}
{"id": "633655", "revid": "22475", "url": "https://it.wikipedia.org/wiki?curid=633655", "title": "La forza del singolo", "text": "La forza del singolo \u00e8 un romanzo scritto da Bryce Courtenay nel 1989.\nL'opera narra delle vicende di un ragazzino inglese di nome Peekay (Peter Philiph Kennet Kay il nome completo) che vive prima in Sudafrica poi nella Rhodesia Settentrionale il regime dell'apartheid.\nCinema.\nNel 1992 \u00e8 stata realizzata una versione cinematografica."}
{"id": "633656", "revid": "729019", "url": "https://it.wikipedia.org/wiki?curid=633656", "title": "Alenia Aermacchi Molynx", "text": "Il Molynx \u00e8 un aeromobile a pilotaggio remoto, in fase di progettazione da parte della Alenia Aeronautica, che appartiene alla categoria degli UAS \"High Altitude Long Endurance\" (\"HALE\").\n\u00c8 stato presentato per la prima volta, sotto forma di modellino in scala 1:4, il 13 ottobre 2006 nell'ambito dell'inaugurazione della mostra \"Carlo Mollino Architetto - Costruire le modernit\u00e0\" presso l'Archivio di Stato di Torino.\nTecnica.\nSecondo il progetto dell'Alenia, la propulsione sar\u00e0 garantita da due motori diesel, installati in gondole alari, che metteranno in rotazione due eliche spingenti. Il piano verticale di coda sar\u00e0 disposto a \"T\".\nIl Molynx potr\u00e0 assolvere a una moltitudine d'impieghi, sia civili che militari, grazie ad una dotazione di sensori installati nel muso, quali un radar ad apertura sintetica, sensori ottici, all'infrarosso e iperspettrali.\nIl progetto per la versione militare prender\u00e0 il nome di \"Black Linx\"."}
{"id": "633659", "revid": "339392", "url": "https://it.wikipedia.org/wiki?curid=633659", "title": "Molynx", "text": ""}
{"id": "633663", "revid": "287204", "url": "https://it.wikipedia.org/wiki?curid=633663", "title": "Cantone di M\u00e9rignac-1", "text": "Il Cantone di M\u00e9rignac-1 \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nFino al 2014 comprendeva solo parte della citt\u00e0 di M\u00e9rignac.\nDal 2015 comprende parte del territorio comunale della citt\u00e0 di M\u00e9rignac e il comune di Le Haillan."}
{"id": "633665", "revid": "287204", "url": "https://it.wikipedia.org/wiki?curid=633665", "title": "Cantone di M\u00e9rignac-2", "text": "Il Cantone di M\u00e9rignac-2 \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprendeva parte del territorio comunale della citt\u00e0 di M\u00e9rignac e i 2 comuni di:"}
{"id": "633666", "revid": "1892390", "url": "https://it.wikipedia.org/wiki?curid=633666", "title": "Martine Aubry", "text": "Figlia di Jacques Delors, ha deciso di conservare il cognome del primo marito, anche dopo il divorzio e il secondo matrimonio nel 2004.\nPi\u00f9 volte ministra, \u00e8 stata anche segretaria del Partito Socialista dal novembre 2008 al settembre 2012, prima donna a ricoprire tale carica.\nDal 2001 \u00e8 sindaca di Lilla, rieletta nel 2008, 2014, e nel 2020.\nStudi e attivit\u00e0 professionale.\nHa frequentato scuole cattoliche e in seguito l'Istituto di studi politici di Parigi dove si \u00e8 diplomata nel 1972 prima di essere ammessa alla prestigiosa \u00c9cole nationale d'administration.\nIn seguito lavora come dirigente al ministero del Lavoro e delle Politiche sociali e al Consiglio di Stato. Dal 1989 al 1991 \u00e8 direttrice aggiunta del gruppo siderurgico Pechiney.\nIncarichi politici.\nMembro del Partito Socialista dal 1974, dall'aprile 1991 al marzo 1993 \u00e8 ministro del Lavoro e della Formazione professionale nei governi di Edith Cresson e Pierre B\u00e9r\u00e9govoy.\nNel 1995 promuove la fondazione \"Agir contre l'exclusion\" (Agire contro l'esclusione), e dal 1995 \u00e8 vicesindaca di Lilla.\nEletta deputata all'Assembl\u00e9e Nationale nel 1997.\nNel giugno 1997 \u00e8 nominata ministra del Lavoro e della Solidariet\u00e0 nel governo di Lionel Jospin, con il rango di numero due del governo. Fa varare una legge che riduce l'orario di lavoro a 35 ore settimanali.\nSi dimette nell'ottobre 2000 per partecipare alle elezioni amministrative del marzo 2001, in cui \u00e8 eletta sindaca di Lilla, succedendo a Pierre Mauroy.\nAlle elezioni legislative del 2002 \u00e8 battuta dal candidato del centrodestra.\nDecide di non ricandidarsi alle elezioni legislative del 2007.\nIl congresso del Partito Socialista 2008.\nIn vista del congresso del Partito Socialista del novembre 2008 a Reims, che deve eleggere il nuovo segretario in sostituzione dell'uscente Fran\u00e7ois Hollande, Martine Aubry presenta una propria mozione candidandosi quindi alla segreteria del partito. Al voto degli iscritti che precede il congresso, la mozione Aubry ottiene poco meno del 25%, dietro quella di S\u00e9gol\u00e8ne Royal (29%) e quella del sindaco di Parigi Bertrand Delano\u00eb (25%). Una quarta mozione, di Beno\u00eet Hamon, raccoglie circa il 20%. Durante i tre giorni congressuali si susseguono le trattative per trovare una maggioranza, specialmente tra Aubry e Delano\u00eb, considerati molto vicini politicamente; l'accordo tuttavia non arriva e il congresso si chiude rinviando l'elezione del segretario a una nuova votazione tra gli iscritti. Delano\u00eb annuncia quindi il ritiro della propria candidatura invitando a votare per Aubry, che, arrivata al ballottaggio con Royal, ottiene l'appoggio anche di Hamon. Il 21 novembre 2008 si svolge una serratissima ultima votazione, i cui esiti contestati danno Aubry vincente con soli 102 voti di vantaggio (lo 0,04%) su Royal.\nPrimarie del 2011.\nNell'ottobre 2011 si candida alle Primarie del Partito Socialista svolte per individuare il candidato alla Presidenza della Repubblica francese, Martine Aubry supera il primo turno ottenendo il 31% dei voti ma perde il ballottaggio contro Francois Hollande raccogliendo il 44% dei consensi mentre Hollande riceve il 56%.\nDimissioni da segretario del PS.\nIn seguito all'elezione di Hollande alla presidenza della Repubblica nel 2012, Martine Aubry matura la decisione di lasciare la carica di segretario del Partito Socialista, dichiarando che avrebbe appoggiato come suo successore Harlem D\u00e9sir nel congresso del PS di Tolosa, da tenersi a fine ottobre 2012. Tale metodo di designazione di un proprio successore provoca malumori all'interno stesso Partito Socialista. Aubry anticipa quindi le proprie dimissioni, lasciando D\u00e9sir gestire \"ad interim\" il partito fino al congresso, dove fu quindi in effetti eletto segretario.\nDopo il 2012.\nMartine Aubry si concentra nell'attivit\u00e0 di sindaco di Lilla, dove \u00e8 rieletta nel 2014 al secondo turno con il 52 % di voti, contro una lista della destra e una del Front National.\nNel 2014, dopo che Jean-Marc Ayrault, a cui \u00e8 stata politicamente vicina, viene sostituito a capo del governo da Manuel Valls, di tendenza pi\u00f9 centrista, Martine Aubry inizia a manifestare in talune occasioni una posizione critica verso il governo e la presidenza Hollande; nell'ottobre 2014 in un'intervista manifesta il suo disaccordo sulla politica economica del governo, diventando cos\u00ec un punto di riferimento della corrente del PS in parziale opposizione al governo Valls.\nNel 2015, in vista del congresso del PS di Poitiers, presenta dapprima una propria mozione, per poi invece sottoscrivere la mozione di Jean-Christophe Cambad\u00e9lis, appoggiato anche da Hollande, Valls e dalla maggioranza del PS.\nNel febbraio 2016 contribuisce a una lettera aperta al quotidiano Le Monde, intitolata \"Sortir de l'impasse\" (\"Uscire dal vicolo cieco\"), apertamente critica su alcuni importanti provvedimenti del governo Valls; la lettera aperta dice tra l'altro che \"non si profila soltanto il fallimento del quinquennio di presidenza, ma anche un indebolimento duraturo della Francia, e evidentemente anche della sinistra\".\nNel giugno 2020, vince per la quarta volta le municipali a Lille."}
{"id": "633667", "revid": "113708149", "url": "https://it.wikipedia.org/wiki?curid=633667", "title": "Algoritmo di Tomasulo", "text": "L'algoritmo di Tomasulo \u00e8 un algoritmo sviluppato dal ricercatore dell'IBM Robert Tomasulo per permettere l'esecuzione fuori ordine delle istruzioni. La sua prima implementazione si \u00e8 avuta nell'unit\u00e0 in virgola mobile del IBM 360/91.\nQuesto algoritmo si differenzia dallo scoreboarding per l'utilizzo della rinominazione dei registri; mentre lo scoreboarding risolve le Write-after-Write (WAW) e le Write-after-Read (WAR) con gli stalli, l'algoritmo di Tomasulo permette l'esecuzione di altre istruzioni; inoltre l'algoritmo di Tomasulo prevede un bus comune per fornire i valori calcolati a tutte le reservation station. L'algoritmo migliora l'esecuzione parallela delle istruzioni e fornisce prestazioni migliori dello scoreboarding.\nRobert Tomasulo ha ricevuto il premio Eckert-Mauchly nel 1997 per il suo algoritmo."}
{"id": "633669", "revid": "2175", "url": "https://it.wikipedia.org/wiki?curid=633669", "title": "Cantoni di Pessac", "text": ""}
{"id": "633670", "revid": "327794", "url": "https://it.wikipedia.org/wiki?curid=633670", "title": "Scetticismo filosofico", "text": "Lo scetticismo (dalla parola greca \u03c3\u03ba\u03ad\u03c8\u03b9\u03c2 (\"sk\u00e9psis\"), che significa \"ricerca\", \"dubbio\", stessa radice del verbo \"sk\u00e9ptesthai\" che significa \"osservare attentamente\", dunque \"esaminare\") \u00e8 una posizione filosofica, nell'ambito della gnoseologia, che nega la possibilit\u00e0 di raggiungere, con la conoscenza, la verit\u00e0 in senso assoluto.\nDescrizione.\nLo scettico \u00e8 dunque o colui che nega la possibilit\u00e0 di conoscere la verit\u00e0, o colui che sospende il giudizio in attesa di migliori informazioni su cui deliberare. Pi\u00f9 in dettaglio sul piano gnoseologico, pur non negando di possedere l'idea della cosa pensata, lo scettico pu\u00f2 dubitare che il pensiero della realt\u00e0 sia una rappresentazione attendibile della realt\u00e0 stessa, poich\u00e9 la conoscenza si basa sui sensi, che danno percezioni ingannevoli e mutabili nel tempo.\nLa presenza dello scetticismo segna tutta la storia della filosofia occidentale, antica e moderna. Esso, infatti, esprime un'istanza tipica dell'essere umano: la sua perenne insoddisfazione di fronte al proprio conoscere. Lo scetticismo pu\u00f2 essere definito - in modo molto generico - come il momento di dissoluzione o reazione ad un dogmatismo: in quanto atteggiamento di risposta, perci\u00f2, l'ipotesi scettica di volta in volta si adegua al dogmatismo cui fa riferimento. La storia del pensiero occidentale \u00e8 continuamente segnata da questa oscillazione tra affermazione dogmatica e reazione scettica: \nLo scetticismo ellenistico.\nSeppur anticipato dal sofista Gorgia, le origini dello scetticismo classico si collocano nella Grecia del IV secolo a.C..\nUna tradizione accademica ormai consolidata suddivide lo scetticismo in tre periodi:\nPirronismo.\nIl pirronismo deriva la sua denominazione da Pirrone di Elide (360-275 a.C.) e fa capo a lui e al suo discepolo Timone di Fliunte (circa 320 a.C. - circa 230 a.C.). La corrente filosofica, che si sviluppa tra la seconda met\u00e0 del IV secolo a.C. e il III secolo a.C., afferma l'impossibilit\u00e0 di conoscere una realt\u00e0 sempre contingente e mutevole; al saggio, perci\u00f2, non resta che l'\"aphas\u00eda\": restare come muto e rinunciare ad ogni affermazione qualificante.\nPoich\u00e9 in queste condizioni non esiste conoscenza, ne consegue che anche il comportamento pratico, che discende dal sapere, dovr\u00e0 basarsi sull'assenza di ogni specifica azione considerata buona \"in s\u00e9\"; in questo modo il saggio pu\u00f2 conseguire l'\"atarassia,\" l'imperturbabilit\u00e0, la capacit\u00e0 di non farsi coinvolgere in passioni e sentimenti, e attraverso questa imperturbabilit\u00e0 raggiunger\u00e0 la felicit\u00e0, che \u00e8 il fine di ogni percorso filosofico.\nLo scetticismo di Pirrone sorgeva dalla sua stessa esperienza esistenziale, dalla sua vita. Pirrone, infatti, aveva seguito Alessandro Magno in Oriente, dove aveva potuto incontrare popoli con altri valori, altri criteri di vita: come si sarebbe potuto dare ragione agli uni piuttosto che agli altri? \u00c8 inoltre possibile che, proprio in Oriente, Pirrone sia venuto a contatto con forme di pensiero che teorizzavano la vanit\u00e0 di ogni conoscenza (M\u0101y\u0101).\nLo scetticismo fin\u00ec cos\u00ec per riempire la vita stessa di Pirrone. Il filosofo visse con coerenza il proprio essere scettico: non lasci\u00f2 teorie scritte e organizzate; dimostr\u00f2 che la vita ha un senso anche senza che abbia alla sua base qualcosa che si reputi come verit\u00e0 (\u00e8 lo sconvolgimento della ricerca della \"physis\" e del collegamento \"physis-aret\u00e9\" dell'intellettualismo socratico-platonico-aristotelico). Se l'essere umano non \u00e8 in grado di cogliere la \"physis\", lo scetticismo diventa esso stesso uno stile di vita, dando cos\u00ec un significato all'esistenza umana.\nPirrone, come riporta il suo discepolo Timone, citato a sua volta da Eusebio di Cesarea, affermava che chi vuole essere felice deve considerare:&lt;br&gt;\n- quale sia la natura delle cose,&lt;br&gt;\n- come noi dobbiamo disporci di fronte ad esse,&lt;br&gt; \n- quali siano le conseguenze di questa disposizione.\nRispetto al primo problema, Pirrone afferma che le cose sono ugualmente indifferenti, immisurabili e indiscriminabili. Ma a essere indifferenti sono le cose in s\u00e9 stesse, oppure \u00e8 cos\u00ec che si presentano a noi a causa dei nostri strumenti conoscitivi inadeguati? Molto probabilmente Pirrone deve essere interpretato nel primo senso: come uno che \"sa\" che le cose sono in s\u00e9 indifferenti, immisurabili e indiscriminabili, come uno che sia riuscito a conoscere in qualche modo la natura del divino e del bene e di fronte a questa esperienza, che non si pu\u00f2 verbalizzare o concettualizzare, gli enti perdono di significato e di spessore.\nSi tratta, quindi, di uno scetticismo \"relativo\", non assoluto (non a caso Cicerone metteva Pirrone tra i filosofi dogmatici): una verit\u00e0 assoluta viene colta, ma \u00e8 incomunicabile. La disposizione corretta di fronte alle cose \u00e8 dunque quella di un distacco teoretico e pratico. Conseguenze sono proprio l'\"aphasia\" (a livello teoretico, l'atteggiamento scettico pi\u00f9 coerente) e l'\"atarassia\" (a livello pratico: pace interiore come conseguenza dell'indifferenza).\nLo scetticismo \u00e8 perci\u00f2 un'ipotesi gnoseologica di carattere autolimitativo e pragmatico, che guarda alla realt\u00e0 e ne trae i pochi elementi certi ed utili per impostare un orizzonte anti-dottrinario e condurre la propria esistenza in modo imperturbabile e indifferente alle emozioni della contingenza.\nCi\u00f2 non comporta affatto la negazione dell'esistenza stessa del mondo reale, ma piuttosto che le teorie su di esso non possono pretendere di spiegarne la natura profonda. Cos\u00ec anche \u00abTimone, discepolo di Pirrone, \u00e8 convinto che l'indifferenza assoluta di fronte a tutte le cose porti all'afasia e all'imperturbabilit\u00e0. Cio\u00e8 alla felicit\u00e0.\u00bb \nScetticismo nella Media Accademia.\nIn questa sua seconda stagione, lo scetticismo si muove verso posizioni pi\u00f9 radicali: i filosofi che difendono questa posizione si fanno sostenitori dell'inesistenza di ogni principio di conoscenza o verit\u00e0, e rivolgono tutto il proprio impegno a combattere il dogmatismo, in specie quello sostenuto dagli stoici.\nIl problema della conoscenza.\nL'unico atteggiamento del saggio deve essere quello della \"epoch\u00e9\", della sospensione del giudizio, ossia l'astensione da un determinato giudizio o valutazione qualora non risultino disponibili sufficienti elementi per formulare il giudizio stesso, sino a giungere al radicale rifiuto della catalessi, cio\u00e8 dell'assenso a qualsiasi pronunciamento della ragione a proposito della realt\u00e0.\nUno dei principali esponenti dello scetticismo della Media Accademia fu Arcesilao, che negava la possibilit\u00e0 di qualsiasi conoscenza vera come sostenevano gli stoici, secondo i quali noi riceviamo dagli oggetti una sensazione, che produce una rappresentazione alla quale l'uomo d\u00e0 razionalmente il suo assenso (catalessi). Arcesilao contestava questa concezione degli stoici poich\u00e9 la rappresentazione si origina da un evento sensibile, per sua natura contingente, a cui la catalessi si applica in modo automatico e acritico.\nCarneade allarg\u00f2 la critica di Arcesilao a tutti i sistemi filosofici, non solo a quello stoico: non esiste alcun criterio assoluto di verit\u00e0, n\u00e9 la via empirica, n\u00e9 la via razionale, n\u00e9 l'unione delle due.\nIl problema morale.\nSe per\u00f2 secondo lo scetticismo alla ragione non \u00e8 data la possibilit\u00e0 di conoscere il vero, come potr\u00e0 essa guidare i comportamenti morali dell'uomo? Per l'etica stoica, il saggio conosce la verit\u00e0 e si comporta di conseguenza, e per la massa di coloro che non riescono a raggiungere personalmente la verit\u00e0 la guida da seguire sar\u00e0 quella del dovere, imposto dalla societ\u00e0 e dalle tradizioni morali.\nPer Arcesilao il comportamento morale non \u00e8 dettato da sicuri motivi razionali ma solo da ci\u00f2 che appare \"ragionevole\", \"plausibile\". Noi umani non siamo in grado di dare fondamento ad un'etica: l'etica stessa si impone, senza motivare razionalmente ci\u00f2 che prescrive di mettere in atto.\nGli stessi principi di non assolutezza guidano la morale secondo Carneade, che la fonda sul \u03c0\u03b9\u03b8\u03b1\u03bd\u03cc\u03bd (\"pithan\u00f2n\", \"persuasivo\"), sul \"probabile\":\nQuindi, anche se non si pu\u00f2 fondare l'etica su una base di affermazioni \"assolutamente vere\", le scelte non possono essere fatte a caso: il probabilismo diventa cos\u00ec l'esito etico dello scetticismo.\nLa fine di ogni certezza.\nGli scettici del periodo centrale dell'Ellenismo, inoltre, sembrano prendere coscienza che dalla estremizzazione del dubbio non pu\u00f2 sfuggire neanche lo scetticismo stesso: anche ci\u00f2 che sostiene lo scettico ricade sotto il dubbio radicale, come facevano notare gli stessi Arcesilao e Carneade, i quali affermavano che alla fine non potevano avere nessun principio di certezza, neppure i principi da essi stessi assunti come guide dell'azione pratica (la \"ragionevolezza\" secondo Arcesilao, e il \"persuasivo\" secondo Carneade).\nNeanche questi criteri dell'azione pratica, quindi, hanno un valore di certezza dogmatica o sono in grado di farci conseguire con certezza la felicit\u00e0, ma comunque possono facilitare il nostro agire indicandoci ci\u00f2 che \u00e8 opportuno e utile fare, cos\u00ec come risulta dalla constatazione di un gran numero di casi nei quali quei criteri proposti dallo scetticismo sono stati efficaci.\nNeoscetticismo.\nEnesidemo di Cnosso (ca 80 a.C. \u2013 circa 10 a.C.), Agrippa (vissuto nella seconda met\u00e0 del I secolo d.C.) e Sesto Empirico (II secolo) sono gli esponenti di un ulteriore sviluppo dello scetticismo antico.\nNel loro scetticismo radicale, questi pensatori affermano che nulla pu\u00f2 essere conosciuto in modo certo, n\u00e9 mediante la sensazione, n\u00e9 mediante il pensiero. Ambedue i filosofi elencarono una serie di tropi, (\"tr\u00f3poi\", \"modi\"), argomenti fondamentali, obiezioni per dimostrare ai dogmatici la necessit\u00e0 di sospendere il giudizio su ogni questione.\nSecondo Enesidemo, le condizioni per una conoscenza vera sarebbero tre: \n- che esista una certa stabilit\u00e0 dell'essere, in grado di fondare i primi principi,&lt;br&gt; \n- che esista il legame causa-effetto,&lt;br&gt; \n- che sia possibile una inferenza metafenomenica (che cio\u00e8 sia possibile andare oltre ci\u00f2 che appare, per cogliere qualcosa d'altro, di cui ci\u00f2 che appare sarebbe \"simbolo\").\nEnesidemo vuole smantellare questi tre presupposti:\nNel suo esplicito scetticismo, anche Sesto Empirico afferma che noi non conosciamo le cose in s\u00e9, ma soltanto le sensazioni colte dall'intelletto che \"velano\", piuttosto che rivelare, gli oggetti stessi, e tutto ci\u00f2 che conosciamo sono le nostre impressioni. Anche l'elaborazione delle conoscenze, propria dell'intelletto, \u00e8 solo elaborazione di impressioni, e pertanto resta una conoscenza soggettiva.\nEvidentemente, lo scetticismo \u00e8 sempre a rischio di una deriva nella contraddittoriet\u00e0, soprattutto ogni volta che si pone come verit\u00e0 un'affermazione auto-confutante come \u00abNon esiste alcuna verit\u00e0. Questa affermazione \u00e8 vera\u00bb. Uno scetticismo assoluto e coerente, dunque, \u00e8 impossibile, perch\u00e9 si ridurrebbe al silenzio.\nLa negazione radicale della verit\u00e0, tuttavia, non deve essere intesa come una affermazione indiscutibilmente vera, cosa che contraddirebbe lo stesso principio scettico, bens\u00ec come una negazione che nega, oltre che il proprio contenuto, anche se stessa: negando cio\u00e8 qualsiasi pretesa di dare a questa stessa negazione un valore assoluto e dogmatico.\nCome diceva Sesto Empirico le formulazioni scettiche \nIn questo modo lo scettico pu\u00f2 recuperare la sua \"sanit\u00e0\" quasi per caso, come accadde al pittore Apelle:\nLo scetticismo moderno.\nLo scetticismo nel pensiero moderno assume toni meno radicali di quello antico, negatore di ogni possibilit\u00e0 di apprendere la verit\u00e0, asserendo semplicemente che il sapere \u00e8 necessariamente collegato alla singola coscienza individuale che muta a seconda delle particolari caratteristiche del soggetto.\nRiguardo alla religiosit\u00e0 lo scetticismo moderno si riferisce a una civilt\u00e0 non pi\u00f9 pagana, che era caratterizzata da una \"religiosit\u00e0 debole\", ma ad una ormai cristiana, con una \"religiosit\u00e0 forte\" ma indeterminata. Ci\u00f2 significa che nello scetticismo dell'et\u00e0 moderna si mette in dubbio la possibilit\u00e0 di conoscere la verit\u00e0 sulla causalit\u00e0 secondaria (cause fisiche o biologiche, processi fisico-chimici o chimico-biologici) ma la casualit\u00e0 primaria, Dio, \u00e8 \"data\" e riconosciuta. In altre parole ad esempio Montaigne e Hume sono scettici su tutto ma non sull'esistenza di un Dio anche se per il filosofo inglese il politeismo pu\u00f2 avere valore identico al monoteismo.\nMontaigne.\nNel periodo rinascimentale Montaigne (1533 - 1592) nella sua opera \"Apologia di Raimondo di Sebonda\" riprende il tema scettico della illusoriet\u00e0 di una verit\u00e0 che non pu\u00f2 basarsi su un'impossibile pretesa corrispondenza tra i concetti, costanti nella loro struttura, e i dati sensoriali sempre diversi e mutevoli. Di conseguenza, sostiene Montaigne, non esistono leggi universali che possano dare la stessa immutabile visione della realt\u00e0. Nell'ambito dell'autocoscienza invece, poich\u00e9 vi \u00e8 una perfetta coincidenza dell'io con s\u00e9 stesso, si possono costituire leggi morali permanenti e identiche per tutti allo stesso modo, mentre sono destinate a mutare sia le leggi del diritto positivo che le norme religiose.\nParafrasando un testo degli \"Schizzi pirroniani\" di Sesto Empirico, Montaigne delinea nei suoi \"Saggi\" l'alternativa interna allo scetticismo, tra la via degli accademici che negavano si potesse conoscere mai qualcosa, e quella dei pirronisti che preferivano sospendere il giudizio e proseguire nella ricerca . Quella pirroniana era per lui la scelta pi\u00f9 ragionevole e che maggiormente si opponeva a un uso dogmatico della ragione .\nCartesio.\nUn motivo che sostiene la scelta scettica sono gli errori, a cui la nostra conoscenza \u00e8 sempre esposta. Ren\u00e9 Descartes parla proprio della fallacia dei sensi e della liceit\u00e0 del dubbio, persino di fronte ai giudizi matematici o alla stessa esistenza di un mondo esterno.\nHume.\nAnche David Hume (1711-1776) si definiva scettico, sebbene non pirroniano. Ma il suo \u00e8 uno scetticismo moderato, diverso da quello tradizionale: \u00e8 assente infatti la sospensione del giudizio e vi si sostiene la necessit\u00e0 di avere dei principi soggettivi della verit\u00e0 che possano guidare la vita pratica degli uomini.\nQuella di Hume \u00e8 pi\u00f9 un'analisi razionale di ci\u00f2 che la ragione pu\u00f2 sapere, dei limiti in cui le pretese della ragione devono confinarsi: la ragione quindi diventa allo stesso tempo imputato, giudice e giuria. Lo scetticismo di Hume consiste nel considerare la conoscenza qualcosa di soltanto probabile e non certo, bench\u00e9 provenga dall'esperienza, che il filosofo riteneva essere l'unica fonte della conoscenza.\nCos\u00ec, sebbene gran parte della conoscenza fenomenica si riduca soltanto ad una conoscenza probabile, Hume inserisce anche un campo di conoscenze certe, ovvero quelle matematiche, che sono indipendenti da ci\u00f2 che realmente esiste e frutto soltanto di processi mentali.\nHume solca quindi soltanto dei confini alle pretese della ragione, sebbene molto drastici: il principio di causalit\u00e0, l'esistenza del mondo esterno a noi, l'io e molti altri aspetti del mondo che fino a quel momento parevano ovvi e scontati vengono declassati a semplici \"abitudini\" e \"credenze\". Abitudini necessarie per\u00f2 alla vita umana.\nHegel.\nMentre quindi lo scetticismo moderno afferma l'impossibilit\u00e0 per la ragione di cogliere nei dati sensibili un contenuto di verit\u00e0, ma nello stesso tempo riconosce degli elementi di verit\u00e0 all'interno della coscienza sensibile, per cui le sensazioni in se stesse possono essere prese come vere, lo scetticismo antico, pur riconoscendo la soggettivit\u00e0 di ogni conoscenza, nega, sia alla ragione che alla sensibilit\u00e0, ogni possibilit\u00e0 di cogliere la verit\u00e0.\nUn dubbio radicale quello degli antichi, tale da porsi come \u00abnegativit\u00e0 cosciente e universale; come cosciente, essa dimostra, come universale, estende a tutto la sua non verit\u00e0 dell'oggettivo\u00bb Lo scetticismo antico cio\u00e8 \u00e8 il risultato di un'attivit\u00e0 di critica razionale che dimostrava alla fine come sia alla ragione che alla sensibilit\u00e0 fosse impossibile attingere un qualche grado di verit\u00e0. \nLo stesso Hegel (1770-1831) per\u00f2 evidenzia nella radicalit\u00e0 del dubbio scettico la sua positivit\u00e0: riprendendo per un certo verso la posizione kantiana sullo scetticismo di Hume, egli osserva infatti come pur negando ogni validit\u00e0 alla verit\u00e0 oggettiva lo scetticismo non si deve considerare come \u00abil pi\u00f9 pericoloso avversario della filosofia\u00bb poich\u00e9 proprio esso contribuisce al progresso del pensiero filosofico avvertendolo della contingenza della realt\u00e0 ed evitandogli di cadere nel \"sonno\" kantiano del dogmatismo."}
{"id": "633671", "revid": "767487", "url": "https://it.wikipedia.org/wiki?curid=633671", "title": "Un condannato a morte \u00e8 fuggito", "text": "Un condannato a morte \u00e8 fuggito (\"Un condamn\u00e9 \u00e0 mort s'est \u00e9chapp\u00e9\", sottotitolo: \"Le vent souffle o\u00f9 il veut\") \u00e8 un film del 1956 diretto da Robert Bresson, tratto dal racconto autobiografico di Andr\u00e9 Devigny pubblicato ne \"Le Figaro Litt\u00e9raire\", vincitore del premio per la miglior regia al Festival di Cannes 1957.\nTrama.\nIl film \u00e8 ambientato in Francia, al tempo della dominazione nazista, durante la seconda guerra mondiale.\nFontaine, un membro della resistenza francese condannato a morte, \u00e8 condotto in una cella di 3x2 metri. Servendosi di quel poco che ha (un cucchiaio, un lapis, la coperta, il filo di ferro della rete del letto), organizza pazientemente la fuga, pur sapendo che l'attende il plotone d'esecuzione e che ogni giorno potrebbe essere l'ultimo.\nQuando tutto \u00e8 pronto, gli viene dato un compagno di cella. \u00c8 Jost, un ragazzo vestito per met\u00e0 da francese e per met\u00e0 da tedesco: forse un partigiano, forse una spia. Ma a Fontaine non resta che fidarsi e realizzare la sua fuga notturna insieme a lui.\nRiconoscimenti.\nIl film ha vinto il premio per la miglior regia al Festival di Cannes 1957.\nNel 1957 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "633674", "revid": "121158736", "url": "https://it.wikipedia.org/wiki?curid=633674", "title": "Alessandra Panaro", "text": "Biografia.\nInizi\u00f2 la sua carriera nel 1954 e recit\u00f2 nella trilogia risiana composta da \"Poveri ma belli\" (1956), \"Belle ma povere\" (1957) e \"Poveri milionari\" (1959), prendendo contemporaneamente parte al programma televisivo \"Il Musichiere\". In entrambe le esperienze sua compagna di lavoro fu Lorella De Luca: nel trittico cinematografico interpretando le due amiche del cuore innamorate degli opposti fratelli, mentre sul piccolo schermo erano le vallette del presentatore Mario Riva, che le aveva ironicamente ribattezzate \"le cognatine\".\nNegli anni cinquanta interpret\u00f2 anche altre commedie italiane tipiche di quegli anni, che iniziavano a mostrare la spensieratezza e la gioia di vivere dopo gli anni della guerra. Fu protagonista in \"Lazzarella\" (1957), diretto da Carlo Ludovico Bragaglia, dove interpretava appunto il personaggio del titolo, ispirato a quello della canzone scritta da Domenico Modugno e Riccardo Pazzaglia, brano che venne inciso da molti cantanti; nel 1959 fu invece Nora, la fidanzata di Bruno-Mario Girotti (il futuro Terence Hill) nel film \"Cerasella\" di Raffaello Matarazzo. Inoltre lavor\u00f2 accanto a Tot\u00f2 e fu diretta da registi come Alessandro Blasetti e Luchino Visconti.\nNegli anni sessanta recit\u00f2 invece in film del filone mitologico ed avventuroso.\nSpos\u00f2 in prime nozze il banchiere Jean-Pierre Sabet, deceduto nel 1983, e in seconde nozze l'attore Giancarlo Sbragia, di cui rimase vedova nel 1994. Stabilitasi definitivamente a Ginevra, \u00e8 morta il 1\u00ba maggio 2019 all'et\u00e0 di 79 anni."}
{"id": "633677", "revid": "1522738", "url": "https://it.wikipedia.org/wiki?curid=633677", "title": "Rhodesia Settentrionale", "text": "Rhodesia Settentrionale (o Rodesia Settentrionale, in inglese \"Northern Rhodesia\") \u00e8 stato un protettorato dell'Impero britannico, corrispondente al territorio dell'attuale Zambia - istituito nel 1924 e dissoltosi nel 1964.\nStoria.\nFu scoperto e colonizzato da Cecil Rhodes (da cui Rhodesia) nel 1897 e diviso dalla Rhodesia del sud nel 1903, quando divenne un protettorato britannico.\nDal 1953 al 1963 fu parte della Federazione della Rhodesia e del Nyasaland."}
{"id": "633681", "revid": "834", "url": "https://it.wikipedia.org/wiki?curid=633681", "title": "Golfo di Thailandia", "text": ""}
{"id": "633687", "revid": "984922", "url": "https://it.wikipedia.org/wiki?curid=633687", "title": "Cantone di Podensac", "text": "Il Cantone di Podensac era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633688", "revid": "104458", "url": "https://it.wikipedia.org/wiki?curid=633688", "title": "Cantone di Saint-Andr\u00e9-de-Cubzac", "text": "Il Cantone di Saint-Andr\u00e9-de-Cubzac era una divisione amministrativa dell'Arrondissement di Blaye.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "633689", "revid": "729019", "url": "https://it.wikipedia.org/wiki?curid=633689", "title": "Scoreboarding", "text": "Lo Scoreboarding \u00e8 una tecnica di gestione dinamica delle istruzioni da far eseguire alla pipeline di un microprocessore. Lo scoreboarding analizza le istruzioni da eseguire, segna le dipendenza tra le varie istruzioni e nel caso vi siano istruzioni senza conflitti e unit\u00e0 libere lo scoreboarding assegna l'istruzione all'unit\u00e0 libera. Lo scoreboarding in un processore dotato di pi\u00f9 unit\u00e0 di calcolo parallele permette di eseguire pi\u00f9 istruzioni in contemporanea mantenendo la correttezza del programma in esecuzione. Nel caso le istruzioni siano soggette a delle dipendenze l'algoritmo tiene bloccate le istruzioni e monitorizza il flusso del programma liberando le istruzioni solamente quando tutte le dipendenze sono risolte. Lo scoreboarding fu utilizzato per la prima volta nel CDC 6600. I processori moderni per gestire lo smistamento delle istruzioni in pi\u00f9 unit\u00e0 funzionali utilizzano l'algoritmo di Tomasulo dato che questo fornisce prestazioni migliori a prezzo di una complessit\u00e0 implementativa superiore."}
{"id": "633692", "revid": "287204", "url": "https://it.wikipedia.org/wiki?curid=633692", "title": "Cantone di Saint-M\u00e9dard-en-Jalles", "text": "Il Cantone di Saint-M\u00e9dard-en-Jalles \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 3 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "633694", "revid": "411785", "url": "https://it.wikipedia.org/wiki?curid=633694", "title": "Chirurgia plastica", "text": "La chirurgia plastica e \"plastico-ricostruttiva\", (dal greco \"plastikos\", ossia \"plasmare\", \"modellare\") \u00e8 una branca della chirurgia che si propone di correggere e riparare i difetti morfologico-funzionali o le perdite di sostanza di svariati tessuti (cute, sottocute, fasce, muscoli, ossa, ecc.) sia congenite, che secondarie a traumi, neoplasie o malattie degenerative. Le tecniche fondamentali pi\u00f9 utilizzate sono rappresentate dagli innesti e dai lembi.\nLa chirurgia plastica \u00e8 una delle poche specializzazioni chirurgiche non \"distrettuali\" o di \"apparato\" opera quindi su qualsiasi distretto corporeo. Ci\u00f2 comporta che la chirurgia plastica abbia diverse sub-specializzazioni: la chirurgia della testa-collo, la chirurgia della mammella, la chirurgia della mano, il rimodellamento corporeo (il cosiddetto body-contouring), la chirurgia degli arti inferiori, la chirurgia delle ustioni, la chirurgia ricostruttiva, e la chirurgia estetica (o cosmetica, che \u00e8 una branca della chirurgia plastica, e non esiste come specializzazione isolata).\nInnesti.\nGli innesti sono porzioni di tessuto che vengono completamente distaccate dall'area donatrice (ad esempio cute dall'addome o dalla coscia), per essere trasferite ed impiantate nell'area ricevente (ad esempio una perdita di tessuto cutaneo di un braccio o di una gamba conseguente ad un trauma). Gli innesti non possiedono una vascolarizzazione propria (essendo stati completamente distaccati dal corpo) e necessitano di un'area ricevente ben vascolarizzata, che possa fornire all'innesto stesso il nutrimento adeguato a garantirne l'attecchimento. L'innesto agisce pertanto con un meccanismo \"passivo\", fornendo all'area ricevente il tessuto mancante, ma richiedendone il nutrimento. Lo si sceglie, quando si pu\u00f2, per la relativa facilit\u00e0 della manovra chirurgica, ma non fornisce solitamente risultati estetici di alto livello. Il risultato estetico \u00e8 tanto migliore quanto pi\u00f9 l'innesto \u00e8 spesso, mentre l'attecchimento \u00e8 tanto pi\u00f9 facile quanto pi\u00f9 l'innesto \u00e8 sottile.\nLembi.\nI lembi sono porzioni di tessuti (singoli o compositi) che mantengono una connessione (chiamata \"peduncolo\") con l'area donatrice e vengono trasferiti sull'area ricevente (che deve essere pertanto limitrofa a quella donatrice) mediante movimenti di scorrimento o rotazione. I lembi possiedono una vascolarizzazione propria, che pu\u00f2 essere di vario tipo. \nUn lembo agisce pertanto con un meccanismo \"attivo\", portando nutrimento all'area ricevente che potrebbe anche esserne carente.\nCerti lembi compositi (ad esempio quelli muscolo-cutanei) possono svolgere anche un ruolo \"detergente\", essendo in grado di curare infezioni e/o ristagno di fluidi vari (stasi di sangue venoso, stasi linfatiche) nell'area ricevente.\nRappresenta, di solito, una manovra chirurgica pi\u00f9 complessa, in grado di risolvere problemi pi\u00f9 gravi.\nSolitamente fornisce anche una qualit\u00e0 estetica del risultato superiore a quella dell'innesto.\nLembi liberi \"microchirurgici\".\nI lembi microchirurgici (o \"microvascolari\") sono l'evoluzione pi\u00f9 moderna dei lembi. \nSi tratta di lembi a vascolarizzazione assiale nei quali il peduncolo viene adeguatamente identificato ed isolato (\"scheletrizzato\") e successivamente reciso, per permettere il trasferimento del lembo a grande distanza (ad esempio da una spalla ad una caviglia). Nell'area ricevente viene identificato un asse vascolare ricevente al quale, mediante l'uso di un microscopio, viene attaccato (\"anastomizzato\") il peduncolo del lembo, che pu\u00f2 cos\u00ec continuare a vivere col proprio circolo sanguigno.\nPlastiche a Z.\nLa plastica a Z \u00e8 una tecnica chirurgica utilizzata per l'allungamento o il cambiamento di direzione di una cicatrice cutanea per fini estetici o di mobilit\u00e0.\nVengono eseguite incidendo la cicatrice che si vuole mobilizzare (il braccio centrale della Z) ed eseguendo due incisioni alle sue estremit\u00e0 con un angolo rispetto ad essa che \u00e8 tanto pi\u00f9 ampio quanto maggiore \u00e8 l'allungamento-rotazione che si vuole ottenere.\nImpianti.\nI materiali \"alloplastici\" (o impianti) sono pres\u00ecdi di origine non biologica o biologica di sintesi, utilizzati per vari scopi, solitamente di riempimento o di correzione di deformit\u00e0 congenite o acquisite. Fra le pi\u00f9 note, a titolo di esempio, le protesi mammarie, ma esistono materiali simili per i glutei, i polpacci, gli zigomi, ecc. Esistono anche materiali iniettabili per la correzione di difetti di minore entit\u00e0, utilizzati con gli stessi criteri delle protesi. Infine da ricordare le \"epitesi\", che sono protesi esterne applicabili, utili per sostituire e simulare organi avulsi e non pi\u00f9 ricostruibili: fra le pi\u00f9 note quelle per il naso e per l'orecchio.\nNon esiste \"rigetto\" delle protesi, in quanto tale meccanismo immunitario prevede l'attivazione di anticorpi nei confronti di antigeni (che sono proteine) non presenti in un materiale alloplastico. Esiste invece una \"reazione da corpo estraneo\" (di per s\u00e9 normale) che, se esuberante, pu\u00f2 portare all'eccessiva produzione di tessuto fibroso intorno alla protesi ed al rischio di deformazione ed estrusione (il classico esempio \u00e8 la \"contrattura capsulare\", la pi\u00f9 frequente complicanza dell'impianto di una protesi). Inoltre un materiale alloplastico, non essendo fornito di circolo sanguigno e quindi di difese immunitarie, \u00e8 pi\u00f9 vulnerabile a possibili infezioni."}
{"id": "633695", "revid": "110157", "url": "https://it.wikipedia.org/wiki?curid=633695", "title": "Cantone di Talence", "text": "Il Cantone di Talence \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nFino al 2014 comprendeva il solo comune di Talence.\nDal 2015 comprende il comune di Talence e parte del territorio comunale di B\u00e8gles."}
{"id": "633697", "revid": "547992", "url": "https://it.wikipedia.org/wiki?curid=633697", "title": "Arcesilao", "text": "Biografia.\nArcesilao venne probabilmente ad Atene all'inizio del III secolo a.C.. Fu allievo di Autolico di Pitane, di Teofrasto e infine di Crantore. Fu colui che inizi\u00f2 l'indirizzo scettico all'interno dell'Accademia platonica, di cui divenne scolarca attorno al 265 a.C.\nArcesilao non scrisse nulla e lo conosciamo solo attraverso testimonianze indirette. Particolarmente importanti sono quelle di Cicerone e di Sesto Empirico, secondo il quale il filosofo non espose alcuna teoria propria ma si limit\u00f2 a criticare le opinioni altrui.\nScrive di lui Diogene Laerzio:\nPensiero.\nLa posizione di Arcesilao nella corrente filosofica dello scetticismo \u00e8 confermata innanzitutto dall'opposizione che ebbe al suo pensiero Timone di Fliunte che non accettava che un accademico platonico si mescolasse alla sua dottrina. In vero anche Socrate e Platone avevano applicato confutazioni di tipo scettico nei loro dialoghi ma come mezzo per il raggiungimento di una verit\u00e0 di cui non si dubita e non come fine per dimostrare, come fa Arcesilao, l'impossibilit\u00e0 di una conoscenza al di fuori di ogni dubbio.\nIl metodo dialogico confutatorio viene infatti utilizzato da Arcesilao in modo scettico andando oltre Socrate e Platone, affermando che l'uomo non pu\u00f2 riconoscere con sicurezza neppure la sua ignoranza. Per arrivare a ci\u00f2 Arcesilao utilizzava un metodo di confutazione che prevedeva che venissero poste delle domande all'interlocutore che veniva spinto ad aderire alle tesi del filosofo che poi, invece, controbatteva con tesi contrarie a quelle stesse che il dialogante aveva appena condiviso, di modo che ogni verit\u00e0, sia dell'uno che dell'altro interlocutore, venisse alla fine esclusa.\nTale meccanismo dialettico aveva lo scopo di giungere alla conclusione che n\u00e9 con i sensi n\u00e9 con la forza del proprio intelletto \u00e8 possibile avere una qualsiasi conoscenza certa.\nArcesilao \u00e8 infatti fortemente polemico nei confronti dello Stoicismo che identificava la verit\u00e0 nella \"rappresentazione o fantasia catalettica\" (\u03c6\u03b1\u03bd\u03c4\u03b1\u03c3\u03af\u03b1 \u03ba\u03b1\u03c4\u03b1\u03bb\u03b7\u03c0\u03c4\u03b9\u03ba\u03ae) nel senso che si pu\u00f2 ritenere attendibile, cio\u00e8 avere comprensione, afferrare (\"catalessi\"), ci\u00f2 che ci si presenta in modo evidente e al di sopra di ogni obiezione. Sar\u00e0 poi il nostro assenso a considerare vera quell'immagine, ma potremo anche non dare il nostro assenso oppure sospenderlo (epoch\u00e9).\nPer Arcesilao invece questo meccanismo di conoscenza non genera certezza di verit\u00e0 ma semplicemente opinione per cui non solo nei casi in cui manca l'evidenza ma sempre il saggio dovr\u00e0 applicare la \"sospensione del giudizio\" nei confronti della apprensione dell'oggetto sensibile. Arcesilao cio\u00e8 generalizza il criterio stoico dell'epoch\u00e9 poich\u00e9 ritiene che un'evidenza completa ed assoluta non possa esserci mai.\nA questa confutazione scettica di Arcesilao gli stoici obiettavano che se all'uomo \u00e8 dato di avere solo opinioni allora tutta la sua vita sar\u00e0 sottoposta all'incertezza poich\u00e9, se \u00e8 vero che la conoscenza \u00e8 la premessa dell'agire, col criterio della totale sospensione del giudizio ogni azione diveniva impossibile.\nArcesilao tuttavia non rinunciava per questo alle sue convinzioni e rispondeva che la soluzione del problema della ricerca della vita felice era nell'applicare il criterio dell'\u03b5\u1f54\u03bb\u03bf\u03b3\u03bf\u03bd (\"eulogon\" da \"eu\", bene e \"logos\", ragione), del \"ragionevole\", nel senso che un comportamento accettabile \u00e8 quello che una volta messo in atto, anche dopo l'epoch\u00e9, pu\u00f2 essere sostenuto e difeso come ispirato da una buona ragione, quella cio\u00e8 plausibile.\nSecondo fonti molto incerte Arcesilao venne accusato di slealt\u00e0 e di doppiezza di pensiero nel senso che avrebbe predicato uno scetticismo esteriore per convenienza mentre all'interno dell'Accademia conservava le tipiche posizioni dogmatiche. Lo scetticismo di Arcesilao del resto non era una posizione originale ma derivava essenzialmente da Pirrone che, ad esempio, per primo aveva parlato di \"astensione del giudizio\" e di \"adoxia\" che Arcesilao aveva ripreso nella sua critica dello stoicismo parlando di \"sospensione del giudizio.\nTuttavia grandi differenze vi erano riguardo al tema del problema della ricerca di una vita felice che per Pirrone si traduce nella rinuncia, nell'imperturbabilit\u00e0 e nell'impassibilit\u00e0. Lo scetticismo accademico di Arcesilao non considera questo problema e mira invece soprattutto ed unicamente a confutare ed annullare l'avversario stoico ma alla fine si conclude in se stesso non offrendo nessuna prospettiva positiva e costruttiva per la vita dell'uomo."}
{"id": "633700", "revid": "287204", "url": "https://it.wikipedia.org/wiki?curid=633700", "title": "Cantone di La Teste-de-Buch", "text": "Il Cantone di La Teste-de-Buch \u00e8 una divisione amministrativa dell'Arrondissement di Arcachon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 2 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 2:"}
{"id": "633701", "revid": "110157", "url": "https://it.wikipedia.org/wiki?curid=633701", "title": "Cantone di Villenave-d'Ornon", "text": "Il Cantone di Villenave-d'Ornon \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nFino al 2014 comprendeva il solo comune di Villenave-d'Ornon.\nDopo il 2015 comprende il comune di Villenave-d'Ornon e parte del territorio comunale di B\u00e8gles."}
{"id": "633702", "revid": "1573940", "url": "https://it.wikipedia.org/wiki?curid=633702", "title": "Neferhotep III", "text": "Biografia.\nQuesto sovrano \u00e8 conosciuto, con la sua titolatura completa, grazie ad una stele danneggiata (JE 59635) rinvenuta nel tempio di Karnak. Nella stele in questione il sovrano \u00e8 raffigurato come un re-guerriero che salva la citt\u00e0 di Tebe. Da notare che la stele di Neferhotep III potrebbe essere il primo documento dove viene citata la \"corona azzurra\" simbolo del comando in guerra (per tradizione i sovrani egizi portavano le due corone \"rossa\" e \"bianca\" simboleggianti il Basso e l'Alto Egitto).\nIl nome di questo sovrano dovrebbe essersi trovato nelle righe perse delle colonne 6 e 7 del Canone Reale.\nL'egittologo Kim Ryholt, inquadra Neferhotep III nella XVI dinastia\nTitolatura.\nAllo stesso \"prenomen\" \u00e8 anche associato il \"nomen\"\ni \u1e25r nfr w t -Ihorneferut"}
{"id": "633705", "revid": "767487", "url": "https://it.wikipedia.org/wiki?curid=633705", "title": "Cantone di Auros", "text": "Il Cantone di Auros era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633707", "revid": "188402", "url": "https://it.wikipedia.org/wiki?curid=633707", "title": "ArXiv", "text": "arXiv (pronunciato come la parola inglese \"archive\", come se la \"X\" fosse la lettera greca \u03c7) \u00e8 un archivio per \"bozze definitive\" (\"pre-prints\") di articoli scientifici in fisica, matematica, informatica, statistica, finanza quantitativa e biologia, accessibile via Internet. In molti campi della matematica e della fisica, la maggior parte delle pubblicazioni scientifiche sono messe nell'archivio arXiv. Ad agosto 2020, \"arXiv.org\" conteneva pi\u00f9 di 1.700.000 \"pre-prints\".\nStoria.\nOriginariamente arXiv fu sviluppato da Paul Ginsparg ed \u00e8 iniziato nel 1991 come un archivio di \"preprint\" (bozze finali di articoli pronti per la stampa su riviste scientifiche) di fisica e successivamente espanso a comprendere matematica, informatica, scienze nonlineari e, pi\u00f9 di recente, biologia quantitativa, archivio dedicato specificamente alle scienze della vita. La nascita e la continua espansione del progetto hanno reso evidente la necessit\u00e0 crescente di un archivio per la conservazione a lungo termine di \"preprint\". Il termine \"e-print\" \u00e8 stato adottato per descrivere i documenti pubblicati online su arXiv. Ginsparg \u00e8 stato onorato della \"MacArthur fellowship\" nel 2002 per aver creato arXiv.\nOriginariamente era ospitato su server del Los Alamos National Laboratory nello stato del Nuovo Messico, negli Stati Uniti (all'indirizzo xxx.lanl.gov, da cui il suo precedente nome, \"archivio di preprint \"LANL) ed \u00e8 attualmente ospitato ed operato dalla Cornell University (nello stato di New York, Stati Uniti) con mirror in varie parti del mondo. Ha cambiato il suo nome ed indirizzo in arXiv.org nel 1999 per garantire una maggiore flessibilit\u00e0.\nL'esistenza di arXiv \u00e8 stato uno dei fattori che hanno portato alla nascita dell\"open access movement\", che sostiene la necessit\u00e0 di superare il sistema fondato sulla pubblicazione su riviste scientifiche tradizionali, per accedere alle quali \u00e8 necessaria la sottoscrizione di un abbonamento. Parecchi matematici e fisici teorici pubblicano sistematicamente i loro lavori su arXiv \"prima\" di sottoporli a riviste tradizionali, per consentire un libero accesso da parte di tutta la comunit\u00e0 scientifica ed anche per ricevere commenti e pareri dai colleghi di tutto il mondo. Questa abitudine va diffondendosi anche fra altre discipline, come ad esempio le scienze della vita, che dal 2013 hanno il proprio archivio specifico, \"bioRxiv\".\nSistema di \"approvazione\".\nI contributi pubblicati su arXiv non sono sottoposti ad un processo di revisione paritaria (\"peer review\"), tipico delle riviste scientifiche tradizionali, e che garantisce solo un livello minimo di qualit\u00e0 dei lavori qui pubblicati. Per ovviare a questa carenza, nel gennaio 2004 \u00e8 stato introdotto un sistema di \"approvazione\" (\"endorsement\"): prima che un autore possa inviare una bozza definitiva d'un articolo all'archivio arXiv, l'autore deve ottenere un'approvazione/autorizzazione detta \"endorsement\". Questa pu\u00f2 essere rilasciata da un altro autore arXiv che ha lo status di \"endorser\", o pu\u00f2 essere automatica, a seconda della disciplina cui appartiene l'articolo e ad altri criteri che possono essere via via modificati per ottenere un risultato ottimale. Agli \"endorsers\" non viene richiesto di operare una revisione paritaria, ma soltanto di verificare che l'articolo in questione sia pertinente con l'argomento scelto dall'autore.\nL'assenza di revisione paritaria, sebbene preoccupi alcuni, non \u00e8 considerata negativamente da coloro che usano arXiv: la maggior parte degli autori \u00e8 molto attenta a ci\u00f2 che pubblica su arXiv. La maggior parte dei \"preprint\" che compaiono su arXiv \u00e8 successivamente inviata a riviste scientifiche tradizionali, ma alcuni di essi, compresi lavori che influenzano profondamente la comunit\u00e0 scientifica, esistono solo in forma di e-print e non vengono pubblicati su riviste soggette a revisione paritaria.\nUn esempio fra tutti \u00e8 la dimostrazione della congettura di geometrizzazione di Thurston (che include come caso particolare la - forse pi\u00f9 celebre - congettura di Poincar\u00e9) pubblicata su arXiv da Grigorij Perel'man nel novembre 2002. Perelman apparve assolutamente disinteressato alla pubblicazione su una prestigiosa rivista soggetta a revisione paritaria, affermando \"Se qualcuno \u00e8 interessato al modo in cui io ho risolto il problema, \u00e8 tutto l\u00ec [su arXiv]: che vada a leggerselo\".\nSebbene arXiv contenga anche articoli di dubbio valore, come quelli in cui l'autore nega famosi teoremi o prova celebri congetture usando soltanto matematica da liceo, questi sono \"sorprendentemente rari\" (si veda Jackson (2002) nella bibliografia). ArXiv in genere riclassifica questi lavori, ad esempio in \"matematica generale\", invece di cancellarli.\nAlcuni scienziati (fra i quali il premio Nobel Brian Josephson) lamentano il fatto che i loro articoli non siano accettati o siano forzatamente riclassificati dagli amministratori di arXiv, a causa della natura controversa delle ricerche presentate, e accusano il sistema di censura intellettuale.\nAccesso.\nL'accesso agli archivi arXiv avviene attraverso il sito web arXiv.org o uno dei suoi mirror. Varie interfacce sono state sviluppate da organizzazioni indipendenti da arXiv. Fra queste la University of California, Davis (USA), ha sviluppato un portale (Front) che offre funzioni di ricerca avanzate e un'interfaccia pi\u00f9 intuitiva per la sezione di matematica di arXiv.org. Anche Google Scholar pu\u00f2 essere usato per effettuare ricerche su arXiv. Infine, si pu\u00f2 scegliere di ricevere giornalmente via email tutti i nuovi lavori appartenenti a specifici argomenti.\nI vantaggi nell'uso di arXiv.\nSono numerosi i vantaggi per un ricercatore che desideri fare uso di arXiv.\nDi solito, uno scienziato decide di sfruttare arXiv quando vuole diffondere il proprio lavoro presso la sua comunit\u00e0 scientifica e ricevere qualche commento, riscontro o suggerimento sulla sua ricerca da parte degli altri scienziati, il tutto prima d'inviare l'articolo ad una conferenza o una rivista scientifica. Scrivendo quindi una bozza definitiva d'un articolo scientifico relativo ad un suo lavoro recente, e caricandolo su arXiv, pu\u00f2 chiedere ai colleghi di prenderne lettura e di dargli qualche suggerimento o correzione.\nCos\u00ec facendo, una volta raccolti i commenti da parte dei colleghi, potr\u00e0 modificare l'articolo scientifico o anche la sua strategia di ricerca scientifica, indirizzando la propria attenzione verso i particolari che richiedano una maggiore cura."}
{"id": "633708", "revid": "2184720", "url": "https://it.wikipedia.org/wiki?curid=633708", "title": "John Miles (musicista)", "text": "Biografia.\nNacque il 23 aprile 1949 a Jarrow, nella contea del Tyne and Wear, nel Nord Est dell'Inghilterra, vicino a Newcastle. Prima di iniziare la sua carriera solista nel 1971, John fu membro dei \"The Influence\" e dei \"The John Miles Set\". Prese parte ad una tourn\u00e9e con Tina Turner e cant\u00f2 anche in alcuni album degli Alan Parsons Project. Memorabili a questo proposito le sue interpretazioni dei brani \"The Cask Of Amontillado\" e \"Dr. Tarr &amp; Prof. Fether\", dall'album \"Tales of Mystery and Imagination - Edgar Allan Poe\", dedicato da Alan Parsons ai racconti dell'autore americano Edgar Allan Poe, e soprattutto il brano \"La Sagrada Familia\" tratto dall'album \"Gaudi\".\nIl suo pi\u00f9 grande successo fu \"Music\" del 1976, prodotto da Alan Parsons e con gli arrangiamenti orchestrali di Andrew Powell, brano del quale negli anni novanta il DJ italiano Mario Fargetta fece un remix dance. Partecip\u00f2 al Festival di Sanremo 1977 come ospite. Apparve sia come solista che come accompagnatore in una delle pi\u00f9 grandi manifestazioni europee, \"Last Night of the Proms\". Cant\u00f2 anche in alcune canzoni di \"Outrider\", album di Jimmy Page. Nel 2017 vinse il premio \"Outstanding Musical Achievement\" al Progressive Music Awards.\nJohn Miles \u00e8 morto dopo una breve malattia il 5 dicembre 2021, all'et\u00e0 di 72 anni. Era padre di John Miles Jr., musicista anche lui."}
{"id": "633711", "revid": "767487", "url": "https://it.wikipedia.org/wiki?curid=633711", "title": "Cantone di Bazas", "text": "Il Cantone di Bazas era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633715", "revid": "767487", "url": "https://it.wikipedia.org/wiki?curid=633715", "title": "Square Dance - Ritorno a casa", "text": "Square Dance - Ritorno a casa (\"Square Dance\") \u00e8 un film del 1987 diretto da Daniel Petrie, e scritto da Alan Hines, autore del romanzo da cui \u00e8 tratto il film.\nIl film non ha avuto molto successo, e solo Rob Lowe ha avuto una nomination per un Golden Globe.\nTrama.\nGemma (Winona Ryder), una ragazza tredicenne del Texas, vive con il nonno (Jason Robards), un uomo molto severo.\nUn giorno sua madre la invita a vivere con lei in citt\u00e0, con il nuovo marito, visto che ora pu\u00f2 provvedere al suo sostentamento.\nIn citt\u00e0 diventa amica di un ragazzino con ritardi mentali Rory (Rob Lowe).\nIl resto del film \u00e8 incentrato sulle esperienze dei due ragazzi, e il desiderio di Gemma di tornare dal nonno."}
{"id": "633717", "revid": "984922", "url": "https://it.wikipedia.org/wiki?curid=633717", "title": "Cantone di Captieux", "text": "Il Cantone di Captieux era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "633719", "revid": "110157", "url": "https://it.wikipedia.org/wiki?curid=633719", "title": "Cantone di Grignols", "text": "Il Cantone di Grignols era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633720", "revid": "226458", "url": "https://it.wikipedia.org/wiki?curid=633720", "title": "Reservation station", "text": "Le Reservation Station sono degli elementi di stato presenti in molti microprocessori moderni abbinati alle varie unit\u00e0 funzionali. Forniscono meccanismi di rinominazione dei registri implementando l'algoritmo di Tomasulo per l'esecuzione fuori ordine delle istruzioni.\nLe reservation station facilitano l'esecuzione di istruzioni in parallelo tenendo traccia di quali istruzioni sono in attesa di un risultato da un'altra istruzione e quali invece sono pronte ad eseguire. Un bus detto \"Common Data Bus\" collega le stazioni e permette ai risultati di giungere alle istruzioni in attesa.\nIl naturale complemento delle reservation station \u00e8 il Buffer di riordino (ROB), che raccoglie le istruzioni dopo l'esecuzione e assicura che il completamento avvenga nell'ordine corretto."}
{"id": "633721", "revid": "984922", "url": "https://it.wikipedia.org/wiki?curid=633721", "title": "Cantone di La R\u00e9ole", "text": "Il Cantone di La R\u00e9ole era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633723", "revid": "984922", "url": "https://it.wikipedia.org/wiki?curid=633723", "title": "Cantone di Langon", "text": "Il Cantone di Langon era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633726", "revid": "287204", "url": "https://it.wikipedia.org/wiki?curid=633726", "title": "Timone di Fliunte", "text": "Biografia.\nDella sua vita e del suo pensiero sappiamo quanto ci ha tramandato il dossografo Diogene Laerzio.\nTimone, orfano in giovane et\u00e0, si dedic\u00f2 alla recitazione, distinguendosi come coreuta e, in seguito, come mimo, finch\u00e9, giunto a Megara, intorno al 300 a.C. conobbe Stilpone, di cui divenne allievo.\nTornato a Fliunte, \u00abcostretto dalle necessit\u00e0 di procurarsi i mezzi per vivere migr\u00f2 nell'Ellesponto e nella Propontide. A Calcedonia, esercitando la professione di sofista, suscit\u00f2 sempre pi\u00f9 vasta ammirazione e di l\u00ec, dopo essersi arricchito, se ne venne ad Atene, dove visse sino alla morte, eccetto un breve periodo che trascorse a Tebe\u00bb. In questo periodo la sua reputazione gli valse, inoltre, l'ammirazione di Antigono Gonata e Tolomeo II Filadelfo.\nSembrerebbe, in effetti, dalle notizie diogeniane, che Timone abbia avuto contatti con i poeti di corte di quest'ultimo sovrano, in quanto avrebbe collaborato, tra gli altri, con Alessandro Etolo\nTimone - tra l'altro allievo anche di Pirrone, conosciuto nel 295 circa - non ebbe discepoli famosi, ma il suo pensiero scettico, attraverso Arcesilao di Pitane, attrasse i filosofi dell'Accademia platonica.\nOpere.\nAl dire di Diogene Laerzio, la produzione di Timone fu piuttosto ampia, spaziando dal teatro - il breve catalogo laerziano gli attribuisce 30 commedie e 60 tragedie - ai \"cinedi\", ossia versi di contenuto scabroso, alla prosa, conteggiata in un totale di 20.000 righe, ossia 20 volumi di papiro. Di tutto ci\u00f2 ci sono rimasti solo frammenti.\nDi carattere pi\u00f9 propriamente filosofico era il dialogo \"Pitone\", dove raccontava del suo incontro con Pirrone e delle domande alle quali il maestro rispondeva esponendo il pensiero scettico.\nSoprattutto - pi\u00f9 noti perch\u00e9 meglio documentati, in 56 frammenti (per un totale di 133 versi) dei 71 dell'opera poetica - i \"Silli\" (\u03a3\u03af\u03bb\u03bb\u03bf\u03b9, \"Versi scherzosi\"), un'opera satirica in versi dove, imitando lo stile di Omero, criticava aspramente i filosofi megarici, gli stoici, gli epicurei e gli accademici. Tutti questi egli chiamava \"dogmatici\", accusandoli di accanirsi in contrastanti e inutili dispute e che soprattutto miravano, con vuote chiacchiere, ad attirare i giovani per impossessarsi del loro denaro. Solo gli scettici, fra i quali includeva Platone, venivano ritenuti degni di rispetto e considerazione..\nScrisse anche un poema intitolato \"Le apparenze\" (\"Indalmoi\"), in distici elegiaci. Il significato di questo titolo non \u00e8 affatto chiaro: si potrebbe fare riferimento alle \"apparenze\" sulla base dei quali i Pirroniani sono costretti a prendere le loro decisioni; uno dei versi sopravvissuti del poema, infatti, recita \"Vige il fenomeno ovunque, ovunque esso appaia\" e la maggior parte degli studiosi sono partiti da questo frammento per indicare l'importanza delle apparenze nel plasmare le nostre azioni. Un'altra possibilit\u00e0 \u00e8 che le \"immagini\" del titolo siano immagini di Pirrone stesso, e che la poesia fosse una rappresentazione di Pirrone e la sua beata tranquillit\u00e0; il frammento superstite pi\u00f9 lungo dal poema - una sequenza di sette versi messa insieme da tre passaggi in Diogene Laerzio e Sesto Empirico - certamente corrisponde a questa descrizione. \nOltre a questi frammenti poetici, restano scarse testimonianze di un libro di polemica \"Contro i Fisici\" ed uno \"Sulle sensazioni\" (\u03a0\u03b5\u03c1\u1f76 \u03b1\u1f30\u03c3\u03d1\u03ae\u03c3\u03b5\u03c9\u03bd).\nPensiero.\nTimone riproduce fedelmente il pensiero del suo maestro che considera essere quasi una divinit\u00e0 poich\u00e9 egli possiede i precetti per vivere senza affanni. \nSi deve a Timone se, infatti, conosciamo la dottrina di Pirrone poich\u00e9 questi, seguendo l'esempio socratico, non aveva lasciato nulla di scritto.\nCome osserva Aristocle non vi sono differenze tra il pensiero di Timone e quello del suo maestro che egli riporta senza alcuna originalit\u00e0, ma tuttavia si deve considerare che egli mettendo per iscritto la filosofia pirroniana, fu costretto ad esporla in maniera pi\u00f9 rigorosa e a confrontarla con quella degli altri filosofi, rendendo cos\u00ec il pensiero scettico pi\u00f9 organizzato sistematicamente e pi\u00f9 ampiamente diffondibile.\nTimone, pi\u00f9 che un discepolo, \u00e8 un ammiratore, un estimatore appassionato del maestro che offriva un modello di vita, dopo il crollo dei valori etico-politici della cultura greca classica, che rendeva possibile \u00abvivere con arte una vita felice anche senza la verit\u00e0 e i valori del passato\u00bb.\nTimone affermava che per essere felice l'uomo dovrebbe conoscere tre cose:\nSecondo Timone \u00e8 impossibile la conoscenza poich\u00e9 noi percepiamo la natura delle cose con la sensibilit\u00e0 che per la sua contingenza non ci permette di distinguere il vero dal falso:\nAllora il saggio dovr\u00e0 sospendere ogni giudizio (\"\u1f10\u03c0\u03bf\u03c7\u03ae\" epoch\u00e9) e seguire la logica del \u00abnon pi\u00f9\u00bb per la quale ogni concetto ed ogni cosa esistono \u00abnon pi\u00f9\u00bb di altri, ed anzi possiamo dire che \u00abnon pi\u00f9 esistono che non esistano\u00bb:\nL'unico atteggiamento possibile di fronte a una realt\u00e0 che ci sfugge \u00e8 allora quello di non pronunciarsi su alcunch\u00e9 (\"afasia\") il non parlare, dopo aver conquistato l'atarassia, cio\u00e8 quella indifferenza e assenza di passioni che procurano felicit\u00e0, serenit\u00e0 al saggio.."}
{"id": "633727", "revid": "842", "url": "https://it.wikipedia.org/wiki?curid=633727", "title": "HP-PA", "text": ""}
{"id": "633728", "revid": "287204", "url": "https://it.wikipedia.org/wiki?curid=633728", "title": "Il ritorno delle gru", "text": "Il ritorno delle gru (\"Shibumi\", in lingua originale) \u00e8 un romanzo scritto da Trevanian. Giudicato da molti come il suo miglior lavoro, \u00e8 difficilmente inquadrabile in una ben determinata categoria.\nA met\u00e0 strada fra un thriller politico e un racconto d'azione, si caratterizza per il perfetto equilibrio raggiunto da tutti i suoi ingredienti.\nIl titolo originale dell'opera riassume benissimo lo spirito del libro. \"Shibumi\" \u00e8 una parola giapponese che non possiede una traduzione in italiano. Riguarda per\u00f2 il senso estetico e allude ad una grande raffinatezza sotto apparenze comuni. Il titolo italiano invece non rende giustizia alla complessit\u00e0 dell'opera e fa riferimento solo all'ultima parte del romanzo.\nNel 2011 ne \u00e8 stato pubblicato un prequel, \"Satori\", scritto da Don Winslow.\nTrama.\nAmbientato in un recente passato (dal 1930 al 1980 circa), tutto il romanzo segue il ritmo di una partita di go. Il libro \u00e8 diviso in sei parti che riprendono idealmente le fasi del gioco:\nNella prima parte del libro vengono presentati gli antefatti della storia e vengono introdotti i personaggi. \nIl personaggio principale \u00e8 Nicholai Hel, un uomo di origini occidentali ma educato agli ideali orientali (vive l'infanzia a Shanghai e l'adolescenza in Giappone) \u00e8 una figura affascinante.\nDalla quarta di copertina dell'edizione Bompiani:\nCuriosit\u00e0.\nInoltre \u00e8 molto abile in tecniche sessuali particolarmente difficili."}
{"id": "633729", "revid": "984922", "url": "https://it.wikipedia.org/wiki?curid=633729", "title": "Cantone di Mons\u00e9gur", "text": "Il Cantone di Mons\u00e9gur era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633730", "revid": "110157", "url": "https://it.wikipedia.org/wiki?curid=633730", "title": "Cantone di Pellegrue", "text": "Il Cantone di Pellegrue era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633731", "revid": "984922", "url": "https://it.wikipedia.org/wiki?curid=633731", "title": "Cantone di Saint-Macaire", "text": "Il Cantone di Saint-Macaire era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633733", "revid": "767487", "url": "https://it.wikipedia.org/wiki?curid=633733", "title": "Cantone di Saint-Symphorien", "text": "Il Cantone di Saint-Symphorien era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633740", "revid": "104458", "url": "https://it.wikipedia.org/wiki?curid=633740", "title": "Cantone di Sauveterre-de-Guyenne", "text": "Il Cantone di Sauveterre-de-Guyenne era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633741", "revid": "767487", "url": "https://it.wikipedia.org/wiki?curid=633741", "title": "Cantone di Targon", "text": "Il Cantone di Targon era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633742", "revid": "984922", "url": "https://it.wikipedia.org/wiki?curid=633742", "title": "Cantone di Villandraut", "text": "Il Cantone di Villandraut era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "633744", "revid": "30610", "url": "https://it.wikipedia.org/wiki?curid=633744", "title": "Unit\u00e0 di predizione dei salti", "text": ""}
{"id": "633745", "revid": "281901", "url": "https://it.wikipedia.org/wiki?curid=633745", "title": "Lampetra fluviatilis", "text": "La Lampreda di fiume \"(Lampetra fluviatilis Linnaeus 1758)\" \u00e8 un appartenente alla classe degli Agnati.\nDistribuzione e \"habitat\".\nLa lampreda di fiume \u00e8 distribuita in tutta l'Europa, nel Nord Atlantico, e nel Mediterraneo nord-occidentale. \u00c8 presente anche nei fiumi della Francia, della Germania, della Danimarca, dell'Irlanda, del Regno Unito, della Norvegia, della Svezia, della Finlandia, dell'Estonia, della Lettonia, della Lituania e della Russia. Non \u00e8 presente invece nel Mediterraneo orientale, nel Mar Nero, nel Mar Caspio e nei rispettivi sistemi fluviali, incluso il Danubio.\nDescrizione, vita e caratteristiche.\nQuesto animale, della famiglia dei Petromyzontidae, presenta un corpo cilindrico e bocca sprovvista di mascelle, perennemente aperta con forma tubolare. L'apparato boccale \u00e8 provvisto di forti denti acuminati riuniti in piastre ossee. Ai lati della testa 7 aperture permettono la fuoriuscita dell'acqua pompata per la respirazione branchiale. Le pinne sono assenti, ad eccezione delle due pinne dorsali e dell'anale (quest'ultima solo accennata), fuse assieme alla pinna caudale. \u00c8 pi\u00f9 piccola dell'affine lampreda di mare (massimo 40 cm di lunghezza), ha un peso che varia tra i 30 e i 150 grammi, ha un colore grigio olivastro, quasi bianco sul ventre.\nPassa nel mare circa un terzo della vita (tra 4 e 7 anni).\nI denti degli adulti sono taglienti fino al raggiungimento della maturit\u00e0 sessuale, quando la lampreda minore smette di nutrirsi. Nello stadio larvale, che dura fino a 6 anni, questi pesci sono ciechi e senza denti e si nutrono di particelle organiche filtrate dall'acqua risucchiata attraverso la bocca. Le femmine sono pi\u00f9 lunghe e pi\u00f9 pesanti dei maschi, ma diventano pi\u00f9 piccole durante la frega. Gli adulti si accoppiano solo una volta, nel corso superiore dei fiumi e poi muoiono.\nRiproduzione.\n\u00c8 una specie migratrice anadroma: risale il corso dei fiumi, per la riproduzione, da gennaio a marzo, accoppiandosi verso maggio, quando vengono deposte oltre 40.000 uova per femmina.\nAlimentazione.\nLa lampreda di fiume si alimenta principalmente di sangue, che succhia attaccandosi con la bocca a ventosa alla pelle di grossi pesci d'acqua dolce. Tuttavia, a differenza di altre specie parassite, non si limita a questo, ma si ciba anche di piccole prede come pesciolini palla e resti di animali morti.\nSpecie protetta.\nLa convenzione di Berna annovera \"Lampetra fluviatilis\" tra la fauna protetta. La pesca \u00e8 vietata nei Paesi Bassi e Francia. Oggi in Lettonia, il comune di Carnikava \u00e8 l'unico luogo sulle rive del fiume Gauja ove \u00e8 consentita la pesca della lampreda."}
{"id": "633746", "revid": "6923", "url": "https://it.wikipedia.org/wiki?curid=633746", "title": "Buffer di riordino", "text": "In informatica, il tampone di riordino (Re-order buffer o ROB in inglese) \u00e8 un tampone usato dall'algoritmo di Tomasulo per implementare l'esecuzione fuori ordine delle istruzioni nei microprocessori moderni. Il buffer tiene traccia dell'ordine reale dell'esecuzione delle istruzioni e, a mano a mano che le istruzioni sono eseguite dalle unit\u00e0 funzionali, preleva i dati elaborati e li memorizza nei registri del processore seguendo l'ordine logico del programma. Dopo aver memorizzato nei registri il risultato dell'istruzione il sistema effettua il commit dell'istruzione cancellandola dal buffer ROB.\nQuesto buffer permette di garantire che l'esecuzione logica dei programmi venga preservata anche nel caso di esecuzione fuori ordine. Inoltre il buffer permette di effettuare un veloce rollback nel caso di errori di predizione dell'unit\u00e0 di predizione dei salti permettendo di eliminare semplicemente le istruzioni eseguite erroneamente."}
{"id": "633753", "revid": "90227", "url": "https://it.wikipedia.org/wiki?curid=633753", "title": "Religione orfista", "text": ""}
{"id": "633754", "revid": "71155", "url": "https://it.wikipedia.org/wiki?curid=633754", "title": "Citt\u00e0 Nuova", "text": ""}
{"id": "633756", "revid": "322321", "url": "https://it.wikipedia.org/wiki?curid=633756", "title": "Citt\u00e0 Nuova Editrice", "text": "Citt\u00e0 Nuova \u00e8 una casa editrice italiana\nnata a Roma nel 1959.\nDenominazione.\nLa denominazione della casa editrice fa riferimento al progetto cristiano volto a \"edificare una nuova civilt\u00e0\". A tale progetto viene collegata la riscoperta e la pubblicazione dei volumi dei Padri della Chiesa, che rappresenta uno degli elementi del catalogo dell'Editrice.\nStoria.\nIl primo volume pubblicato \u00e8 stato \"Meditazioni\" di Chiara Lubich.\nNella prima fase del proprio sviluppo Citt\u00e0 Nuova Editrice ha consolidato il suo programma editoriale concentrandosi su tematiche religiose, teologiche, spirituali e sulla saggistica storico-letteraria. Oltre a dare voce agli autori considerati come \"classici\" del pensiero cristiano, Citt\u00e0 Nuova ha cercato di essere attenta a settori culturali che, pur provenendo da esperienze diverse da quella cattolica, riflettono sui valori dell'uomo e sul destino storico dell'umanit\u00e0. Citt\u00e0 Nuova Editrice si occupa perci\u00f2 anche dei temi del dialogo interreligioso e interculturale e ha avviato una serie di iniziative editoriali su questo importante aspetto della modernit\u00e0. Ha successivamente introdotto nel proprio catalogo collane specifiche di natura storica, psicologica, pedagogica, sociologica e politologica.\nNel corso del convegno Bibliostar, Citt\u00e0 Nuova ha presentato una piattaforma digitale per la ricerca e la consultazione delle fonti della cultura europea denominata \"PrimiSecoli.it\". Su tale piattaforma \u00e8 iniziata la pubblicazione delle opere pi\u00f9 significative degli autori dei primi secoli dell'era cristiana, offrendo la possibilit\u00e0 di effettuare ricerche multiple sui testi in lingua originale e in italiano partendo dalla raccolta integrale di Agostino d'Ippona.\nCitt\u00e0 Nuova editrice fa parte del Gruppo Editoriale Citt\u00e0 Nuova, denominazione che l'azienda assume dal 2008, collegato al movimento dei Focolari.\nA partire dal 2010 l'attivit\u00e0 editoriale si \u00e8 poi estesa anche al settore degli e-book, sempre con particolare attenzione alle tematiche a sfondo religioso che costituiscono il nucleo della produzione editoriale dell'azienda."}
{"id": "633763", "revid": "767487", "url": "https://it.wikipedia.org/wiki?curid=633763", "title": "1969 - I giorni della rabbia", "text": "1969 - I giorni della rabbia (\"1969\") \u00e8 un film drammatico del 1988, scritto e diretto da Ernest Thompson.\nLe musiche originali sono di Michael Small.\nTrama.\nNel 1969, nel periodo della guerra del Vietnam, Ralph Karr e Scott Denny vivono in un piccolo sobborgo medio-borghese del Maryland. Scott ha un fratello di nome Alden, che litiga spesso con Ralph a causa delle diverse idee sulla guerra. Idee condivise da Scott, e per le quali finisce col litigare con il padre Cliff.\nScott e Ralph decidono di passare l'estate sulla strada, vivendo l'esperienza della vita libera che lo stile hippy pu\u00f2 offrire. La morte di Alden riesce a riavvicinare padre e figlio, finalmente capaci di capire il vero prezzo della guerra."}
{"id": "633764", "revid": "22475", "url": "https://it.wikipedia.org/wiki?curid=633764", "title": "Attalia", "text": ""}
{"id": "633766", "revid": "767487", "url": "https://it.wikipedia.org/wiki?curid=633766", "title": "Muscazone", "text": "Il muscazone \u00e8 un alcaloide presente nell'\"Amanita muscaria\" in minima parte.\nPer questo motivo i suoi effetti sull'intossicazione da questo fungo sono praticamente insignificanti.\nQuesto composto \u00e8 ancora poco studiato e per questo non si sa se agisca in maniera sinergica con gli altri principi attivi per produrre gli effetti dell'intossicazione."}
{"id": "633767", "revid": "729019", "url": "https://it.wikipedia.org/wiki?curid=633767", "title": "Crocetta (metropolitana di Milano)", "text": "Crocetta \u00e8 una stazione della linea M3 della metropolitana di Milano.\nStoria.\nI lavori per la costruzione della linea M3 iniziarono l'8 settembre 1981. La stazione entr\u00f2 in servizio il 16 dicembre 1990 insieme alla tratta da Duomo a Porta Romana, pochi mesi dopo l'apertura della prima tratta Centrale - Duomo avvenuta il 3 maggio 1990.\nInoltre nei primi progetti la stazione doveva essere chiamata \"Lamarmora\".\nStrutture e impianti.\nCrocetta \u00e8 una stazione sotterranea, passante, con due binari in due canne sovrapposte. Venne costruita a binari sovrapposti per evitare il passaggio sotto gli edifici. Al livello inferiore si trova il binario dispari (in direzione di San Donato), al livello superiore il binario pari.\nIl mezzanino, posto in posizione laterale, fu scavato a cielo aperto, indipendentemente dalle gallerie della linea.\nSorge in largo della Crocetta, alla confluenza di corso di Porta Romana e di corso di Porta Vigentina e presenta uscite in corso di Porta Romana e in corso di Porta Vigentina. Secondo il progetto iniziale, in superficie sarebbe dovuta sorgere una tettoia di riparo, con una fontana e una statua, su progetto di Guido Canella.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "633768", "revid": "767487", "url": "https://it.wikipedia.org/wiki?curid=633768", "title": "Hell Paso", "text": "Hell Paso \u00e8 il primo EP degli At the Drive-In, pubblicato nel 1994 dalla Western Breed Records. \u00c8 diventato un disco molto raro e nei primi anni 2000 lo si poteva trovare in vendita sul sito ebay a circa 100 dollari. Il pezzo \"Grand Mox Turkin\" ha con molta probabilit\u00e0 preso ispirazione da Grand Moff Tarkin, uno dei personaggi di Guerre stellari, essendo i membri degli At the Drive-In appassionati di fantascienza."}
{"id": "633771", "revid": "729019", "url": "https://it.wikipedia.org/wiki?curid=633771", "title": "Missori (metropolitana di Milano)", "text": "La stazione di Missori \u00e8 una stazione della linea M3 della metropolitana di Milano.\nStoria.\nLa stazione entr\u00f2 in servizio il 16 dicembre 1990 insieme alla tratta da Duomo a Porta Romana, pochi mesi dopo l'apertura della prima tratta Centrale - Duomo avvenuta il 3 maggio 1990.\nStrutture e impianti.\nMissori \u00e8 una stazione sotterranea, passante, con due binari in due canne sovrapposte. Venne costruita a binari sovrapposti per evitare il passaggio sotto gli edifici. Al livello inferiore si trova il binario dispari (in direzione di San Donato), al livello superiore il binario pari.\nIl mezzanino, posto in posizione laterale, fu scavato a cielo aperto, indipendentemente dalle gallerie della linea.\nSorge in piazza Giuseppe Missori, in zona centrale vicino alla Torre Velasca, al termine della via Giuseppe Mazzini, che da piazza del Duomo conduce verso sud. Insieme alla stazione Crocetta, serve l'Universit\u00e0 degli studi di Milano. Possiede uscite in corso Italia, piazza Giuseppe Missori e piazza Velasca.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "633774", "revid": "124642634", "url": "https://it.wikipedia.org/wiki?curid=633774", "title": "Livio Labor", "text": "Quinto presidente delle ACLI, membro della Compagnia di San Paolo e della Democrazia Cristiana, divenne in seguito senatore della Repubblica per il Partito Socialista Italiano.\nBiografia.\nLivio Labor nacque a Leopoli, dove il padre Marcello, triestino, lavorava come medico per i soldati austroungarici impegnati sul fronte orientale. Trascorse la giovinezza fra Trieste e Pola, e qui frequent\u00f2 il liceo.\nIscrittosi alla facolt\u00e0 di medicina dell'universit\u00e0 La Sapienza di Roma, l'anno successivo pass\u00f2 a quella di filosofia della Cattolica di Milano, da cui usc\u00ec laureato nel 1940. Negli stessi anni cominci\u00f2 l'impegno religioso entrando nella Compagnia di San Paolo, alla quale fu iscritto dal 1937 al 1956.\nEssendosi iscritto alla DC nel 1950, ebbe incarichi nella presidenza delle ACLI fin dal 1955 come segretario per la formazione. Diventer\u00e0 vicepresidente nazionale delle ACLI nel 1957, e quinto presidente dal 10 dicembre 1961 al 22 giugno 1969.\nLaureato in filosofia, saggista, giornalista e consulente per l'IRI e l'ENI, era un esperto sui temi della formazione e del lavoro.\nErano anni in cui si stava esaurendo il cosiddetto \u201ccollateralismo\u201d tra il partito della Democrazia Cristiana e il mondo cattolico. Le ACLI si ponevano il problema della scelta della collocazione culturale e politica dei cattolici di fronte alle scelte della Chiesa maturate con il Concilio Vaticano II e i papi Giovanni XXIII e Paolo VI. Dopo aver contribuito grandemente alla decisione delle ACLI di abbandonare il collateralismo con la DC e di proclamare il principio della libert\u00e0 di voto per gli aclisti, lasci\u00f2 l'associazione per non coinvolgerla nelle sue personali scelte politiche e fu sostituito alla presidenza da Emilio Gabaglio.\nL'8 marzo 1969 fond\u00f2, con Riccardo Lombardi, Franco Marini e altri, l'ACPOL (Associazione di cultura politica), che si sciolse alla vigilia delle elezioni del 1972, per partecipare alle quali il Labor fond\u00f2 nel 1970 il Movimento Politico dei Lavoratori (MPL), e il giornale \u201cAlternativa\u201d.\nIl partito di Labor non ebbe successo alle elezioni, che erano state indette anticipatamente e quindi non lasciarono al nuovo movimento politico tempo sufficiente per farsi conoscere e far propaganda. Nel 1972 il Labor decise di confluire nel PSI, in seno al quale ader\u00ec alla corrente di Riccardo Lombardi (di sinistra).\nNel 1976 fu eletto senatore nelle liste del PSI (nel collegio di Rovereto).\nDal 1982 al 1994 fu presidente dell'Istituto per lo sviluppo della formazione professionale dei lavoratori (ISFOL).\nNegli ultimi anni diede vita al Comidan (Comitato di difesa dei diritti degli anziani), di cui fu presidente e al quale dedic\u00f2 le ultime sue energie."}
{"id": "633775", "revid": "300067", "url": "https://it.wikipedia.org/wiki?curid=633775", "title": "Christopher Jones", "text": ""}
{"id": "633777", "revid": "767487", "url": "https://it.wikipedia.org/wiki?curid=633777", "title": "Chris Jones (Obsidian Entertainment)", "text": "\u00c8 un amministratore delegato di Obsidian Entertainment.\nBiografia.\nJones ha iniziato la propria carriera di programmatore nella industria del videogioco su diversi titoli di Star Trek della Interplay, e diede una mano a realizzare e a mantenere un sistema chiamato GNW. La sua carriera con la Interplay lo port\u00f2 ad arrivare alla posizione di Capo Programmatore nel gioco \"Fallout\". Chris in seguito lasci\u00f2 la Interplay per unirsi alla Troika Games dove cre\u00f2 il motore usato per completare \"\". Dopo \"Arcanum\", Chris ritorn\u00f2 alla Black Isle Studios e divenne il capo programmatore del progetto \"Baldur's Gate 3\". Nel 2003, Chris lasci\u00f2 la Black Isle Studios, e divent\u00f2 uno dei fondatori della nuova casa di sviluppo Obsidian Entertainment."}
{"id": "633778", "revid": "729019", "url": "https://it.wikipedia.org/wiki?curid=633778", "title": "Porto di Mare (metropolitana di Milano)", "text": "Porto di Mare \u00e8 una stazione della linea M3 della metropolitana di Milano.\nStoria.\nLa stazione \u00e8 stata inaugurata il 12 maggio 1991, circa un anno dopo l'apertura della linea 3 che all'inizio limitava il tragitto a Centrale FS - Duomo e nel dicembre del 1990 aveva esteso il suo percorso da Duomo fino a Porta Romana.\nNei primi progetti la stazione doveva essere chiamata \"Fabio Massimo\"; assunse invece il nome di Porto di Mare perch\u00e9 sorge in prossimit\u00e0 dell'omonimo progetto, mai realizzato, di un porto fluviale a servizio di Milano che sostituisse la Darsena di Porta Ticinese, Porto di Mare.\nStrutture e impianti.\nPorto di Mare \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre dall'area urbana della metropolitana milanese e possiede due strette banchine.\nSorge in via Giovanni Battista Cassinis, nella parte sud della citt\u00e0 e presenta uscite in via Cassinis e in via Fabio Massimo.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "633782", "revid": "729019", "url": "https://it.wikipedia.org/wiki?curid=633782", "title": "Corvetto (metropolitana di Milano)", "text": "Corvetto \u00e8 una stazione della linea M3 della metropolitana di Milano.\nStoria.\nLa stazione \u00e8 stata inaugurata il 12 maggio 1991, circa un anno dopo l'apertura della linea 3 che all'inizio limitava il tragitto a Centrale FS - Duomo e nel dicembre del 1990 aveva esteso il suo percorso da Duomo fino a Porta Romana.\nI lavori iniziarono nel 1986 e compresero oltre alla piazza circostante anche Corso Lodi fino all'angolo con via Gamboloita. Per i lavori venne demolita la rotatoria della piazza e l'anello del capolinea tranviario della linea 13, per cui si decise di arretrare il capolinea del tram in Via Gamboloita. I lavori terminarono nel 1991.\nStrutture e impianti.\nCorvetto \u00e8 una stazione sotterranea con due binari in due canne, e come tutte le altre stazioni della linea M3 \u00e8 accessibile ai disabili. Rientra inoltre nell'area urbana della metropolitana milanese, all'interno del Municipio 4.\n\u00c8 dotata di un mezzanino collocato in profondit\u00e0 e ulteriormente in profondit\u00e0 vi \u00e8 una banchina a isola situata all'interno dei binari, che risulta relativamente stretta rispetto alle altre stazioni della linea.\nSorge nella piazza omonima, nella zona meridionale di Milano e presenta uscite nella piazza all'angolo con corso Lodi, via Polesine e viale Lucania.\nInterscambi.\nNelle vicinanze della stazione effettuano fermata alcune linee urbane, filoviarie ed automobilistiche, gestite da ATM.\nServizi.\nLa stazione dispone di:"}
{"id": "633784", "revid": "287204", "url": "https://it.wikipedia.org/wiki?curid=633784", "title": "Chris Parker", "text": ""}
{"id": "633785", "revid": "729019", "url": "https://it.wikipedia.org/wiki?curid=633785", "title": "Legio X (Cesare)", "text": "La legio X di Cesare o legio X \"Equestris (\"equestre\") e forse anche legio X \"Veneria, era un'unit\u00e0 militare romana di epoca tardo repubblicana, la cui origine potrebbe essere antecedente alla conquista della Gallia di Gaio Giulio Cesare. Utilizzata da quest'ultimo nel 58 a.C. per l'invasione della Gallia, fu sciolta prima nel 45 a.C. e poi, dopo essere stata nuovamente formata, conflu\u00ec insieme ad un'altra \"legio X\", nella X \"Gemina\" dopo la battaglia di Azio del 31 a.C. Il suo simbolo era il toro. Il suo soprannome le venne dal fatto che i legionari furono una volta usati come guardia del corpo a cavallo.\nStoria.\nLa sua formazione potrebbe ricercarsi addirittura durante la Guerra sociale del 90-89 a.C. o forse attorno al 72 a.C. quando la troviamo nella Gallia transalpina; non siamo in grado tuttavia di dire se si tratta della stessa utilizzata da Cesare alcuni decenni pi\u00f9 tardi. Sempre di una \"legio X\" abbiamo notizia nella Gallia Transalpina negli anni 67-65 a.C., quando l'allora governatore C. Calpurnio Pisone pose fine ad una rivolta di Galli Allobrogi. Di questa Legione \u00e8 presumibile ritenere che avesse i suoi \"hiberna\" nei pressi di Narbona, capitale della Gallia Narbonense.\nLa Legione combatt\u00e9 durante la conquista della Gallia (dal 58 al 50 a.C.) e divenne la preferita di Cesare, la sua fedelissima, tanto che il generale la scelse come sua guardia personale: Ariovisto, comandante dei Germani, gli impose di parlamentare scortato solo da cavalieri, sapendo che la cavalleria di Cesare era in quel momento formata solo da alleati; allora Cesare fece montare soldati della X di provata fedelt\u00e0. Partecip\u00f2 ad una lunga serie di battaglie e campagne militari, come: a Genava nella fase finale della battaglia, sull\"'Arar\" ed a \"Bibracte\" contro gli Elvezi (nel 58 a.C.); in Alsazia contro le genti germaniche di Ariovisto (nel 58 a.C.); sul fiume \"Axona\" e sul \"Sabis\" contro le popolazioni dei Belgi (nel 57 a.C.); in Britannia del 55 e 54 a.C.; forse ad \"Avaricum\", certamente a \"Gergovia\", ma soprattutto nella difficile e determinante battaglia di Alesia che port\u00f2 alla sottomissione definitiva delle genti galliche nel 52 a.C. Nell'inverno del 52-51 a.C. rimase, insieme alla XII con lo stesso Cesare a \"Bibracte\".\nCon l'inizio della guerra civile, la legione si trovava nei pressi di \"Narbona\", nella Gallia Narbonense. Prese parte prima all'assedio di Marsiglia e poi alla campagna in \"Hispania\" del 49 a.C. L'anno successivo fu trasferita in Macedonia dove combatt\u00e9 prima a \"Dyrrhachium\" e poi nella decisiva battaglia di Farsalo, all'ala destra, nella quale Cesare sconfisse Pompeo. Prese poi parte alla battaglia di Tapso nel 46 a.C. in Africa. Subito dopo la legione fu sciolta ed i suoi veterani furono inviati attorno a Narbona. Poco dopo per\u00f2, mentre Cesare passava da Narbona per l'ultima campagna spagnola (sul finire del 46 a.C.), i veterani chiesero di essere reintegrati nel suo esercito, e lo stesso dittatore ordin\u00f2 a Marco Antonio di formare nuovamente la \"Legio X\", la quale prese parte, quindi, alla battaglia di Munda del 45 a.C.\nDopo l'uccisione di Cesare e lo scoppio delle guerre civili, la legione fu ricostituita da Lepido, combattendo al comando dei triumviri fino alla Battaglia di Filippi. I veterani ottennero terre vicino a Cremona, mentre da un'iscrizione si sa che a quel tempo il nome della legione era \"Veneria\", cio\u00e8 \"devota a Venere\", da cui, secondo la leggenda discendeva la \"gens\" Iulia.\nLa legione segu\u00ec poi Marco Antonio in Armenia, durante la sua campagna militare contro i Parti e continu\u00f2 a combattere per lui anche nel conflitto civile che lo vide opposto a Ottaviano. Dopo la battaglia di Azio, la legione entr\u00f2 a far parte dell'esercito di Ottaviano. I veterani furono insediati a \"Patras\". Quando la legione si ribell\u00f2 ad Augusto, fu privata del titolo di \"equestre\" e fu poi unita alla Legio X \"Gemina\". Svetonio infatti menziona di una \"legio X\" che venne tutta congedata con ignominia, \u00ab\"poich\u00e9 ubbidiva con una certa aria di rivolta\"\u00bb."}
{"id": "633786", "revid": "729019", "url": "https://it.wikipedia.org/wiki?curid=633786", "title": "Brenta (metropolitana di Milano)", "text": "La stazione di Brenta \u00e8 una stazione della linea M3 della metropolitana di Milano.\nStoria.\nLa stazione \u00e8 stata inaugurata il 12 maggio 1991, circa un anno dopo l'apertura della linea 3 che all'inizio limitava il tragitto a Centrale F.S. - Duomo e nel dicembre del 1990 aveva esteso il suo percorso da Duomo fino a Porta Romana.\nPoco prima dell'attivazione si pens\u00f2 di assegnare alla stazione la denominazione \"Lodi\", ma all'apertura della linea si torn\u00f2 alla denominazione \"Brenta\", gi\u00e0 prevista inizialmente.\nStrutture e impianti.\nBrenta \u00e8 una stazione sotterranea con due binari in due canne collegate con una banchina a isola e, come tutte le altre stazioni della linea M3, \u00e8 accessibile ai disabili. Rientra inoltre dall'area urbana della metropolitana milanese.\nSorge nella zona sud della citt\u00e0, in corso Lodi all'intersezione con viale Brenta e presenta uscite in viale Brenta, corso Lodi e viale Bacchiglione.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "633788", "revid": "14214", "url": "https://it.wikipedia.org/wiki?curid=633788", "title": "Gassoso", "text": ""}
{"id": "633789", "revid": "49022", "url": "https://it.wikipedia.org/wiki?curid=633789", "title": "Gaio Aurelio Valerio Diocleziano", "text": ""}
{"id": "633790", "revid": "32116", "url": "https://it.wikipedia.org/wiki?curid=633790", "title": "Neverwinter Nights II", "text": ""}
{"id": "633794", "revid": "767487", "url": "https://it.wikipedia.org/wiki?curid=633794", "title": "Schegge di follia", "text": "Schegge di follia (\"Heathers\") \u00e8 un film del 1989 diretto da Michael Lehmann.\nIl film \u00e8 una commedia nera che oscilla tra il drammatico e il grottesco puro e che ha ispirato altri film appartenenti a questa categoria come \"Amiche cattive\" con Rose McGowan e \"Jennifer's Body\" con Megan Fox.\nTrama.\nVeronica Sawyer frequenta il liceo Westerburg a Sherwood, in Ohio, e fa parte di un popolare ma temuto gruppo formato, oltre che da lei, da tre ragazze ricche, tutte di nome Heather: Heather Chandler, Heather Duke, e Heather McNamara. Veronica \u00e8 stufa di passare tutto il tempo con loro e sogna di tornare alla sua vecchia vita con i suoi vecchi amici meno popolari.\nUn giorno Veronica conosce un nuovo studente di nome Jason Dean (detto \"J.D.\") e rimane affascinata da lui. J.D. spara con una pistola a salve contro gli atleti della scuola Kurt Kelly e Ram Sweeney, dopo che questi lo avevano preso in giro, e viene sospeso. La stessa sera Veronica partecipa alla festa di una confraternita insieme a Chandler, la quale minaccia di distruggere la sua reputazione dopo che Veronica si rifiuta di fare sesso con un ragazzo e per averle vomitato addosso. Dopo la festa J.D. si presenta a casa di Veronica; i due fanno sesso in giardino, e discutono dell'odio che entrambi provano per la tirannia esercitata a scuola da Chandler.\nLa mattina seguente, Veronica e J.D. si introducono in casa di Heather Chandler. Per scherzo, J.D. versa un po' di sturalavandini in una tazza con l'intenzione di darla a Chandler, ma Veronica le prepara invece del succo d'arancia mischiato col latte per vendicarsi e farla vomitare. Distratta da un bacio con J.D., Veronica inavvertitamente scambia le tazze. J.D. se ne accorge ma non dice nulla, dando a Chandler lo sturalavandini. La ragazza lo beve, cade su un tavolino da caff\u00e8 di vetro e muore. Veronica va nel panico, ma J.D. la convince a forgiare un biglietto d'addio con la calligrafia di Chandler per far credere a un suicidio. La scuola e la comunit\u00e0 intera vedono la morte di Heather Chandler come la tragica decisione di un'adolescente in difficolt\u00e0, facendo s\u00ec che la ragazza sia ancora pi\u00f9 venerata e popolare di quanto non lo fosse in vita. Heather Duke prende il suo posto come leader del gruppo e comincia ad usare un elastico per capelli rosso, appartenuto a Heather Chandler.\nHeather McNamara convince Veronica ad andare a un'uscita a quattro con lei, Kurt e Ram; i ragazzi finiscono per ubriacarsi e svenire in un mucchio di letame. Il giorno dopo, i due spargono la voce (falsa) che Veronica ha fatto sesso orale con loro, rovinando la sua reputazione. J.D. le suggerisce di attirarli nel bosco con la promessa di far realizzare le voci, per poi sparargli contro con proiettili finti. J.D. spara a Ram, uccidendolo, ma Veronica manca Kurt, che riesce a correre via. J.D. lo insegue fino a farlo tornare verso Veronica, che capisce che i proiettili sono veri, e spara a Kurt. J.D. piazza un biglietto sulla scena del crimine per far credere che Kurt e Ram fossero gay, e che si siano uccisi in un patto suicida. Al loro funerale, i due ragazzi vengono celebrati come martiri contro l'omofobia. Veronica continua a frequentare J.D. ma \u00e8 sempre pi\u00f9 inorridita dal suo comportamento. Martha Dunnstock, una studentessa sovrappeso e vittima di bullismo, si butta in mezzo al traffico con un biglietto d'addio attaccato al petto. La ragazza sopravvive al tentato suicidio ma rimane gravemente ferita, e viene presa in giro per aver cercato (senza riuscirci) di \"imitare gli idoli della scuola\". Una sera Heather McNamara telefona a un programma radio mentre Veronica e Duke sono in ascolto, e racconta di sentirsi depressa; il giorno dopo, Duke racconta a tutta la scuola della telefonata. McNamara tenta di suicidarsi con delle pillole nel bagno delle ragazze, ma viene fermata appena in tempo da Veronica, la quale dice a J.D. che non ha nessuna intenzione di partecipare ad altri omicidi.\nJ.D. ricatta Duke chiedendole di convincere tutta la scuola a firmare una petizione, che in realt\u00e0 J.D. vuole usare come biglietto d'addio per un suicidio di massa. Veronica ha un incubo in cui J.D. uccide Duke, e vede il fantasma di Chandler al funerale. Al suo risveglio, Veronica scrive sul suo diario quello che sembra essere un biglietto d'addio, dopo di che finge di impiccarsi affinch\u00e9 J.D. la veda dopo essersi arrampicato fino in camera sua per ucciderla. Convinto che Veronica si sia suicidata, J.D. rivela il suo piano: fare saltare in aria la scuola durante un raduno. Il giorno dopo, Veronica affronta J.D. nel locale caldaie, dove il ragazzo sta piazzando della dinamite e gli spara quando J.D. si rifiuta di impedire l'esplosione. J.D., accasciandosi, taglia il filo del detonatore con il suo coltello, bloccando il timer della bomba. Veronica esce dall'edificio passando dalla palestra, dove si sta svolgendo il raduno. J.D., gravemente ferito, la segue dopo essersi legato una bomba al petto, pronuncia un elogio funebre e si uccide facendo esplodere l'ordigno. Veronica affronta Duke, le prende l'elastico rosso e promette di cambiare le cose. Infine, invita Martha a passare a casa sua la sera del ballo a guardare dei film; le due ragazze si avviano lungo il corridoio sotto lo sguardo di Duke.\nControversie.\nNel gennaio 1994 il film dest\u00f2 polemiche per un tragico caso di imitazione avvenuto a Milano, dove un quattordicenne mor\u00ec con modalit\u00e0 che lasciano pensare che si fosse ispirato alla scena del film, trasmesso da Italia 1 due giorni prima, in cui la protagonista Veronica inscena una finta impiccagione.\nCuriosit\u00e0.\nIl duo australiano The Veronicas delle gemelle Origliasso, Jessica e Lisa, prende il nome da Veronica Sawyer del film.\nIl gruppo americano AFI ha dedicato un pezzo al personaggio di Veronica dal titolo \"Veronica Sawyer Smokes\"\nIl gruppo screamo statunitense From First To Last, nel 2004 ha pubblicato il suo album pi\u00f9 celebre: \"Dear diary, my teen angst has a body count\". Il titolo riprende la frase nella scena in cui Veronica scrive sul suo diario. La frase viene poi ripresa nel brano dello stesso album \"Ride the wings of pestilence\", in cui viene aggiunto anche l'epiteto \"bullshit\", omesso dal titolo dell'album.\nReboot.\nNel 2018 \u00e8 andata in onda la prima stagione della serie \"Heathers\", ispirata a questo film."}
{"id": "633796", "revid": "228587", "url": "https://it.wikipedia.org/wiki?curid=633796", "title": "\u00a1Alfaro Vive, Carajo! (EP)", "text": "\u00a1Alfaro Vive, Carajo! \u00e8 il secondo EP del gruppo statunitense degli At the Drive-In, pubblicato nel 1995 dalla Western Breed Records. Il pezzo \"Plastic Memories\" (presente come bonus track nella versione CD dell'EP) \u00e8 una prima versione di \"Picket Fence Cartel\", pezzo presente nella tracklist dell'EP \"El Gran Orgo\" (1997)."}
{"id": "633804", "revid": "767487", "url": "https://it.wikipedia.org/wiki?curid=633804", "title": "Micro operazioni", "text": "Le micro operazioni (a volte chiamate micro-ops o \u03bcops) sono delle operazioni semplici di tipo RISC utilizzate da molti microprocessori con architettura CISC per implementare le operazioni complesse.\nUn tipico processore CISC fornisce molte istruzioni complesse che normalmente non vengono eseguite direttamente dalla logica cablata, ma che vengono spezzettate in istruzioni pi\u00f9 elementari prima di passare alle unit\u00e0 di elaborazione. L'approccio iniziale era il microprogramma, ovvero una sequenza di microistruzioni pi\u00f9 semplici memorizzate in una ROM: ad ogni istruzione, detta in tale contesto macroistruzione, corrispondeva una parte del microprogramma. I processori RISC hanno per\u00f2 dimostrato che un set ridotto di operazioni elementari pu\u00f2 essere eseguito in modo molto pi\u00f9 efficiente di un ampio set di operazioni pi\u00f9 complesse potendo sfruttare un pi\u00f9 elevato grado di parallelismo. Come conseguenza le moderne architetture CISC si sono convertite alla logica RISC, ma l'hanno dovuto fare con un approccio a due livelli per preservare la compatibilit\u00e0 con il passato. Le istruzioni CISC vengono ancora tradotte in istruzioni pi\u00f9 semplici ma anzich\u00e9 avere una rigida sequenza di microistruzioni che controllano la CPU direttamente dal microprogramma nella ROM, abbiamo delle micro operazioni che vengono accodate in sequenze piuttosto lunghe prima di essere eseguite. Questo significa che le fasi di prelievo e decodifica possono essere pi\u00f9 distaccate dalle unit\u00e0 di esecuzione di quanto non si possa fare in un pi\u00f9 tradizionale progetto microprogrammato. Questo permette un grado di libert\u00e0 maggiore per quanto riguarda l'ordine di esecuzione, quindi un maggiore parallelismo e migliori prestazioni.\nPer migliorare le prestazioni, molti processori memorizzano le micro operazioni direttamente in alcune cache, in modo da dover evitare la fase di decodifica nel caso il processore esegua pi\u00f9 volte la stessa sezione di codice. La \"Execution Trace Cache\" presente nell'architettura Intel NetBurst \u00e8 un esempio di cache di questo tipo. La dimensione di queste cache spesso viene indicata contando il numero di micro operazioni memorizzabili."}
{"id": "633806", "revid": "767487", "url": "https://it.wikipedia.org/wiki?curid=633806", "title": "El Gran Orgo", "text": "El Gran Orgo \u00e8 il terzo EP del gruppo statunitense degli At the Drive-In, pubblicato nel 1997 dalla Offtime Records. \u00c8 stato registrato senza la presenza del chitarrista Jim Ward."}
{"id": "633816", "revid": "29727", "url": "https://it.wikipedia.org/wiki?curid=633816", "title": "Gonfaloniere di giustizia", "text": ""}
{"id": "633817", "revid": "49022", "url": "https://it.wikipedia.org/wiki?curid=633817", "title": "16 d.C.", "text": ""}
{"id": "633818", "revid": "49022", "url": "https://it.wikipedia.org/wiki?curid=633818", "title": "40 d.C.", "text": ""}
{"id": "633819", "revid": "2194416", "url": "https://it.wikipedia.org/wiki?curid=633819", "title": "Microarchitettura", "text": "Con microarchitettura (spesso abbreviato con \u00b5arch o uarch), in informatica e in elettronica, si indica il progetto a livello logico di unit\u00e0 funzionali di un microprocessore, microcontrollore o digital signal processor. Viene mostrata tramite una progettazione a blocchi in modo da indicare le dipendenze tra le varie unit\u00e0 funzionali (come unit\u00e0 per i numeri in virgola mobile e unit\u00e0 per gli interi, la coda di decodifica, ecc).\nDalla microarchitettura si deduce la tipologia di pipeline (il numero di stadi, la loro correlazione), la disposizione della cache, (la presenza di cache separata per dati e istruzioni, la presenza di cache di secondo livello, ecc), la presenza di eventuali unit\u00e0 multimediali SIMD e i bus di collegamento con l'esterno. Dall'esame dello schema della microarchitettura si pu\u00f2 comprendere se il processore \u00e8 stato sviluppato per raggiungere prestazioni elevate o per ottenere dispositivi dal basso consumo."}
{"id": "633820", "revid": "49022", "url": "https://it.wikipedia.org/wiki?curid=633820", "title": "39 d.C.", "text": ""}
{"id": "633821", "revid": "123479849", "url": "https://it.wikipedia.org/wiki?curid=633821", "title": "Abdelaziz Bouteflika", "text": "Famiglia.\nAbdelaziz Bouteflika \u00e8 nato il 2 marzo 1937 in Marocco (a Oujda), dove il padre, originario di Tlemcen, era emigrato. \u00c8 sposato dall'agosto del 1990 e non ha figli. La moglie, Amal Triki, \u00e8 figlia dell'ex diplomatico Yahya Triki e, al momento, vive a Parigi.\nAbdelaziz Bouteflika ha tre sorellastre (Fatima, Yamina e A'isha) con le quali non mantiene contatti, quattro fratelli (\u02bfAbd al-Gh\u0101n\u012b, Mu\u1e63\u1e6daf\u0101, \u02bfAbd al-Ra\u1e25\u012bm e Sa\u02bf\u012bd) ed una sorella (Latifa).\nFamiglia e giovent\u00f9.\nIl padre, Ahmed Bouteflika, emigr\u00f2 in giovane et\u00e0 in Marocco ed ebbe due mogli: Belkaid Rabi'a e Ghezlawi Mansuriyya (Ghezlaoui Mansouriya) (la madre dell'attuale Presidente).\nAbdelaziz fu il primo figlio di sua madre ed il secondo di suo padre, preceduto dalla sorellastra Fatima.\nLa madre, Ghezlaoui Mansuriyya, lavorava in un hammam in Marocco.\nVisse e studi\u00f2 in Marocco prima di arruolarsi nell'ALN, non potendo cos\u00ec completare l'ultimo anno delle scuole superiori e diplomarsi.\nLa biografia ufficiale omette il fatto che nacque e visse in Marocco, molto probabilmente per motivi politici.\nGuerra d'Indipendenza.\nNel 1956 gli studenti algerini furono obbligati ad arruolarsi nell'ALN, e quelli che si rifiutavano venivano minacciati di essere uccisi per diserzione; in queste condizioni Bouteflika fu arruolato nell'ALN a 19 anni.\nCominci\u00f2 come 'controllore' (controllando la situazione e riportando ci\u00f2 che succedeva sul confine marocchino e nell'Algeria occidentale) e fin\u00ec come segretario amministrativo di Houari Boum\u00e9di\u00e8ne. Molti comandanti della Guerra d'Indipendenza algerina sostengono che alcuni dei suoi rapporti causarono l'assassinio di svariati eroi di guerra, tra cui Boucif.\nNel 1960, Houari Boum\u00e9di\u00e8ne lo nomin\u00f2 per una missione in Tunisia, ma Bouteflika spar\u00ec, nessuno sapeva dove si trovasse; quando riapparve dopo un viaggio in Europa con alcuni amici, avrebbero dovuto essere prese azioni disciplinari nei suoi confronti, ma Houari Boum\u00e9di\u00e8ne decise diversamente e lo mand\u00f2 in missione in Mali ad aprire un nuovo fronte. Alcuni osservatori ritengono questa nomina una punizione in quanto non c'era niente da \"aprire\" in un paese del Sahel secondo gli stessi osservatori.\nDopo alcune settimane in Mali, Bouteflika scomparve un'altra volta e ricomparve dopo aver passato diversi mesi in Marocco in compagnia di una donna. Ancora una volta fu perdonato da Houari Boum\u00e9di\u00e8ne. Come sottolinea la documentata biografia di M. Benchicou (2004), \"l'itinerario di Bouteflika nella resistenza si riassume in due diserzioni di cui non ha mai voluto parlare.\"\nDi fatto, Bouteflika apparteneva al potente clan di Oujda (insieme, tra l'altro, a Boum\u00e9di\u00e8ne e Ben Bella), il gruppo che prese la testa dell'Esercito delle frontiere che, accantonato in Marocco e Tunisia, si addestr\u00f2 principalmente a prendere il potere dopo la fine della guerra di indipendenza. E in effetti, anch'egli fu tra coloro che, tra il 1961 ed il 1962 parteciparono al colpo di Stato contro il Governo provvisorio algerino (GPRA), il governo civile che avrebbe dovuto prendere il potere nell'Algeria liberata.\nInizi della carriera politica.\nDopo l'indipendenza dell'Algeria nel 1962, divenne deputato di Tlemcen nell'Assemblea Costituente e Ministro per la Giovent\u00f9 e lo Sport nel governo presieduto da Ahmed Ben Bella. L'anno successivo fu nominato Ministro degli Esteri, ruolo che mantenne, anche dopo il colpo di Stato del 1965, che port\u00f2 al potere Boum\u00e9di\u00e8ne fino alla morte di quest'ultimo, avvenuta nel 1978, del quale era considerato il braccio destro. Presiedette l'Assemblea Generale delle Nazioni Unite in due occasioni, nel 1974 e nel 1975, quando negozi\u00f2 il rilascio degli ostaggi catturati alla sede viennese dell'OPEC dal famigerato terrorista Carlos.\nNel 1979, si aspettava di succedere a Boum\u00e9di\u00e8ne come Presidente, ma l'Esercito decise diversamente e scelse Chadli Bendjedid al suo posto. Sebbene fosse diventato Ministro di Stato, fu progressivamente messo ai margini e lasci\u00f2 la scena politica nel 1981. Come ricorda M. Benchicou, questa uscita di scena non fu dovuta a contrasti ideologici, ma ad uno scandalo finanziario per \u00abgestione valutaria occulta a livello del ministero degli Esteri\u00bb, secondo la formule dell'accusa da parte della Corte dei conti.\nL'\"esilio\".\nNel 1983 lasci\u00f2 l'Algeria e visse negli Emirati Arabi Uniti, in Francia ed in Svizzera. Dopo sei anni all'estero, torn\u00f2 in patria ed entr\u00f2 nel Comitato Centrale del Fronte di Liberazione Nazionale (FLN) nel 1989.\nIl paese era entrato in una fase travagliata di disordini e timidi tentativi di riforma da parte del presidente Chadli Bendjedid, che si conclusero bruscamente nel 1992. In quell'anno l'esercito assunse il potere con un colpo di Stato per impedire una vittoria del Fronte Islamico di Salvezza (FIS) nelle elezioni legislative, innescando una sanguinosa guerra civile tra militari e miliziani islamici che sconvolger\u00e0 l'Algeria nei dieci anni successivi.\nIn questo periodo, Bouteflika mantenne un basso profilo e nel gennaio del 1994 rifiut\u00f2 l'offerta da parte dell'esercito di succedere al presidente assassinato Mohamed Boudiaf, presumibilmente per evitare di chiedere il supporto da parte dei partiti politici. Al suo posto, divent\u00f2 presidente il Generale Liamine Z\u00e9roual.\nPrimo mandato del 1999.\nNel 1999 si candid\u00f2 alle elezioni presidenziali come candidato indipendente sostenuto dai militari. Fu eletto con il 74% dei suffragi, secondo le fonti ufficiali. Tutti gli altri candidati si erano ritirati dall'elezione, denunciando sospetti brogli. Bouteflika successivamente organizz\u00f2 un referendum sulle sue politiche per ripristinare la pace e la sicurezza in Algeria e per testare il consenso tra i connazionali dopo le discusse elezioni e vinse con l'81% dei voti, ma anche questo dato \u00e8 contestato dagli avversari.\nLa popolazione della Cabilia boicott\u00f2 la votazione, con una partecipazione inferiore al 5%.\nPolitica economica.\nDurante il suo primo mandato Bouteflika lanci\u00f2 un piano economico quinquennale (2000-2004), chiamato il Piano di Sostegno al Rilancio Economico (PSRE: \"Plan de Soutien a la Relance Economique\"). Il piano comprendeva un pacchetto di diversi sotto-piani tra cui Il Piano nazionale per lo Sviluppo Agricolo (PNDA: Plan National pour le D\u00e9veloppement Agricole), mirato all'aumento della produzione agricola. Altri sotto-piani comprendevano la costruzione di case popolari, strade ed altre infrastrutture. Il PSRE totalizzava 7 miliardi di dollari di spesa e diede risultati soddisfacenti con l'economia in crescita del 5% all'anno, con un picco del 6,3% nel 2003. Bouteflika realizz\u00f2 anche una riforma fiscale che contribu\u00ec alla ripresa economica.\nPolitica estera.\nBouteflika fu attivo anche sulla scena internazionale. Fu presidente dell'Unione Africana nel 2000 e contribu\u00ec significativamente al Trattato di pace di Algeri tra l'Eritrea e l'Etiopia, e appoggi\u00f2 il processo di pace nella regione africana dei Grandi Laghi. Firm\u00f2 anche un trattato di amicizia con la vicina Spagna nel 2002 ed invit\u00f2 il presidente francese Jacques Chirac in una visita di stato ad Algeri nel 2003, preludio alla firma di un trattato di amicizia. Le relazioni con il Marocco rimasero piuttosto tese, a causa di scontri diplomatici sulla questione del Sahara Occidentale, nonostante inizi promettenti nel 1999.\nNazionalismo arabo e problema della Cabilia.\nDurante la campagna elettorale del 1999 il candidato Bouteflika fu ricevuto malamente dalla popolazione della Cabilia, molte persone lo insultarono e gli tirarono pietre; dopo l'incidente disse: \"Pensavo di trovare giganti, ma ho trovato degli gnomi!\" ai suoi uditori e consigli\u00f2 la popolazione locale ad \"uscire dalla Cabilia e scoprire il resto dell'Algeria\"; disse anche: \"la lingua berbera non sar\u00e0 mai e poi mai una lingua ufficiale dell'Algeria\". Da allora non si rec\u00f2 pi\u00f9 in Cabilia. La popolazione cabila boicott\u00f2 le elezioni (5% di partecipazione in Cabilia) sapendo che i militari avrebbero truccato le elezioni in suo favore e, nonostante la partecipazione cos\u00ec bassa, ottenne meno del 50% di voti in Cabilia.\nNel 2001 un giovane attivista cabilo, Massinissa Guermah, fu arrestato senza motivo dai gendarmi e fu \"accidentalmente\" ucciso all'interno della caserma di gendarmeria. Questo provoc\u00f2 disordini in Cabilia che continuarono per mesi. Il governo di Bouteflika sostenne che il vero nome di Massinissa fosse Kar\u012bm e che egli fosse un criminale disoccupato di 26 anni. Alcuni mesi dopo questa dichiarazione il governo ammise che il vero nome era Massinissa e che egli era un innocente studente liceale. Il ministro dell'interno Yazid Zerhouni disse di essere stato \"erroneamente informato\"; in ogni caso non furono porte scuse alla vittima e le rivolte non cessarono. La gendarmeria rispose ai manifestanti sparando e facendo oltre cento vittime.\nDurante la crisi cabila del 2001, chiamata anche Primavera nera, il governo Bouteflika sostenne che i cabili erano \"manipolati da una mano straniera\". Per molte settimane dopo i primi morti egli finse di ignorare la vicenda, e quando estern\u00f2 lo fece in discorsi in un arabo classico estremamente ricercato, che dimostrava palesemente la volont\u00e0 di sopraffare la volont\u00e0 democratica dei Berberi di quella regione.\nIl 14 giugno 2002, una marcia che port\u00f2 oltre un milione Cabili nella capitale Algeri fu organizzata dagli Arch per portare al presidente della repubblica le rivendicazioni di giustizia e democrazia espresse nella piattaforma di El-Kseur, ma Bouteflika non si fece trovare (quel giorno si rec\u00f2 in Svizzera a trovare uno sceicco arabo ammalato), e organizz\u00f2 invece una provocazione che coinvolse i manifestanti cabili e la popolazione di Algeri, istigata dai media ad opporsi a quelli che venivano descritti come dei delinquenti. La polizia attacc\u00f2 il corteo, alle violenze che seguirono parteciparono anche delinquenti comuni sguinzagliati per Algeri per l'occasione e l'unico canale televisivo algerino ringrazi\u00f2 \"i cittadini di Algeri per aver difeso la loro citt\u00e0 dagli invasori\". Da allora ogni manifestazione ad Algeri \u00e8 stata proibita.\nAlla fine, Bouteflika cerc\u00f2 qualche compromesso facendo concessioni ad alcune delle rivendicazioni dei Cabili, ritir\u00f2 i gendarmi dalla Cabilia ed aggiunse un comma nella Costituzione che riconosceva la lingua berbera come lingua nazionale ma non ufficiale. Ma nonostante il rapporto Issad, redatto da una commissione di giuristi indipendente, segnalasse il ruolo centrale avuto dalle forze armate, e in particolare dalla gendarmeria, nelle violenze e negli assassinii di quei giorni, nessun provvedimento venne adottato, nessun alto responsabile venne deposto o anche solo trasferito. Bouteflika non poteva infatti alienarsi il sostegno dell'esercito.\nIl bilancio di quella stagione fu di 126 giovani Cabili uccisi, centinaia feriti gravemente negli scontri e molti altri torturati dai gendarmi. Inoltre, in quei giorni nacque un nuovo movimento politico: il Movimento per l'autonomia della Cabilia (MAK), con rivendicazioni regionaliste e democratiche.\nSecondo mandato del 2004.\nL'8 aprile 2004 fu rieletto con l'85% dei voti in un'elezione che i pochi osservatori dell'OSCE presenti sul campo descrissero come esempio di democrazia nel mondo arabo, nonostante le contestazioni del rivale ed ex Capo di Gabinetto Ali Benflis. Alcuni avversari sostennero che l'elezione fosse stata truccata e sottolinearono il forte controllo statale sui mezzi di comunicazione.\nAnche in questa occasione i Cabili boicottarono l'elezione, con una partecipazione inferiore all'11%.\nIl piano di riconciliazione.\nDurante il primo anno del secondo mandato, il Presidente Bouteflika tenne un referendum sul \"Piano di Riconciliazione Nazionale\", ispirato ai principi del documento del 1995 detto \"Piattaforma di sant'Egidio\". Il piano di Bouteflika puntava a concludere gli sforzi per terminare la guerra civile da un punto di vista politico e giudiziario. Con questo referendum ottenne una legittimazione popolare alla sua politica conciliante nei confronti di islamici e terroristi, e da allora ha spinto il governo ed il Parlamento a lavorare sui dettagli tecnici della realizzazione. I critici hanno sostenuto che il piano garantir\u00e0 l'immunit\u00e0 solo ai membri delle forze armate responsabili dei crimini, cos\u00ec come ai terroristi ed hanno proposto che sia adottato un piano simile alla \"commissione per la verit\u00e0 e la riconciliazione\" del Sudafrica. Bouteflika ha rifiutato le proposte, sostenendo che ogni paese ha bisogno di trovare la propria soluzione per mettere fine ai capitoli terribili della propria storia. Per ora ha ricevuto un forte sostegno politico sulla questione, sia dagli Islamisti che dai Nazionalisti, e da gran parte dei Democratici - con l'eccezione di un partito: il FFS (Fronte delle Forze Socialiste).\nPolitica economica.\nIl primo anno del secondo mandato di Bouteflika vede anch'esso un nuovo piano quinquennale, questa volta maggiormente articolato. Il Piano Complementare della Crescita Economica (PCSC: Plan Complementaire de la Croissance Economique) punta alla costruzione di un milione di unit\u00e0 abitative, alla creazione di 2 milioni di posti di lavoro, al completamento dell'asse viario est-ovest di 1200\u00a0km, al completamento della metropolitana di Algeri, al completamento del nuovo aeroporto di Algeri ed altri simili grandi opere infrastrutturali. Il PCSC totalizza 60 miliardi di dollari di spese sui cinque anni. Bouteflika punta anche a ridurre il debito estero da 21 miliardi a 12 miliardi di dollari nello stesso periodo. Ha ottenuto dal parlamento la riforma della legge che regola le industrie petrolifera e del gas naturale, nonostante l'iniziale opposizione dei sindacati. In ogni caso, Bouteflika ha poi abbandonato questa strada, sostenendo emendamenti alla legge sugli idrocarburi nel 2006, che propongono di mitigare alcune delle strette della legge del 2005 riguardanti il ruolo della SONATRACH, l'azienda nazionale del petrolio e del gas, nei nuovi sviluppi. Propone anche nuove direttive che permettono al paese di beneficiare delle maggiori tasse sugli investimenti stranieri quando i prezzi sono alti. Bouteflika ha anche messo in vendita aziende del settore pubblico, ottenendo gi\u00e0 la privatizzazione di circa 150, soprattutto nei settori del turismo, alimentare, del cemento, dei materiali da costruzione e chimico.\nPolitica estera.\nSulla scena internazionale, il secondo mandato di Bouteflika ha visto la crescita delle tensioni diplomatiche con la Francia a causa del controverso voto del Parlamento francese di una legge che ordina che i libri di testo di storia francesi insegnino che il Colonialismo francese abbia avuto effetti positivi all'estero, soprattutto nel Nordafrica. La crisi diplomatica che \u00e8 sorta ha bloccato la firma di un trattato di amicizia franco-algerino (23 febbraio 2004, riproposto nel dicembre 2005). Nel 2004 Bouteflika organizz\u00f2 anche il summit della Lega araba e divenne presidente della Lega Araba per un anno. Il suo tentativo di riforma della Lega non ha ottenuto sufficiente consenso per l'approvazione durante il summit di Algeri.\nNazionalismo arabo e problema cabilo.\nIl governo di Bouteflika organizz\u00f2 elezioni locali in accordo con l'Arouch (il governo ha promesso di soddisfare tutte le rivendicazioni cabile), ma il giorno delle elezioni Bouteflika disse: \"Non conosco alcun paese al mondo dove due lingue ufficiali coesistono\", dimenticando che met\u00e0 del pianeta ha pi\u00f9 di una lingua ufficiale. Aggiunse anche: \"L'Algeria non avr\u00e0 mai un'altra lingua ufficiale oltre all'arabo\".\nLe elezioni locali ottennero scarso successo, con una partecipazione del 30%; la maggioranza dei seggi andarono a due partiti politici secolaristi e berberisti: il FFS ed il RCD.\nRicoverato nel 2005.\nBouteflika fu ricoverato in un ospedale francese il 26 novembre 2005, ufficialmente per un'ulcera gastrica, e fu dimesso dopo tre settimane. In ogni caso, data la lunghezza del periodo in cui il leader, normalmente molto visibile, rimase lontano dai media port\u00f2 a supposizioni che fosse gravemente malato di cancro allo stomaco. Fu ricoverato ancora nell'aprile del 2006.\nRiforma costituzionale del 12 novembre 2008.\nBouteflika ha nominato un nuovo primo Ministro, Abdelaziz Belkhadem, nel 2006. Belkhadem ha annunciato piani per modificare la Costituzione algerina per permettere al presidente in carica di ricandidarsi indefinitamente e di aumentarne i poteri.\nGli osservatori vedono questo emendamento come un tentativo di cancellare il limite di due mandati e prevedono l'introduzione di una nuova legge che permetter\u00e0 a Bouteflika di candidarsi per la terza volta.\nIl fallito attentato del 2007.\nIl 6 settembre 2007 fall\u00ec un attentato ai danni di Bouteflika. Nel centro cittadino di Batna, localit\u00e0 distante 430\u00a0km a sud est di Algeri, un attentatore suicida si \u00e8 fatto esplodere provocando quindici morti e centoquattordici feriti. Certamente l'obiettivo da colpire era Bouteflika, poich\u00e9 il corteo presidenziale sarebbe dovuto arrivare poco dopo. L'attentatore era perfettamente riuscito a mescolarsi tra la folla, ma deve essere stato scoperto oppure \u00e8 rimasto vittima del malfunzionamento del meccanismo di innesco, visto che si \u00e8 fatto esplodere prima dell'arrivo del Presidente. Bouteflika ha commentato che queste azioni criminali non hanno a che vedere con i nobili valori dell'Islam, e si \u00e8 detto convinto che al centro del sanguinoso attacco ci sarebbero leader e capitali esteri. La maggior parte dei commentatori collega l'attentato al Gruppo salafita per la predicazione e il combattimento.\nTerzo mandato del 2009.\nA seguito della modifica costituzionale che gli permette di correre per un terzo mandato, il 12 febbraio 2009, Bouteflika ha annunciato la sua candidatura indipendente nella elezioni presidenziali del 2009. Il 10 aprile 2009 \u00e8 stato annunciato che Bouteflika aveva vinto le elezioni con il 90,24% dei voti, su una partecipazione del 74%, ottenendo un nuovo mandato di cinque anni. Diversi partiti di opposizione hanno boicottato le elezioni, con l'opposizione frontale delle forze socialiste che evocarono uno \"tsunami di frodi massicce\".\nPolitica economica.\nAll'inizio del suo terzo mandato, Bouteflika ha annunciato numerose misure economiche e sociali per combattere la disoccupazione, in particolare giovanile, e si \u00e8 impegnato a sostenere la creazione, entro cinque anni, di 3 milioni di posti di lavoro e la costruzione di migliaia di alloggi. C'\u00e8 poi la questione della \u201cdittatura della burocrazia\u201d che, a detta dello stesso Bouteflika, va eliminata per attrarre maggiori investimenti stranieri e rilanciare l'economia di un Paese che dipende dalla produzione petrolifera.\nPolitica estera.\nBouteflika si \u00e8 opposto all'intervento militare occidentale nella guerra civile libica del 2011, prevalentemente preoccupato dalla prospettiva di una destabilizzazione del paese vicino, e nel corso del conflitto ha dato rifugio in Algeria ai famigliari di Mu\u02bfammar Gheddafi per non meglio precisate \"ragioni umanitarie\". Ci\u00f2 non gli ha comunque impedito di riconoscere come legittima l'autorit\u00e0 del Consiglio nazionale di transizione, nel settembre 2011.\nNel 2012 Bouteflika ha tentato, senza successo, di scongiurare l'offensiva militare francese in Mali, riuscendo poi a porsi come mediatore tra il governo maliano e i ribelli tuareg e adoperandosi per la firma di un accordo di pace duraturo. L'anno successivo, l'Algeria ha appoggiato il colpo di Stato militare in Egitto, mentre nella crisi siriana resta tra i pochi paesi arabi schierati a sostenere il regime di Bashar al-Asad.\nProteste algerine del 2010-2012.\nL'impennata dei prezzi di prima necessit\u00e0, tra cui pane, olio e zucchero, insieme alla corruzione, la disoccupazione giovanile e la povert\u00e0, provoca all'inizio di gennaio 2011, nel pi\u00f9 ampio contesto della Primavera araba, una scia di proteste in diverse citt\u00e0 algerine contro il regime, che culminano in pesanti scontri tra manifestanti e polizia. I provvedimenti correttivi del governo non fermano le migliaia di manifestanti, per la maggior parte attivisti dei partiti d'opposizione e sindacalisti, che si uniscono attorno alla richiesta di dimissioni di Bouteflika. Per migliorare la situazione, il \"ra\u02be\u012bs\" si impegna ad abrogare parzialmente lo stato di emergenza in vigore da 19 anni, ma rifiuta di lasciare il potere.\nNel novembre del 2012, Bouteflika ha superato il record di permanenza al potere di Houari Boum\u00e9di\u00e8ne, diventando cos\u00ec il presidente pi\u00f9 longevo della storia del suo paese.\nRicoverato nel 2013.\nBouteflika \u00e8 stato nuovamente ricoverato a Parigi, a seguito di un attacco ischemico transitorio. Il 19 maggio 2013, i quotidiani algerini \"Mon journal\" e la versione in lingua araba \"Jar\u012bdat\u012b\", che avevano sostenuto che Bouteflika era in stato comatoso, sono stati sequestrati e ne \u00e8 stata proibita la stampa, misura censoria che non accadeva dagli anni novanta. Il 21 maggio 2013 Bouteflika \u00e8 stato trasferito nell'ospedale militare francese degli Invalides. L'opacit\u00e0 intorno a questo ospedale \u00e8 stata denunciata dalla stampa algerina.\nIl 12 giugno 2013, dopo 47 giorni di assenza, le prime immagini di Bouteflika vengono trasmesse sul canale statale ENTV, mentre riceveva il Primo Ministro e il Capo di Stato Maggiore, Ahmed Gaid Salah. Il 15 giugno 2013, il quotidiano arabo \"al-Khabar\" (\"La notizia\") rivela che Bouteflika aveva subito un secondo ictus agli Invalides, il 31 maggio, che gli avrebbe paralizzato il lato sinistro del corpo. Il 16 luglio 2013, Bouteflika \u00e8 tornato ad Algeri in sedia a rotelle dopo 80 giorni di assenza, ed \u00e8 stato ricevuto dal Primo Ministro, da alti esponenti delle forze armate, dai Presidenti dell'Assemblea, dal Senato e dal Consiglio Costituzionale.\nQuarto mandato del 2014.\nDopo l'ennesima modifica costituzionale, che gli permette di correre per un quarto mandato, il presidente Abdelaziz Bouteflika ha annunciato che si sarebbe ricandidato nonostante i seri problemi di salute. \u00c8 apparso sempre in sedia a rotelle, molto indebolito e con la voce flebile, impegnandosi di persona molto raramente durante la campagna elettorale. Il 18 aprile 2014, \u00e8 stato rieletto con l'81% dei voti, mentre Benflis si \u00e8 piazzato al secondo posto con il 12,18%. L'affluenza \u00e8 stata del 51,7%, in calo rispetto al tasso di partecipazione del 74% nel 2009. Anche in questo caso vari partiti di opposizione hanno boicottato le elezioni, muovendo accuse di frodi elettorali.\nRiforma degli apparati di sicurezza.\nIl 2015 vede l'epilogo dello scontro che da anni contrapponeva la carica presidenziale e i vertici dei Servizi segreti algerini (D\u00e9partement du Renseignement et de la S\u00e9curit\u00e9). Su pressioni del suo entourage, Bouteflika opera una complessa riforma istituzionale volta a limitare le prerogative del potere militare, culminata nel pensionamento forzato del potente generale Toufik, rimasto alla guida dell'intelligence per un quarto di secolo; il DRS viene sciolto e sostituito da un nuovo corpo, posto sotto la supervisione della Presidenza.\nInterrogativi sullo stato di salute.\nNell'aprile del 2016, il primo ministro francese Manuel Valls pubblica sulla sua pagina Twitter un video che lo rappresenta in visita da Bouteflika, in cui quest'ultimo appare dimagrito e dall'aspetto sofferente, lo sguardo assente e perso nel vuoto oltre ad una evidente difficolt\u00e0 di eloquio. Le immagini sollevano interrogativi e dibattiti sulla stampa e sui social network; il quotidiano algerino \"El Watan\" giudica il presidente incapace di guidare il paese fino alla fine del suo mandato e si chiede chi decida realmente al suo posto, mentre un diplomatico occidentale, al contrario, afferma che Bouteflika ha \"mantenuto intatte le sue capacit\u00e0 analitiche\".\nIl 20 febbraio 2017, la cancelliera tedesca Angela Merkel ha annullato il suo viaggio in Algeria un'ora prima del decollo, secondo quanto riferito da AFP, perch\u00e9 Bouteflika soffriva di grave bronchite.\nSecondo l\"'Economist\", il Presidente algerino sarebbe ormai ostaggio del suo \"cerchio magico\" in quanto incapace di governare pi\u00f9 di qualche ora al giorno, costretto su una sedia a rotelle e quasi muto, tanto da dover essere aiutato a votare nelle elezioni legislative del 4 maggio 2017.\nPolitica economica.\nNel giugno del 2017, Bouteflika ha fatto una rara apparizione alla televisione di stato algerina presiedendo un incontro di gabinetto con il suo nuovo governo. Ha ordinato al governo di ridurre le importazioni, frenare le spese e lo ha avvertito dei pericoli del debito estero. Ha lanciato un appello per la riforma del settore bancario e un aumento degli investimenti nelle energie rinnovabili, in particolare lo scisto.\nQuinta candidatura, proteste e dimissioni.\nIl 10 febbraio 2019, in un comunicato stampa ha annunciato di voler partecipare alle elezioni presidenziali di aprile per conseguire il quinto mandato, bench\u00e9 gravemente malato e assente da anni dalle apparizioni pubbliche.\nL'11 marzo 2019, Bouteflika, a seguito di imponenti proteste e manifestazioni di piazza scoppiate contro la sua ennesima candidatura, ha rimandato le elezioni presidenziali in Algeria del 2019 e annunciato la rinuncia alla candidatura, facendo posticipare di un anno le elezioni. Il profondo scontento popolare e l'abbandono dell'appoggio dell'esercito spingono infine Bouteflika a dimettersi il 2 aprile 2019.\nMuore per arresto cardiaco nella sua residenza di Z\u00e9ralda il 17 settembre 2021, all'et\u00e0 di 84 anni, e viene sepolto due giorni dopo nel cimitero di el-Alia ad Algeri, accanto agli eroi della Guerra d'indipendenza, dopo un funerale presenziato dalle pi\u00f9 alte cariche civili e militari dello Stato."}
{"id": "633822", "revid": "767487", "url": "https://it.wikipedia.org/wiki?curid=633822", "title": "Vaya", "text": "Vaya \u00e8 il quarto EP del gruppo statunitense degli At the Drive-In, pubblicato nel 1999 dalla Fearless Records. Il pezzo \"198d\" parla della nonna del batterista Tony Hajjar, ritrovata in una fossa comune, e il titolo del pezzo \u00e8 l'iscrizione trovata sulla fossa."}
{"id": "633826", "revid": "1904508", "url": "https://it.wikipedia.org/wiki?curid=633826", "title": "Lorenzo Priuli (doge)", "text": "Figlio di Alvise e Chiara Lion, fratello del futuro doge Girolamo Priuli, uomo molto colto e di bella presenza, govern\u00f2 senza affrontare importanti avvenimenti salvo alcune epidemie e qualche acqua alta straordinaria, che misero in crisi la citt\u00e0, ma senza arrecare danni irreparabili.\nBiografia.\nInfanzia ed educazione.\nEra il secondo dei sei figli maschi di Alvise di Niccol\u00f2 Priuli (ramo \"di San Stae\") e di Chiara di Giacomo Lion. In giovent\u00f9 si distinse come uno studente diligente e si ciment\u00f2 soprattutto nel latino e nel greco, ma fu introdotto anche alla teologia e alla filosofia.\nCarriera politica.\nFu per\u00f2 destinato alla politica, sulla scia del padre che ancora svolgeva una ragguardevole carriera. Entrato precocemente in Maggior Consiglio grazie all'estrazione della \"balla d'oro\" (3 dicembre 1510), negli anni successivi il suo nome figur\u00f2 tra i candidati a varie cariche, ma non ebbe mai successo sino all'11 novembre 1522, quando fu nominato oratore presso il re d'Inghilterra in sostituzione di Gian Antonio Venier, che vi aveva rinunciato. Come annot\u00f2 Marino Sanudo, il Priuli si presentava come un uomo di grande preparazione culturale ma, data l'et\u00e0, di scarsa esperienza politica; e, in effetti, non part\u00ec mai per la Gran Bretagna, ma venne nominato oratore in Senato senza diritto di voto e alla fine, il 25 agosto 1523, fu sollevato anche da questo incarico. \nIl 10 ottobre successivo, assieme ad Andrea Navagero, fu eletto ambasciatore a Madrid presso Carlo V. Entrambi procrastinarono il viaggio preoccupati per il conflitto in corso contro l'Impero, ma furono alla fine costretti dal governo che minacci\u00f2 di privar loro, per quattro anni, \u00abofici, benefici, regimenti\u00bb. Partiti a luglio, Priuli rimase bloccato a Parma perch\u00e9 colpito da febbre terzana, mentre Navagero si trovava a Pisa. Rinunitisi a Genova, esitarono ancora qualche tempo fino al 6 aprile, quando si imbarcarono da Sestri e, facendo tappa in Corsica, giunsero a Palam\u00f3s, portandosi poi, via terra, a Barcellona; arrivarono a Madrid il 7 maggio. Da qui si spostarono poi a Toledo, dove attesero per diversi giorni l'arrivo del sovrano sinch\u00e9 questi non concesse loro l'ingresso solenne (11 giugno) e l'udienza (13 giugno), in cui il Priuli recit\u00f2 una magnifica orazione in latino cercando di allentare la tensione con l'imperatore (appena uscito vittorioso dalla battaglia di Pavia), ma al contempo di mantenere la dignit\u00e0 della Serenissima. Il sovrano, tuttavia, rimase intenzionato a consolidare il suo predominio sull'Italia, tanto che Mercurino Arborio di Gattinara, suo gran cancelliere, consigli\u00f2 ai veneziani di assecondarne le intenzioni e di offrirgli, allo scopo, 120000 ducati.\nEra stato nominato cavaliere.\nMatrimonio.\nSposato con Zilia Dandolo ebbe un solo figlio che, a quanto raccontano le cronache e fa intendere lo stesso doge nel suo testamento, era abbastanza ribelle.\nDogato.\nCon questo discreto cursus honorum Priuli si present\u00f2 come candidato nel 1556, alla morte di Francesco Venier. Tra i quattro concorrenti al dogato, per quell'elezione, lui e Stefano Tiepolo erano gli unici che avevano qualche vera speranza di farcela; la rinuncia e la successiva morte del Tiepolo gli spianarono la strada ed il 14 giugno 1556 sal\u00ec all'alta carica.\nNotevoli furono le feste per la sua incoronazione, tanto da restar impresse nella mente del popolo veneziano per gli anni a venire e, sino alle feste per l'incoronazione della dogaressa Morosina Morosini, moglie del doge Marino Grimani, nel 1597, quelle di Priuli vennero prese ad esempio per lo sfarzo e la magnificenza.\nCuriosamente, salvo questa nota di cronaca, il dogato pass\u00f2 senza veri episodi salvo qualche epidemia e, in politica estera, la rigida neutralit\u00e0 veneziana nello scontro che contrapponeva Francia e Spagna per il dominio sull'Italia.\nLa pace di Cateau-Cambr\u00e9sis (1559) porter\u00e0 al trionfo della Spagna che, molto presto, diverr\u00e0 diretta concorrente di Venezia e pi\u00f9 volte tenter\u00e0 di destabilizzare lo stato veneziano (come, ad esempio, nel caso della cd. Congiura di Bedmar, 1618).\nMorte.\nLorenzo Priuli, tuttavia, non vide questi eventi ed il 17 agosto 1559 concludeva la sua vita all'et\u00e0 di 70 anni.\nCuriosamente il giorno dell'incoronazione gli era stato regalato un libro, scritto da un noto medico dell'epoca, che affermava che fosse possibile, seguendo una determinata dieta, raggiungere i 120 anni d'et\u00e0; molti cronisti, assai scettici sull'effettiva efficacia di questo libro, fecero risaltare questo fatto schernendo in modo velato le millanterie del medico."}
{"id": "633837", "revid": "90227", "url": "https://it.wikipedia.org/wiki?curid=633837", "title": "Scanavino", "text": ""}
{"id": "633838", "revid": "77358", "url": "https://it.wikipedia.org/wiki?curid=633838", "title": "Antonio Pisano detto il Pisanello", "text": ""}
{"id": "633843", "revid": "339392", "url": "https://it.wikipedia.org/wiki?curid=633843", "title": "Rifiuti speciali", "text": ""}
{"id": "633844", "revid": "203463", "url": "https://it.wikipedia.org/wiki?curid=633844", "title": "Museo Glauco Lombardi", "text": "Il Museo Lombardi \u00e8 un museo di storia e d'arte, a Parma, in strada Giuseppe Garibaldi, in corrispondenza di piazzale della Pace.\nDescrizione e storia.\nIl museo nacque dall'idea e dalla volont\u00e0 di Glauco Lombardi, che dedic\u00f2 la sua intera esistenza al recupero, allo studio e alla conservazione di quanto rimaneva sul mercato antiquario o nelle collezioni private dell'enorme patrimonio artistico e storico di Parma nei secoli XVIII e XIX, con particolare riguardo ai periodi borbonici (1748-1802, 1847-1859), di Maria Luisa d'Asburgo-Lorena, imperatrice di Francia come seconda moglie di Napoleone Bonaparte e Duchessa di Parma (1816-1847) dove assunse il nome di Maria Luigia, in gran parte disperso, durante il periodo dell'unificazione d'Italia, fra le molte residenze di Casa Savoia.\nFra le vestigia conservate al Museo spiccano le testimonianze sia del periodo imperiale di Maria Luigia (ritratti, cristalli e ceramiche, la maestosa Corbeille Nuziale donata da Napoleone alla giovane moglie nel 1810, progettata dal celebre \"couturier\" parigino Louis Hippolyte LeRoy (spade e lettere di Bonaparte, n\u00e9cessaire da viaggio) che del suo trentennio di Ducato a Parma, tra cui si alternano ritratti e oggetti riferibili all'ambito pubblico e privato (gioielli, acquerelli, lavori ad uncinetto, ricami, diari, vestiti di gala, strumenti musicali). Da sottolineare anche le opere di diversi artisti italiani e francesi attivi alla corte di Parma tra XVIII e XIX secolo, espressione della prestigiosa Accademia di Parma fondata dai Borbone; tra i tanti, si segnalano in particolare Ennemond Alexandre Petitot, Benigno Bossi, Giuseppe Naudin e Paolo Toschi.\nDal 1915 al 1943 il nucleo originale del museo Lombardi fu ospitato nella Sala da Ballo e nelle stanze adiacenti nel Palazzo Ducale di Colorno; nel 1934 Lombardi stipul\u00f2 un accordo con il conte Giovanni Sanvitale, ultimo discendente della famiglia Sanvitale, per vendere al Museo i preziosi oggetti che appartennero alla duchessa Maria Luigia, bisnonna del conte Giovanni. I locali in cui vennero inseriti gli oggetti furono riadattati nel 1763 da un progetto dell'architetto francese Ennemond Petitot.\nLa seconda guerra mondiale, gli anni duri del dopoguerra e le estenuanti difficolt\u00e0 burocratiche finirono nel 1961, quando il museo fu riaperto nei nuovi locali, questa volta nel Palazzo di Riserva di Parma, con il nome di Museo Glauco Lombardi. Dal 1997 al 1999 il museo sub\u00ec un completo e complesso restauro resosi necessario dopo l'acquisizione di nuovi ambienti che, pur mantenendo il criterio di disposizione progettato da Glauco Lombardi, hanno reso possibile una pi\u00f9 moderna ed efficiente esposizione.\nIl Museo promuove durante tutto l'anno iniziative ed eventi che culminano nella ormai tradizionale \"Settimana di Maria Luigia\", che cade a met\u00e0 dicembre per ricordare le date di nascita e di morte (12 dicembre 1791 \u2013 17 dicembre 1847) della duchessa, ancora oggi amatissima dai parmigiani.\nNel corso del 2016 \u00e8 stato punto di riferimento per le celebrazioni dei duecento anni trascorsi dall'ingresso di Maria Luigia a Parma, con numerose mostre, conferenze ed eventi.\nTante le pubblicazioni prodotte nel corso degli anni e miranti ad approfondire aspetti sempre diversi della duchessa. Tutti i volumi del Museo costituiscono la collana \"Quaderni del Museo\". Nel 2016 \u00e8 uscito il volume \"Parma 1816, dal Ministro Magawly alla duchessa Maria Luigia\", disponibile presso la libreria, al pianterreno del Palazzo di Riserva."}
{"id": "633845", "revid": "77358", "url": "https://it.wikipedia.org/wiki?curid=633845", "title": "Antonio di Puccio da Cereto", "text": ""}
{"id": "633846", "revid": "767487", "url": "https://it.wikipedia.org/wiki?curid=633846", "title": "Nicola di Antiochia", "text": "Biografia.\nDi Nicola si hanno poche notizie: visse nel I secolo, era un proselito originario di Antiochia di Siria e fu uno dei sette diaconi della Chiesa di Gerusalemme, eletti dall'assemblea dei fedeli e a cui gli apostoli imposero le mani.\nLa sua elezione \u00e8 riportata negli Atti degli Apostoli:\nLegami con il nicolaismo.\nSecondo sant'Ireneo di Lione, Nicola di Antiochia fu il fondatore della setta dei nicolaiti citati a pi\u00f9 riprese nell\u2019Apocalisse di Giovanni:\nInoltre, l'intera quarta lettera dell'Apocalisse () \u00e8 dedicata alla profetessa Gezabele di Tiatira, probabilmente nicolaita, che seduceva i cristiani inducendoli alla fornicazione e a mangiare carni consacrate agli idoli.\nLa tesi che il diacono Nicola sia il fondatore del nicolaismo fu, per\u00f2, rifiutata da Eusebio di Cesarea.\nCulto.\nLe Chiese cristiane non accolgono l\u2019identificazione del primo diacono con il fondatore del nicolaismo e lo venerano come santo. Per la Chiesa cattolica, la sua memoria liturgica \u00e8 fissata dal Martirologio Romano al 28 luglio."}
{"id": "633848", "revid": "1123126", "url": "https://it.wikipedia.org/wiki?curid=633848", "title": "Dottrina nicolaista", "text": ""}
{"id": "633861", "revid": "327773", "url": "https://it.wikipedia.org/wiki?curid=633861", "title": "Nestor di Pe\u010derska", "text": "\u00c8 reputato autore della \"Cronaca degli Anni Passati\", delle \"Vite di San Teodosio\", e \"di Boris e Gleb\" (1079-1088) e delle \"Letture\". Viene venerato come santo dalla Chiesa ortodossa ed \u00e8 ricordato il 27 ottobre e il 9 novembre.\nBiografia.\nNestore, che ha lasciato molte informazioni dei monaci che con lui vivevano nel monastero di Pe\u010derska, il \"Monastero delle Grotte\" di Kiev, non ci ha tuttavia fornito informazioni riguardo alla propria biografia.\nIl poco che si sa della sua biografia proviene dalle sue opere, in particolare in quelle in cui, raccontando la vita dei suoi contemporanei, Teodosio di Pe\u010derska e Antonio, descrive la vita all'interno del Monastero delle Grotte, in cui vivr\u00e0 dal 1073 fino alla sua morte, prima come semplice monaco e successivamente in qualit\u00e0 di diacono. Sappiamo ad esempio che partecip\u00f2 alla traslazione delle reliquie di san Teodosio il 14 agosto 1092 e che al loro ritrovamento, come ci comunica lo stesso Nestore, le spoglie si presentavano incorrotte (attributo di gran parte dei santi ortodossi).\nLetterato e padrone della lingua slava e dell'alfabeto cirillico, introdotti in Ucraina dai santi Cirillo e Metodio insieme alla religione ortodossa, \u00e8 assai probabile che si sia formato nelle scuole aperte a Kiev dal principe Vladimir I e che ivi abbia studiato fino all'et\u00e0 di 17 anni, epoca in cui l'abate Stefano lo consacr\u00f2 monaco. Sappiamo inoltre, per sua stessa ammissione, che ha studiato le opere dei filosofi e dei padri della Chiesa da lui rinvenute nella cattedrale di Santa Sofia a Kiev facendo con ci\u00f2 presupporre che conoscesse il greco.\nPer quel che concerne il suo pensiero politico sappiamo che support\u00f2 il principe regnante Svjatopolk II e la sua fazione pro-scandinava e che combatt\u00e9 aspramente il propagarsi della cultura greca a Kiev.\nLe sue reliquie sono esposte nelle grotte presso il monastero della Pe\u010derska Lavra."}
{"id": "633862", "revid": "1782831", "url": "https://it.wikipedia.org/wiki?curid=633862", "title": "Il giudice e il commissario", "text": "Il giudice e il commissario (\"Femmes de loi\"), \u00e8 una serie televisiva poliziesca di produzione francese, creata nel 2000 da Beno\u00eet Val\u00e8re e trasmessa dalla rete transalpina TF1 fino al 2009.\nTrama.\nLa serie ha per protagoniste due donne, il procuratore Elisabeth Broch\u00e8ne e il tenente di polizia Marie Balagu\u00e8re. Due donne molto diverse tra di loro, per et\u00e0 e carattere. Due amiche, ma anche due professioniste impegnate nella lotta al crimine, che conducono in maniera diversa a causa dei temperamenti opposti e che, spesso, le portano a duri confronti personali. Il procuratore Elisabeth Broch\u00e8ne \u00e8 affiancato, nel corso delle diverse stagioni, dal tenente Marie Balagu\u00e8re (stagioni 1-6), poi dal tenente Elena Cort\u00e8s (stagione 7) e infine dal tenente Emilie Jeanson (stagioni 8-9).\nCommenti.\nIn Italia, gli episodi della serie sono trasmessi da Rete 4.\nA partire dall'episodio n.27 \"Fragile libert\u00e9\", il format della serie cambia, passando da 90 minuti a 52 minuti.\nLa serie si \u00e8 conclusa gioved\u00ec 26 novembre 2009 dopo 44 episodi."}
{"id": "633864", "revid": "438678", "url": "https://it.wikipedia.org/wiki?curid=633864", "title": "La forza del singolo (film)", "text": "La forza del singolo (\"The Power of One\") \u00e8 un film del 1992 diretto da John G. Avildsen.\nIl soggetto \u00e8 tratto dal romanzo omonimo di Bryce Courtenay.\nTrama.\nInterpretato da Morgan Freeman nel ruolo di Geel Piet, e da Stephen Dorff nel ruolo di Peekay, mette in luce il duro regime dell'apartheid iniziato nel 1948 (anno in cui viene ambientato questo film) in Sudafrica. Peekay, ormai diciottenne, fa la conoscenza di Gideon Duma (Alois Moyo) che lo persuade a combattere pacificamente il regime appena instaurato. Peekay incontra Maria (Fay Masterson), figlia del Politico Daniel Marais, di cui si innamora perdutamente; durante un blitz della polizia Maria perde la vita e Gideon un occhio, ma questo non scoraggia Peekay e Gideon nella loro missione."}
{"id": "633865", "revid": "2039709", "url": "https://it.wikipedia.org/wiki?curid=633865", "title": "420 (natante)", "text": "Il 420 \u00e8 un natante a vela per due persone dotata di randa, fiocco e spinnaker.\nDescrizione.\nPerfetta per entrare nel mondo delle barche a vela e cominciare a competere con semi-professionisti. Dotata gi\u00e0 di regolazioni tecniche per l'albero (ghinda, strallo, sartie e crocette) e per la forma delle vele (vang, cunningham e tesabase).\nL'idea del 420 nacque nel 1958, quando si incontrarono Cristian Maury, architetto e M. Lanaverre, proprietario di un piccolo cantiere. Si sentiva la necessit\u00e0 di sostituire i vecchi \u00abArgonaute\u00bb pesanti e di legno con una barca leggera per due persone, trasportabile ed economica. Nel settembre 1959 il modello fu pronto e nel gennaio 1960 si inizi\u00f2 la produzione. Il primo campionato del mondo si svolse a Palamos nel 1966 con 11 nazioni partecipanti. Oggi, nel mondo, la classe \u00e8 presente con pi\u00f9 di 54.000 esemplari."}
{"id": "633870", "revid": "767487", "url": "https://it.wikipedia.org/wiki?curid=633870", "title": "Alimony (film 1917)", "text": "Alimony \u00e8 un film muto del 1917 diretto da Emmett J. Flynn che ha come interpreti Lois Wilson, George Fisher, Josephine Whittel, Wallace Worsley, Arthur Allardt, Ida Lewis, Margaret Livingston.\nNel film appare Rodolfo Valentino nella parte (non accreditato) di un ballerino; in un ruolo di comparsa, anche Alice Terry che avrebbe lavorato nel 1921 ancora a fianco di Valentino, sua partner ne \"I quattro cavalieri dell'Apocalisse\".\nTrama.\nBernice sta per essere lasciata dal marito che si \u00e8 innamorato di un'altra. Bench\u00e9 lui non l'abbia mai tradita, lei vuole rovinare la reputazione della rivale. Il marito riesce a tacitarla solo con un accordo molto oneroso sugli alimenti. Divorziata, Bernice mette gli occhi su Howard Turner, un milionario con cui ha avuto un flirt. Ma Turner le confessa di non essere innamorato di lei e la respinge. Furiosa, Bernice giura di vendicarsi, rovinandolo. Quando Turner si innamora di una brava ragazza, sposandola, Bernice fa di tutto per rovinare il loro matrimonio, aiutata anche dal suo poco scrupoloso avvocato. Elijah Stone. Ma Jackson, l'avvocato di Turner, smaschera le trame della donna che, alla fine, disperata, si uccide.\nProduzione.\nProdotto da A.C.L. Yearsley Pictures e da Paralta Plays Inc., sotto la supervisione di Robert Brunton.\nDistribuzione.\nIl film fu distribuito nel First National Exhibitors' Circuit, uscendo in sala il 3 dicembre 1917.\nNon si conoscono copie ancora esistenti della pellicola che viene considerata presumibilmente perduta."}
{"id": "633875", "revid": "547034", "url": "https://it.wikipedia.org/wiki?curid=633875", "title": "Natacha Amal", "text": "Biografia.\nSposata dal 1997 al 2007 con il regista e produttore belga Claude Rappe, lei e Rappe sono due sopravvissuti dello tsunami del 26 dicembre 2004. L'attrice \u00e8 famosa sia in Francia che in Italia per aver interpretato il ruolo del procuratore Elisabeth Broch\u00e8ne nella serie tv \"Il giudice e il commissario\". Gli episodi della serie tv, in Italia sono andati in onda come veri e propri film tv."}
{"id": "633878", "revid": "767487", "url": "https://it.wikipedia.org/wiki?curid=633878", "title": "Faster Pussycat (album)", "text": "Faster Pussycat \u00e8 l'omonimo primo album del gruppo musicale statunitense Faster Pussycat, uscito nel 1987 per l'Etichetta discografica Elektra Records."}
{"id": "633879", "revid": "709565", "url": "https://it.wikipedia.org/wiki?curid=633879", "title": "Richborough", "text": "Richborough \u00e8 un insediamento poco a nord di Sandwich, nel Kent, sulla costa orientale dell'Inghilterra.\nSorge sull'antica \"Rutupiae\", centro militare e civile romano fondato nel I secolo. Durante la Prima guerra mondiale, il sito fu utilizzato come un porto per trasportare materiale e truppe al fronte.\nAlcune anfore prodotte a Lipari ritrovate durante gli scavi archeologici, chiamate \"Richborough 527\", attestano la commercializzazione dell'allume siciliano nel III sec. d.C. "}
{"id": "633880", "revid": "767487", "url": "https://it.wikipedia.org/wiki?curid=633880", "title": "A Society Sensation", "text": "A Society Sensation \u00e8 un film muto del 1918 sceneggiato e diretto da Paul Powell. Il protagonista maschile fu Rodolfo Valentino che ottenne il ruolo per merito di Carmel Myers. La diva lo volle accanto a s\u00e9 riuscendo a convincere, dietro molte insistenze, sia il regista che lo studio.\nTrama.\nIn California, un vecchio pescatore, il capitano Parmalee, \u00e8 convinto di essere un aristocratico. Le sue affermazioni spingono la signora Jones, un'arrampicatrice sociale, ad invitare Sydney, la figlia di Parmalee, a casa sua. A San Francisco, la signora Jones introduce la giovane nella societ\u00e0 locale, presentata con il nome di duchessa di Deerford. Il ricco Dick Bradley si innamora di Sydney e, pur quando le affermazioni di Parmalee si rivelano false, la segue nel villaggio di pescatori dove la ragazza si rifugia quando lascia San Francisco.\nJim, un pescatore locale, innamorato di Sydney, viene preso dalla gelosia e la rapisce. Dick per\u00f2 lo rintraccia e lotta con lui per riprendersi la ragazza. Jim, caduto in acqua, sta per annegare ma viene salvato da Mary. Il pescatore si accorge allora dell'amore della sua salvatrice e la sposa, lasciando libera Sydney: lei e Dick possono finalmente coronare il loro sogno d'amore.\nProduzione.\nIl film fu prodotto dall'Universal Film Manufacturing Company con il nome Bluebird Photoplays.\nDistribuzione.\nDistribuito dall'Universal Film Manufacturing Company, il film usc\u00ec nelle sale cinematografiche statunitensi il 23 settembre 1918. Ne venne fatta una riedizione che usc\u00ec nel febbraio 1924 in una versione ridotta. Alcuni personaggi cambiarono nome: Margaret Fairfax e la duchessa di Deerford venne cambiata in Sydney Parmelee, il capitano Harry Hannibal Fairfax in capitano Parmalee.\nNel Regno Unito, il film venne distribuito con il titolo \"The Little Duchess\".\nCopia della pellicola - nella versione 1924 - viene conservata negli archivi della Library of Moving Images. La Flicker Alley ha distribuito il film, uscito l'11 settembre 2007, con due dischi DVD dal titolo \"Valentino: Rediscovering an Icon of Silent Film (1918-1922)\" per un totale di 226 film di Rodolfo Valentino."}
{"id": "633881", "revid": "1127199", "url": "https://it.wikipedia.org/wiki?curid=633881", "title": "Tangenziale di Napoli", "text": ""}
{"id": "633882", "revid": "709565", "url": "https://it.wikipedia.org/wiki?curid=633882", "title": "Camulodunum", "text": "Camulodunum era il nome dell'antica fortezza legionaria della provincia romana della Britannia, che corrisponde all'odierna citt\u00e0 britannica di Colchester, e poi del centro romano di \"Colonia Claudia Victricensis\". Era posizionata nel territorio dell'antica trib\u00f9 celtico-belgica dei Trinovanti. Il suo nome deriva dal celtico \"Camulodunon\", che significa \"la Rocca di Camulos\" (dove \"Camulos\" rappresentava il corrispettivo celtico del dio romano della guerra, Marte).\nStoria.\nPrima della conquista romana.\nCamulodunon era la capitale dei Trinovanti, i quali costruirono un imponente sistema di difesa con terrapieni ad ovest e sud della citt\u00e0. Questa citt\u00e0 divenne capitale da un certo Addedomaro, che regn\u00f2 attorno al 25-10 a.C. (considerando che al tempo delle spedizioni cesariane in Britannia del 55 e 54 a.C., la vecchia capitale si trovava probabilmente a Braughing).\nPer un breve periodo attorno al 10 a.C. un certo Tasciovano, re dei Catuvellauni, emise moneta dalla vicina Verulamium e dalla stessa Camulodunon, lasciando supporre che la capitale dei Trinovanti sia stata conquistata dai Catuvellauni per un certo periodo. La successiva pressione romana lo costrinse per\u00f2 a ritirarsi, come sembra testimoniare la successiva monetazione dove non \u00e8 pi\u00f9 presente il termine latino \"REX\" (\"re\"), ma il termine celtico \"RICON\", tanto da supporre che il vecchio Addedomaro sia stato reinsediato al suo posto.\nSuo figlio Dubnovellauno gli succedette, ma fu subito privato del trono dal figlio di Tasciovano, un certo Cunobelino, il quale ottenne anche il trono di Verulamium, iniziando un regno da parte dei Catuvellauni sull'area sud-est dell'isola. Egli riusc\u00ec a riottenere l'amicizia del popolo romano, ottenendo di tornare a incidere sulle proprie monete il termine di \"REX\" piuttosto che i tradizionali simboli celtici.\nI ritrovamenti archeologici mostrano un aumento delle importazioni di beni di lusso, probabilmente attraverso il porto di Caulodunun, durante il suo regno. E sembra sia stato proprio lui a spedire all'imperatore Augusto un'ambasceria, anche in considerazione delle gi\u00e0 ottime relazioni commerciali tra Roma e la Britannia, che esportava grano, oro, argento, ferro, pelli, schiavi e cani da caccia.\nLa conquista della Britannia sotto Claudio.\nUna volta sbarcate sull'isola le armate romane agli inizi del 43, si trovarono a dover fronteggiare la resistenza britannica dei principi Togodumno e Carataco, figli del re catuvellauno Cunobelino. Un consistente esercito britannico diede battaglia alle legioni romane vicino a Rochester, sul fiume Medway. La battaglia infuri\u00f2 per due giorni e visto il ruolo decisivo da lui svolto, Osidio Geta fu insignito degli \"ornamenta triumphalia\". I Britanni furono incalzati oltre il Tamigi dai Romani che inflissero loro gravi perdite. Togodumno mor\u00ec poco dopo.\nIn breve i Romani dilagarono e conquistarono il sud-est dell'isola, ponendo la capitale ed il centro del culto imperiale a Camulodunum, e dove posero anche una fortezza legionaria. In onore del Divo Claudio, primo imperatore romano a mettere piede in Britannia, fu eretto un tempio a lui dedicato. Frattanto Carataco scapp\u00f2 a Ovest per continuare da l\u00ec la resistenza, mentre il futuro imperatore, Vespasiano, marci\u00f2 ad Ovest, sottomettendo le trib\u00f9 almeno fino al fiume Exeter, e probabilmente raggiungendo Bodmin.\nI risultati di questi primi anni di campagna militare consegnarono parte della Britannia meridionale nelle mani dell'imperatore romano Claudio. Delle quattro legioni che ne componevano l'armata d'invasione, sappiamo che la legio XX Valeria Victrix fu posta per un breve periodo di soli tre anni dal 45 al 48 proprio a \"Camulodunun\", per poi essere trasferita a \"Glevum\" con l'avanzata delle forze di occupazione.\nUna volta abbandonato il castra militare, nello stesso luogo si svilupp\u00f2 una nuova citt\u00e0, colonizzata con veterani romani della legio XX Valeria Victrix nel 49, con il nome di \"Colonia Victricensis\". Era cominciato il processo di urbanizzazione e romanizzazione dell'intera isola. La nuova capitale della provincia di Britannia che si stava sviluppando attorno al vecchio castra militare, copriva ora un'area di 40,5 ha, che si suppone avesse 15.000 abitanti e numerose industrie di ceramica.\nDa Budicca a Vespasiano.\nLa prima capitale della nuova provincia, posta proprio a \"Camulodunum\", in seguito alla rivolta di Budicca (del 60/61), fu spostata a Londinium, anche perch\u00e9 la citt\u00e0 fu data alle fiamme. Sembra, infine, dalle campagne di scavo del XIX secolo che la citt\u00e0 fu completamente abbandonata attorno al 75 e che la parte orientale della stessa ospit\u00f2 un cimitero fino al IV secolo."}
{"id": "633883", "revid": "110157", "url": "https://it.wikipedia.org/wiki?curid=633883", "title": "Nebularina", "text": "La nebularina \u00e8 un alcaloide con azione antibiotica isolato dal fungo \"Lepista nebularis\" e da alcune specie di \"Streptomyces\". "}
{"id": "633885", "revid": "767487", "url": "https://it.wikipedia.org/wiki?curid=633885", "title": "A letto, ragazzi!", "text": "A letto, ragazzi! (\"All Night\") \u00e8 un film muto del 1918, diretto da Paul Powell.\nLa sceneggiatura del film si basa sul racconto \"One Bright Idea\" di Edgar Franklin (pseudonimo di Edgar Franklin Stearns), pubblicato a puntate sulla rivista \"All-Story Weekly\" dal 29 giugno al 20 luglio 1918.\nTrama.\nRichard Thayer chiede all'amico William Harcourt di invitare a cena Elizabeth Lane, una signorina molto popolare di cui Richard \u00e8 innamorato e alla quale vorrebbe chiedere di diventare sua moglie. In casa di Harnoncourt, per\u00f2, scoppia una crisi perch\u00e9 i domestici, i quali hanno scoperto che i padroni stanno avendo dei guai finanziari e non possono per il momento pagare loro gli stipendi, se ne vanno via disgustati, lasciando la casa senza servit\u00f9. Inaspettatamente, a cena si presenta Bradford, un eccentrico milionario dalle cui finanze dipendono gli Harcourt. Per rimediare alla carenza di servizio e volendo nascondere a Bradford quello che \u00e8 successo, gli Harcourt chiedono a Richard e a Elizabeth di farsi passare per domestici. Il milionario, intanto, comincia a rimproverare gli Harcourt perch\u00e9 non hanno figli. Poi, quando arriva il padre di Elizabeth, il colonnello Lane, che chiede di sua figlia (che \u00e8 ancora travestita da domestica), Harcourt racconta a Bradford che Lane, con le sue assurde pretese di voler vedere una figlia di fantasia, \u00e8 soltanto un povero pazzo. Il milionario, allora, chiude il supposto pazzo dentro a un armadio. Ma dopo un po', Harcourt \u00e8 costretto a confessare il suo stratagemma: Bradford loda Richard, accettando di sostenerlo. Richard ed Elizabeth, dopo aver passato tutto quel tempo insieme, ormai si sono conosciuti anche piuttosto bene e hanno finito per fidanzarsi.\nProduzione.\nIl film - con il titolo di lavorazione \"One Bright Idea\" - fu prodotto dall'Universal Film Manufacturing Company (con il nome Bluebird Photoplays).\nDistribuzione.\nIl copyright del film, richiesto dalla Bluebird Photoplays, Inc., fu registrato il 9 novembre 1918 con il numero LP13029.\nDistribuito dall'Universal Film Manufacturing Company, il film usc\u00ec nelle sale cinematografiche statunitensi il 30 novembre 1918. In Polonia, prese il titolo \"Cala noc\". In Italia il film arriv\u00f2 nel 1923, distribuito dalla Goldwyn Pictures in una versione di 1.253 metri, ottenendo il visto di censura numero 18124. Ne esiste ancora copia completa in 16\u00a0mm. conservata negli archivi del George Eastman House di Rochester. Masterizzata, \u00e8 stata distribuita in DVD nel 2005 dalla Grapevine."}
{"id": "633886", "revid": "124123", "url": "https://it.wikipedia.org/wiki?curid=633886", "title": "S\u00e1ndor Kop\u00e1csi", "text": "Biografia.\nNato il 5 marzo 1922 a Miskolc, citt\u00e0 industriale ungherese, era figlio di un operaio, leader locale del partito socialdemocratico. Comp\u00ec studi tecnico-industriali e lavor\u00f2 come operaio metallurgico alla \"Dimavag\" durante gli anni della guerra. Nel 1944, con la sua famiglia, si un\u00ec alla resistenza, contro l'occupazione nazista del paese. Dopo la liberazione da parte dell'esercito sovietico, entr\u00f2 nelle file del Partito Comunista Ungherese e, a conclusione della scuola ufficiali, entr\u00f2 in polizia.\nPrese cos\u00ec il via una carriera rapidissima, un'ascesa tutta compiuta entro gli apparati del potere: uomo di fiducia alla vigilanza del Comitato Centrale del Partito, poi addetto alla persona dello stesso segretario generale M\u00e1ty\u00e1s R\u00e1kosi. Nel 1952, a soli trent'anni, fu nominato questore di Budapest.\nNel 1953 divent\u00f2 parlamentare, eletto nella decima circoscrizione della capitale ungherese.\nFu subito dopo il XX congresso del PCUS del febbraio 1956 che Kop\u00e1csi, durante un'assemblea, si schiera apertamente contro lo stesso R\u00e1kosi al quale chiede una decisa autocritica.\nMessosi dalla parte degli insorti allo scoppio della rivolta del 1956, fu arrestato dal generale sovietico Serov e, processato dalla Corte Suprema, condannato all'ergastolo il 15 giugno 1958. Il 25 marzo 1963, grazie all'amnistia generale decretata da Nikita Krusciov, fu scarcerato.\nOttenuto il permesso, nel 1969, di terminare gli studi in legge non riusc\u00ec per\u00f2 a trovare un impiego adatto alla sua nuova qualifica. Decise cos\u00ec di lasciare l'Ungheria e nel 1975 emigr\u00f2 in Canada con la moglie Ibolya. Rientrato in Ungheria nel 1989, l'anno successivo fu pienamente riabilitato.\n\u00c8 morto a Toronto (Canada) il 2 marzo 2001 mentre era in visita a sua figlia Judith.\nHa lasciato un libro di memorie sugli avvenimenti del 1956, tradotto in varie lingue."}
{"id": "633887", "revid": "818367", "url": "https://it.wikipedia.org/wiki?curid=633887", "title": "Sylvia nisoria", "text": "La bigia padovana (Sylvia nisoria Bechstein, 1792) \u00e8 un uccello passeriforme appartenente alla famiglia dei Silvidi.\nSistematica.\nLa bigia padovana ha 2 sottospecie\nAspetti morfologici.\nLa bigia padovana \u00e8 la silvia pi\u00f9 grande (15-17 cm). Ha l'iride giallo, e il maschio \u00e8 grigio scuro superiormente e nella parte inferiore presenta le caratteristiche barrature; la femmina \u00e8 pi\u00f9 sbiadita e marrone.\nIn volo sono caratteristiche la lunga coda e le lunghe ali.\nDistribuzione e habitat.\nLa bigia padovana \u00e8 distribuita in tutta l'Europa e l'Asia e parte del continente africano; in Italia nidifica in primavera inoltrata in habitat abbastanza vari: boschi di latifoglie, zone di transizione vicino ai boschi con molti cespugli, ma sempre nei pressi della Pianura Padana.\nBiologia.\nLa bigia padovana \u00e8 un uccello piuttosto elusivo, che ama nascondersi in fitti cespugli e siepi, dove cerca riparo e cibo.\nVoce.\nUn tintinnio forte, secco e duro, \"trr-r-r-r-rt\", mentre il canto \u00e8 melodioso simile a beccafico (Sylvia borin).\nCibo ed Alimentazione.\nSi ciba di bacche e insetti che trova nelle siepi e nei cespugli.\nRiproduzione.\nUnica covata in maggio-giugno; 4-5 uova in un nido essenziale in cespugli e rovi.\nSpostamenti.\nMigratrice autunnale che sverna in Africa.\nStatus e conservazione.\nSicuro ma provvisorio."}
{"id": "633888", "revid": "30610", "url": "https://it.wikipedia.org/wiki?curid=633888", "title": "Eleonora Sanvitale", "text": "Biografia.\nEleonora nacque a Sala Baganza nel 1558; figlia del conte di Sala Giberto IV Sanvitale e della prima moglie Livia da Barbiano di Belgioioso, fu istruita nella raffinata corte rinascimentale paterna, mettendo presto in luce le spiccate doti poetiche e letterarie.\nRimase orfana della madre ancora bambina e, dopo due anni, fu cresciuta dalla matrigna Barbara Sanseverino, di pochi anni pi\u00f9 vecchia di lei, che la port\u00f2 con s\u00e9 in numerosi viaggi e valorizz\u00f2 tutte le sue doti; giunse infine coi genitori a Roma, ove studi\u00f2 canto e incontr\u00f2 Giulio Thiene, primo marchese di Scandiano, che spos\u00f2 nel 1576.\nNella corte estense di Ferrara, Elenora si distinse per la bellezza e per le doti canore e poetiche, attirando l'attenzione di vari letterati, tra i quali lo scrittore Girolamo Catena e il poeta Torquato Tasso; fu membro della prima esecuzione del Concerto delle dame e cant\u00f2 nella musica reservata della corte; mantenne sempre la protezione del duca Alfonso II e della duchessa Margherita.\nMor\u00ec a Ferrara nel 1582, un mese dopo la nascita del secondogenito Ottavio; fu sepolta a Scandiano per volere del marito.\nTorquato Tasso.\nIl poeta Torquato Tasso dedic\u00f2 un sonetto alle sue labbra: \"Alla Contessa di Scandiano.\"\nQuel labbro, che le rose han colorito,\nAmanti, alcun non sia cotanto ardito\nIo, ch' altre volte fui nelle amorose\nQuasi pomi di Tantalo, le rose\nDiscendenza.\nDal matrimonio con Giulio Thiene nacque:"}
{"id": "633890", "revid": "327773", "url": "https://it.wikipedia.org/wiki?curid=633890", "title": "Evento anossico", "text": "Gli eventi anossici si realizzano con l'instaurazione in acque marine e oceaniche di condizioni ambientali caratterizzate da estrema scarsit\u00e0 o assenza di ossigeno (O2) nei livelli sottostanti la superficie. La presenza di queste condizioni anomale di stratificazione delle acque influenza la sedimentazione e porta alla deposizione di orizzonti geologici con caratteristiche peculiari (ad esempio il livello Bonarelli del Cretaceo superiore), che costituiscono l'espressione stratigrafica di tali eventi. Mediante la datazione biostratigrafica su sedimenti oceanici carotati (progetto DSDP-Deep Sea Drilling Project, 1968-1983), su affioramenti rocciosi e su sedimenti attraversati dai sondaggi petroliferi, questi livelli sono stati riconosciuti come coevi su vaste aree, indicando l'occorrenza degli eventi anossici su scala globale.\nGli eventi anossici sono stati riconosciuti e documentati per la prima volta in sedimenti del Giurassico e del Cretaceo, e successivamente in sedimenti del Paleozoico (Cambriano, Ordoviciano e Devoniano), Mesozoico (Triassico) e Cenozoico (Paleocene, Eocene). Talora, questi eventi coincidono con estinzioni di massa o con riduzioni significative della biodiversit\u00e0 negli ambienti marini.\nCaratteristiche.\nI livelli anossici presentano caratteristiche litologiche e tessiturali peculiari:\nL'eccezionale accumulo di materia organica (che pu\u00f2 arrivare a diversi punti percentuali sul totale del sedimento), \u00e8 spiegabile con la preservazione della stessa in condizioni di scarsit\u00e0 o assenza di ossigeno, che ne impedisce l'ossidazione.\nIn queste condizioni, la decomposizione degli organismi viventi avviene per opera di batteri anaerobi, con sviluppo di idrogeno solforato, che pu\u00f2 essere fissato nel sedimento sotto forma di solfuri (tipicamente solfuri di ferro, come pirite e marcasite). Si producono quindi condizioni ambientali a pH acido, sfavorevoli alla preservazione dei carbonati (calcite e aragonite) che compongono gli scheletri ed i gusci di numerosi organismi nectonici e planctonici e che normalmente si sedimentano sui fondali marini per decantazione. La silice (SiO2), essendo inattaccabile all'idrogeno solforato, pu\u00f2 invece accumularsi in misura significativa.\nInfine, la presenza di idrogeno solforato (fortemente tossico) nel sedimento di fondo e nello strato d'acqua adiacente, inibisce (o blocca) lo sviluppo di organismi scavatori (permettendo la preservazione delle strutture sedimentarie) e degli organismi necrofagi (permettendo quindi la preservazione delle parti molli degli organismi morti). Spesso si hanno fenomeni di fossilizzazione per sostituzione di organismi o parti di organismi da parte dei solfuri (piritizzazione). I livelli anossici costituiscono spesso giacimenti fossiliferi di primaria importanza per numero, variet\u00e0 e stato di conservazione dei fossili, che consentono una ricostruzione accurata di tipo paleoecologico dell'associazione faunistica o floristica rinvenuta. Tra i giacimenti pi\u00f9 celebri di questo tipo si possono ricordare quelli di Holzmaden (Germania), del Giurassico inferiore, e quello italiano di Besano, del Triassico Medio, nel Varesotto. Si tratta in entrambi i casi di \"scisti\" bituminosi (in realt\u00e0 pi\u00f9 propriamente argilliti bituminose), ricchi di resti organici, sia di invertebrati (molluschi, crostacei, vermi) che di vertebrati (pesci e rettili), talora con le parti molli conservate in forma di pellicola carboniosa (sono celebri gli ittiosauri rinvenuti ad Holzmaden, nei quali \u00e8 riconoscibile il profilo del corpo e che hanno permesso una accurata ricostruzione di queste specie). \nI livelli anossici sono spesso piuttosto sottili (in genere pochi metri di spessore) a causa dei fenomeni di dissoluzione e della drastica diminuzione del tasso di accumulo dei sedimenti, ma costituiscono orizzonti-guida stratigrafici di grande importanza, essendo coevi e ben riconoscibili su vaste aree. Spesso costituiscono inoltre eccellenti rocce madri di idrocarburi, che possono dar luogo, in opportune condizioni di temperatura e con la presenza di trappole strutturali o stratigrafiche, ad accumuli significativi di petrolio o gas metano.\nCause e meccanismi.\nLe cause degli eventi anossici a livello globale sono ancora poco chiare e piuttosto controverse. Da un punto di vista generale, si osserva che i maggiori eventi anossici documentati (Giurassico e Cretaceo) occorrono in periodi con clima relativamente caldo. La temperatura media annua in questi periodi della storia della terra era sicuramente pi\u00f9 elevata dell'attuale, come confermato da diversi studi sulla composizione isotopica dell'ossigeno nei sedimenti carbonatici e nei gusci mineralizzati di diversi gruppi tassonomici (ad esempio i Foraminiferi). Poich\u00e9 da studi attuali la concentrazione di ossigeno nelle acque \u00e8 inversamente proporzionale alla loro temperatura, probabilmente in questi periodi la concentrazione di ossigeno negli oceani era mediamente inferiore all'attuale, aumentando quindi la probabilit\u00e0 di insorgenza di episodi anossici. Tuttavia, dal momento che tali episodi non sono generalizzati n\u00e9 particolarmente frequenti, ma ristretti a periodi della durata di poche centinaia di migliaia di anni, sono necessarie condizioni pi\u00f9 specifiche per giustificarne la presenza nel record sedimentario. Le ipotesi fornite finora dai ricercatori sono sostanzialmente due:\nQuesto tipo di fenomeno tuttavia si verifica attualmente solo in un ambito locale. Per spiegare un simile aumento di fertilit\u00e0 generalizzato negli oceani, \u00e8 necessario ipotizzare un aumento dell'afflusso di nutrienti solubili in acqua (come nitrati e fosfati) derivati dalle aree emerse, con una concomitante intensificazione dei fenomeni di risalita (upwelling) delle acque profonde e la conseguente proliferazione esplosiva di fitoplancton nella zona fotica (lo strato di acque interessato dalla penetrazione della luce solare). Un tale quadro richiede per\u00f2 una variazione climatica a livello globale. Gli studi sulla composizione isotopica dell'ossigeno e sul rapporto magnesio/calcio nei fossili indica in effetti la presenza di massimi termici in corrispondenza degli eventi anossici giurassico-cretacei e paleocenico-eocenici, che avrebbero potuto causare un incremento del tasso di erosione nelle aree continentali e un conseguente aumento dell'afflusso di nutrienti negli oceani.\nSecondo alcuni ricercatori, il riscaldamento del clima potrebbe essere relazionato con variazioni cicliche dei parametri orbitali terrestri (eccentricit\u00e0 e obliquit\u00e0 dell'orbita terrestre, precessione degli equinozi): l'interferenza positiva delle varie componenti del segnale orbitale potrebbe avere causato un aumento dell'energia solare assorbita dalla Terra e un riscaldamento globale del clima. \nAltri spiegano questo aumento di nutrienti con l'immissione massiccia di anidride carbonica (CO2) nell'atmosfera in seguito all'aumento dell'attivit\u00e0 vulcanica, che avrebbe causato un incremento dell'effetto serra e un riscaldamento globale del clima. L'apparente coincidenza dell'aumento di attivit\u00e0 vulcanica in alcune aree (ad esempio, nella provincia magmatica dell'Atlantico centrale) con i principali eventi anossici riscontrati nel Giurassico inferiore (Toarciano) e nel Cretaceo (Aptiano e Cenomaniano-Turoniano), potrebbe confermare in parte questa teoria.\nNon vi sono, allo stato attuale delle conoscenze, elementi decisivi a favore dell'una o dell'altra ipotesi (del resto tutte con ampi margini di incertezza e di interpretazione).\nCessazione dell'evento.\nLa fine di un evento anossico avviene con il ripristino delle condizioni di circolazione al fondo. \nNel caso di eventi anossici locali o regionali, la cessazione delle condizioni anossiche pu\u00f2 essere relazionata con modificazioni di ordine fisiografico del fondale marino (o lacustre) e principalmente con il venir meno di soglie morfologiche che impediscano la circolazione delle masse d'acqua.\nNel caso di eventi di ordine globale, il ripristino delle condizioni di ossigenazione pu\u00f2 dipendere da fattori simili ai precedenti, ma a scala pi\u00f9 ampia: \nIn particolare, la cessazione di un evento anossico \u00e8 posta in relazione da numerosi autori con un mutamento climatico prodotto da un fenomeno di inversione dell'effetto serra. Nei periodi di massimo termico (che, come abbiamo visto possono coincidere con un evento anossico), la temperatura pi\u00f9 elevata favorirebbe il passaggio della CO2 in soluzione nelle acque oceaniche. Questo fenomeno, sottraendo CO2 all'atmosfera, potrebbe portare ad una progressiva diminuzione dell'effetto serra e ad un conseguente raffreddamento del clima. Questo avrebbe due importanti conseguenze: \nInfine ancora, le periodicit\u00e0 dei parametri orbitali potrebbero portare alla cessazione dell'evento anossico innescando un episodio di raffreddamento climatico"}
{"id": "633891", "revid": "1318658", "url": "https://it.wikipedia.org/wiki?curid=633891", "title": "Sacro Monte di Ghiffa", "text": "Il Sacro Monte di Ghiffa (o Sacro Monte della Santa Trinit\u00e0) \u00e8 inserito nel gruppo dei Sacri Monti alpini inseriti nel 2003 nell'elenco dei \"Patrimoni dell'umanit\u00e0\". Tra la fine del XVI e la met\u00e0 del XVII secolo, fu concepito un piano edilizio per l'ampliamento dell'antico oratorio dedicato alla Santissima Trinit\u00e0 e la costruzione, attorno ad esso, di un Sacro Monte sulla collina fitta di boschi con incantevole vista sul Lago Maggiore. Altri interventi costruttivi ebbero luogo tra la met\u00e0 del XVII ed il secolo successivo. Nel suo stato attuale il sacro monte comprende, oltre al santuario, tre cappelle dedicate a differenti soggetti biblici e l'elegante porticato della Via Crucis.\nStoria.\nIl Sacro Monte di Ghiffa \u00e8 posto lungo le pendici boscose del monte Cargiago, sopra l'abitato di Ronco, a 360 metri s.l.m., con una stupenda vista sul Lago Maggiore. In tale sito gi\u00e0 era presente, prima della sua costruzione, un edificio di culto caro alla fede religiosa delle popolazioni locali. Poche sono, a quest'ultimo riguardo, le notizie storiche certe. Va con ogni probabilit\u00e0 respinta la credenza che una modesta cappella fosse gi\u00e0 stata edificata, dove oggi sorge il Santuario, nel IV secolo, ai tempi dell'evangelizzazione del novarese ad opera di San Giulio e di San Giuliano.\nCerta \u00e8 invece la presenza - come nucleo architettonico antico poi inglobato nel santuario - di un oratorio romanico risalente al XII o al XIII secolo; esso venne ampliato nel tempo per far fronte al crescente afflusso di fedeli.\nIl primo documento storico che menziona l'esistenza della chiesa \u00e8 del 1591; fu redatto in occasione della visita pastorale dell'allora vescovo di Novara, monsignor Cesare Speciano. La descrizione fatta della chiesa, dedicata alla Ss. Trinit\u00e0, fa comprendere come essa corrispondesse allo spazio occupato dalla prima campata dell'attuale santuario. \nVi era sopra l'altare un affresco, tuttora presente, con l'immagine ripetuta tre volte del Cristo assiso un desco: si tratta di un simbolo trinitario che evoca le \"tre persone uguali e distinte\". Si tratta di un'immagine molto venerata, alla quale erano riconosciuti poteri taumaturgici. L'edificio religioso doveva gi\u00e0 essere posto sotto la tutela dell'antico ordine dei Trinitari impegnato nella diffusione del culto alla Ss. Trint\u00e0.\nLa costruzione di un nuovo santuario avvenne tra il 1605 ed il 1617, anni in cui venne costruito, con il contributo della popolazione locale, il corpo principale dell'edificio. Il progetto era stato patrocinato da vescovo di Novara, Carlo Bascap\u00e8 noto per la importanza che egli attribuiva allo sviluppo del sistema dei Sacri Monti prealpini. Negli anni tra il 1646 ed il 1659 il progetto del santuario fu completato con la costruzione del campanile e con ulteriori lavori di sistemazione. Nello stesso periodo inizi\u00f2 la costruzione delle cappelle che dovevano comporre il Sacro Monte. Non si conosce con certezza il momento in cui si concep\u00ec il progetto di un Sacro Monte, n\u00e9 si conosce la struttura che esso avrebbe dovuto assumere: \u00e8 da ritenere comunque che tale struttura dovesse essere pi\u00f9 ambiziosa di quella che le risorse finanziarie disponibili consentirono di realizzare. Tre sono le cappelle erette, tutte poste in prossimit\u00e0 del Santuario: quella della \"Incoronazione della Vergine\", eretta nel 1647, quella dedicata \"San Giovanni Battista\", costruita nel 1659, e quella detta \"Cappella di Abramo\", posta un poco pi\u00f9 in basso e realizzata tra il 1703 ed il 1722.\nSenza che venisse meno la devozione verso la \"Trinit\u00e0\", si deve ipotizzare che la centralit\u00e0 del tema della \"Passione di Cristo\" nei percorsi devozionali abbia suggerito, nel 1752, la costruzione sul piazzale del santuario di un elegante porticato a 14 arcate, destinato ad ospitare le stazioni di una \"Via Crucis\". Esso fu, pochi anni dopo, chiuso sul lato nord con la costruzione di una cappella affrescata, con funzione di oratorio dedicato alla Madonna Addolorata.\nLe raffigurazioni plastiche delle stazioni della Via Crucis poste sotto il porticato sono state realizzate attorno al 1930; esse hanno sostituito precedenti affreschi ottocenteschi ormai rovinati. Le strutture architettoniche non subirono in seguito rilevanti cambiamenti.Nel corso del XVIII secolo, su di un fianco della chiesa fu ricavata la \"Casa del Romito\", modesta abitazione per il padre dei Trinitari che custodiva il sito (edificio riportato poi a funzioni religiose nel 1929 con la sua trasformazione in cappella con la statua del \"Cristo nell'orto di Getsemani\").\nIl complesso devozionale decadde poi progressivamente nel corso del XIX secolo sino a quando, nel 1985, l'amministrazione comunale di Ghiffa concep\u00ec un progetto di restauro e di valorizzazione del sito. In seguito ad un accordo con la Regione Piemonte si arriv\u00f2 alla istituzione della \"Riserva Naturale Speciale del Sacro Monte della Ss. Trinit\u00e0\". Nel 1988 fu varato, a carico della Regione, un piano di restauro degli edifici e dei loro arredi sacri, progetto che ha consentito, tra l'altro, la inclusione del Sacro Monte di Ghiffa nel gruppo dei Sacri Monti prealpini di Piemonte e Lombardia decretati patrimonio dell'umanit\u00e0, dall'UNESCO nel 2003.\nDescrizione.\nArchitettura.\nIl Sacro Monte di Ghiffa presenta una sua fisionomia unitaria, data dalla felice sintesi realizzata, attorno al santuario, tra natura ed architettura. A bilanciare la rustica severit\u00e0 del santuario concorrono il porticato della \"Via Crucis\" e soprattutto le due eleganti cappelle barocche a pianta ottagonale poste sul piazzale. Si tratta, come si \u00e8 detto, della cappella dell\"'Incoronazione della Vergine\" con un bel pronao posto di fronte all'ingresso che si erge sopra alcune rocce affioranti, e della cappella di \"San Giovanni Battista\" con il portico anulare che la circonda.\nLa terza cappella \u2013 detta di \"Abramo\"- posta pi\u00f9 in basso a un centinaio di metri di distanza dal santuario - \u00e8 a pianta cruciforme ed \u00e8 stata realizzata con interessanti soluzioni architettoniche. Insinuandosi tra gli alberi, essa offre un'idea di come avrebbe potuto essere il percorso devozionale che si doveva inerpicare lungo l'erta boscosa.\nLe statue.\nPoco o nulla si sa sulle statue in terracotta poste all'interno delle cappelle. Con il loro linguaggio ingenuo, che si esprime senza soverchie pretese artistiche, esse ci invitano ad ipotizzare il lavoro di maestranze locali. Il numero esiguo di decorazioni plastiche fa apparire quasi eccessivamente ampi i volumi delle cappelle.\nDue sole statue \u2013 quella di Ges\u00f9 e quella del Battista presso il fiume Giordano \u2013 popolano la \"Cappella di San Giovanni\".\nSemplice ed ingenua \u00e8 la raffigurazione dell\"'Incoronazione della Vergine\", con figure di Angeli che, quasi fossero telamoni, reggono le figure di Cristo e del Padre Eterno mentre pongono la corona sul capo della Vergine. Suggestiva \u00e8 la presenza tutt'attorno, nelle otto nicchie ricavate sulle pareti, delle statue che fungono da muti testimoni della Incoronazione: si tratta di un inconsueto accostamento di figure della Bibbia e della storia della Chiesa, Isaia, la profetessa Anna, , San Gerolamo, Sant'Agostino, San Tommaso d'Aquino, Daniele e Davide.\nSuggestiva \u00e8 soprattutto la scena che popola la terza cappella, dedicata all'incontro di Abramo con tre presenze angeliche narrato nella Genesi ed interpretato da Sant'Agostino come allusione al mistero della Trinit\u00e0 (\"Tres vidit, unum adoravit\"). Essa richiama direttamente il tema iconografico che costituisce, per certi versi, il \"leitmotiv\" del Sacro Monte di Ghiffa, quello della rappresentazione della Trinit\u00e0.\nA questo riguardo si \u00e8 gi\u00e0 fatto cenno all'affresco cinquecentesco che si \u00e8 conservato nel santuario, con il volto del Cristo ripetuto tre volte e posto significativamente sotto la scena della \"Crocifissione\". Il recente rinvenimento, avvenuto a seguito del restauro del settecentesco paliotto d'altare, di un quarto identico volto di Cristo - posto sotto gli altri tre volti e raffigurato con la corona di spine sul velo della Veronica - ha reso ancor pi\u00f9 interessante la riflessione iconografica sul tema trinitario presso il Sacro Monte di Ghiffa.\nRiserva naturale.\nLa \"Riserva Naturale Speciale del Sacro Monte della Ss. Trinit\u00e0 di Ghiffa\" gestita dalla Regione Piemonte si estende sulle pendici del Monte Cargiago, dall'abitato di Ronco sino alla cima del monte a 713 metri, ricoprendo una superficie di circa 200 ettari di zona boschiva.\nNumerosi sono i sentieri che percorrono la riserva naturale, incontrando anche alcune caratteristiche piccole cappelle votive.Subito sopra il sacro Monte l'ecosistema boschivo \u00e8 conteso tra piante di pino silvestre e di pino strobo (frutto di opere di rimboschimento relativamente recenti) ed un habitat semi-naturale, che si estende su tutta la riserva, costituito da alberi di castagno e di farnia. Verso l'alto, in corrispondenza degli affioramenti rocciosi, compaiono altre specie di querce: la roverella e la rovere. Nelle zone vicino agli impluvi ed ai corsi d'acqua prevale l'ontano (nero e bianco)"}
{"id": "633893", "revid": "767487", "url": "https://it.wikipedia.org/wiki?curid=633893", "title": "L'avventuriero (film 1918)", "text": "L'avventuriero (\"The Married Virgin\") \u00e8 un film del 1918, diretto dal regista Joseph Maxwell.\nAnche conosciuto come \"Frivolous Wives\" in virt\u00f9 della ridistribuzione nelle sale statunitensi del 1920.\nDistribuzione.\nDistribuito nei cinema statunitensi nel dicembre 1918 dalla General Film Company, arriv\u00f2 in Italia nel 1923 distribuito dalla Felson.\nCensura.\nPer la versione distribuita in Italia, la censura italiana ordin\u00f2 la soppressione \"delle scene della sala da giuoco in cui si rappresenta la foga del giuoco e dei giuocatori, lasciando soltanto il principio della scena in cui si vede un giocatore, che poi tenta di suicidarsi, seduto vicino alla donna a cui rivolge le seguenti parole, che debbon pure sopprimersi: \"Se tu non hai quattrini bisogna che mi rivolga ad altri\", per riprendere l'azione al punto in cui lo stesso giovane scrive una lettera prima di tentare il suicidio. Nella stessa parte, dalle scene in cui in un gabinetto particolare si vede Goumont e Louienne con un'altra coppia, eliminare i quadri in cui la seconda coppia si abbandona ad atteggiamenti impudichi.\""}
{"id": "633896", "revid": "767487", "url": "https://it.wikipedia.org/wiki?curid=633896", "title": "Branch target predictor", "text": "Nell'architettura dei microprocessori la branch target predictor \u00e8 un'unit\u00e0 funzionale dedicata alla predizione dell'indirizzo di arrivo di una diramazione condizionata o di un salto non condizionato prima che l'istruzione sia stata caricata dalla cache istruzioni. La cache istruzioni \u00e8 una cache specializzata.\nLa branch target predictor non va confusa con l'unita di predizione delle diramazioni dato che questa unit\u00e0 cerca di predire se la diramazione varra seguita o no.\nIn molti processori paralleli la cache istruzioni ha una latenza relativamente elevata e quindi l'individuazione dell'indirizzo di arrivo del salto rappresenta un collo di bottiglia. Il procedimento per la sua individuazione esegue le seguenti operazioni:\nIn molti processori queste operazioni richiedono due cicli di clock e quindi il processore perde un ciclo di clock completo per caricare le nuove istruzioni dopo ogni salto predetto. Dato che mediamente un salto predetto \u00e8 presente ogni dieci istruzioni eseguite la perdita di prestazioni pu\u00f2 essere significativa. Alcuni processori hanno una latenza elevata della cache istruzioni e quindi il degrado delle prestazioni \u00e8 ancora pi\u00f9 elevato. Per ridurre la perdita di prestazione molti processori includono un'unit\u00e0 di branch target predictor, dato l'indirizzo del salto questa unit\u00e0 predice la destinazione del salto. Un miglioramento dell'idea predice l'inizio delle istruzioni sequenziali a partire dall'indirizzo del precedente blocco di istruzioni sequenziali.\nLa predizione riduce le operazioni da eseguire che diventano:\nIl predittore occupa circa il 5-10% dello spazio della cache istruzioni ma il caricamento delle istruzioni dopo il salto viene velocizzato notevolmente. Se non fosse sufficientemente veloce si potrebbe parallelizzare la predizione degli indirizzi dei salti e la predizione dei salti.\nLa percentuale di predizione di un salto si aggira intorno al 93% di successi."}
{"id": "633902", "revid": "1318658", "url": "https://it.wikipedia.org/wiki?curid=633902", "title": "Sacro Monte Calvario di Domodossola", "text": "Il Sacro Monte di Domodossola fa parte del gruppo dei sacri monti alpini inseriti nel 2003 nell'elenco dei patrimoni dell'umanit\u00e0 dell'UNESCO.\nNel 1656, due frati cappuccini scelsero il colle Mattarella, che sovrasta Domodossola, per farlo diventare un luogo che ospitasse il Sacro Monte Calvario. Nacque cos\u00ec una serie di dodici cappelle con un apparato decorativo di statue ed affreschi, che rappresentano le stazioni della Croce e tre cappelle che illustrano la Deposizione dalla Croce, il santo Sepolcro e la Resurrezione. In cima al colle \u00e8 posto il santuario ottagonale della Santa Croce, la cui costruzione inizi\u00f2 nel 1657.\nStoria.\nIl colle Mattarella, lungo le cui pendici si inerpica la suggestiva strada ciottolata che porta ad incontrare i diversi edifici sacri che compongono il Sacro Monte di Domodossola, \u00e8 ricco di memorie storiche. Ancora oggi, all'interno del parco del Calvario, sono visibili i poderosi resti del castello Mattarella, distrutto nel 1415 dai soldati svizzeri scesi per conquistare la valle dell'Ossola, strappandola al Ducato di Milano. L'origine del castello risale almeno al X secolo, prima che l'imperatore Enrico di Sassonia lo donasse alla diocesi di Novara (1014).\nDopo la distruzione il colle fu abbandonato per oltre due secoli, pur rimanendo vive le suggestioni derivanti dai suoi antichi ruderi: nel 1656 due frati cappuccini del convento di Domodossola, padre Gioacchino da Cassano e padre Andrea da Rho, concepirono il progetto di creare una \"Via Processionale\" lungo le sue pendici, con una serie di croci che segnassero le \"stazioni\" della \"Via Crucis\" e con un Santuario, dedicato al SS. Crocifisso, che accogliesse i fedeli al termine del percorso devozionale. Era previsto che le croci dovessero progressivamente essere sostituite da cappelle con la rappresentazione plastica e pittorica dei vari episodi della \"Passione di Cristo\".\nIl progetto incontr\u00f2 subito l'entusiasmo ed il generoso sostegno della comunit\u00e0 locale, nonch\u00e9 l'approvazione della diocesi di Novara: fu il vescovo Guido Maria Odescalchi ad incaricare il giureconsulto Giovanni Matteo Capis del coordinamento del progetto, e a decretare il nuovo nome da dare all'altura, che da allora si chiam\u00f2 \"Monte Calvario\", dando in tal modo forza alla identificazione del Sacro Monte ossolano con i luoghi della salita sul Golgota che i pellegrini visitavano in Terra Santa. La stesura tecnica del progetto e la direzione dei lavori di edificazione furono affidati all'architetto intelvese Tomaso Lazzaro.\nLa realizzazione del nucleo principale del Sacro Monte Calvario fu assai rapida, anche in virt\u00f9 del gi\u00e0 menzionato sostegno finanziario offerto dalla comunit\u00e0 dei fedeli. Il giorno 8 luglio 1657 fu celebrata la posa della prima pietra del santuario e gi\u00e0 nel marzo del 1662 si celebrava messa sull'altare nel quale era appena stato collocato lo splendido grande Crocifisso realizzato da Dionigi Bussola. La consacrazione ufficiale, tuttavia, avvenne il 27 settembre 1690 da parte del vescovo di Novara Giovanni Battista Visconti.\nGrande benefattore e finanziatore del progetto fu Kaspar Stockalper, commerciante, notaio nonch\u00e9 governatore del Vallese, in ultimo costretto all'esilio a Domodossola, proprio al Monte Calvario, dove le sue fattezze erano immortalate nella XV cappella del \"sacro monte\" nella statua del re mago Gaspare, di cui lui stesso portava il nome.\nIl completamento del progetto di costruzione delle cappelle avvenne per lo pi\u00f9 nel corso del XVIII secolo; il completamento, il restauro o il rinnovamento delle cappelle e degli arredi sacri \u00e8 continuato da allora pressoch\u00e9 ininterrottamente. Le statue pi\u00f9 recenti (1957) sono scolpite in legno.\nLa presenza dei padri rosminiani.\nL'arrivo del sacerdote e filosofo Antonio Rosmini, nel 1828, diede nuovo impulso alle opere ed alla spiritualit\u00e0 del Sacro Monte Calvario. \nEgli fece erigere, sul piazzale in cima al colle, la Casa Madre dell'Istituto della Carit\u00e0. Il Sacro Monte \u00e8 ancor oggi di rilevata importanza per i padri rosminiani: \u00e8 infatti sede del Postulato e Noviziato internazionale, oltre ad essere un centro di Spiritualit\u00e0. Molti padri rosminiani sono qui sepolti: tra essi anche il filosofo Michele Federico Sciacca.\nVisitando il Sacro Monte, \u00e8 possibile entrare nella piccola cella dove Rosmini si ritirava per pregare e riposare.\nNell'umile cella sono conservati alcuni oggetti appartenuti al filosofo roveretano; dal 2007 \u00e8 stata collocata una delle quattro reliquie del suo corpo. Coloro che visitano la cella del fondatore dell'Istituto della Carit\u00e0 possono lasciare un breve messaggio nei Libro che vi \u00e8 posto all'interno; molti non ne riportano solo un pensiero ma una vera e propria preghiera.\nNegli anni hanno fatto visita innumerevoli fedeli, tra le personalit\u00e0 di Chiesa si contano il vescovo di Novara mons. Renato Corti, il suo predecessore mons. Aldo Del Monte, il cardinale Carlo Maria Martini e il cardinale Angelo Bagnasco.\nRiconoscimenti.\nDal 1990 il Sacro Monte Calvario fa parte del complesso dei siti considerati \"Riserva Naturale Speciale\" dalla Regione Piemonte.\nL'UNESCO, nel 2003, ha inserito quello di Domodossola nel gruppo dei nove Sacri Monti prealpini in Piemonte e Lombardia considerati patrimoni dell'umanit\u00e0.\nDescrizione.\nIl complesso di edifici che compongono il Sacro Monte Calvario \u00e8 costituito dal citato Santuario del SS. Crocifisso- in stile barocco, a pianta ottagonale e ad aula unica\u00a0\u2013 e da 12 cappelle, ognuna di forma diversa, che fungono da stazioni della Via Crucis (due le stazioni XII, XIII, XIV sono dentro il santuario, una posta sull'altare e due in altrettante cappelle interne). Sempre all'interno del santuario troviamo un'altra cappella che ha per soggetto la \"Visione della Croce\", premonizione all'imperatore Costantino della vittoria contro Massenzio. All'esterno troviamo la cosiddetta \"Cappella del Paradiso\" con la scena della \"Resurrezione\"; un'ulteriore cappella che non appartiene al percorso della Via Crucis, fu eretta nel 1694 con la riproduzione\u00a0\u2013 come troviamo anche a Graglia - della \"Santa Casa di Loreto\".\nLe sculture e gli affreschi.\nL'impronta di maggior rilievo nella realizzazione della statuaria del Monte Calvario si deve indubbiamente al plasticatore milanese Dionigi Bussola (1615 \u2013 1686). Dopo una significativa permanenza a Roma ove pot\u00e9 studiare i modelli scultorei del Bernini e dell'Algardi, e dopo la sua affermazione a Milano come \"protostatuario\" nella Veneranda fabbrica del Duomo, Bussola fu autorizzato nel 1660 a prestare la sua arte alla basilica dell'Assunta al Sacro Monte di Varallo ed al cantiere appena sorto a Domodossola. Alla sua mano \u00e8 dovuta la maggior parte delle sculture plastiche che si trovano nel santuario: la stazione XII, con \"Ges\u00f9 che spira sulla Croce\"; la XIII (\"Deposizione dalla Croce\"), la XIV (\"Il Sepolcro\"), nonch\u00e9 le statue dei \"Profeti\" poste intorno all'aula. Sue sono anche le statue di alcune cappelle esterne (stazioni II, IV e XV) eseguite con il contributo di suoi allievi. Dionigi esprime in queste opere, assieme al gusto scenografico proprio del barocco, il realismo e la forza drammatica tipici della tradizione lombardo-piemontese, che egli dimostra di conoscere proprio in virt\u00f9 di quanto tale tradizione ha lasciato nei Sacri Monti.\nDi particolare intensit\u00e0 emotiva \u00e8 la scena della \"Crocifissione\" posta sopra l'altare del santuario, con il corpo di Cristo miseramente straziato nella carne e con una stravolta Maddalena, il cui urlo di dolore sembra non poter prorompere dalla bocca.\nPoco distanti dalla scena - a reclamare continuit\u00e0 tra Antico e Nuovo Testamento - sono poste le bianche statue dei \u201cProfeti\u201d; solenni nei loro atteggiamenti, esse richiamano pi\u00f9 da vicino i modelli barocchi che il Bussola ha appreso a Roma.\nDa menzionare tra gli altri artisti, il gallaratese Giuseppe Rusnati (circa 1650 \u2013 1713) allievo e felice continuatore del Bussola. Complet\u00f2 l'opera del suo maestro realizzando le ultime statue della XV stazione, la teatrale rappresentazione della \"Resurrezione\" nella cosiddetta \"Cappella del Paradiso\". Fu capace di intenso realismo nella rappresentazione dei volti, come testimoniano le statue delle X stazione, \"Ges\u00f9 spogliato nelle vesti\".\nTra i pittori meritano di essere menzionati almeno il milanese Giovanni Sampietro (attivo all'inizio del Settecento) di Milano e il valsesiano Lorenzo Peracino (attivo verso la met\u00e0 del Settecento); i fratelli Giovanni Antonio e Giuseppe Antonio Maria Torricelli di Lugano, autori degli affreschi della VIII e XI cappella, e tra gli scultori, Stefano Salterio di Laglio, creatore delle plastiche statue di terracotta di \"Ges\u00f9 che incontra le donne di Gerusalemme\" nella VIII cappella.\nOccorre ricordare anche che il Sacro Monte \u00e8 l'unico, tra quelli tutelati dall'UNESCO, ad avere una propria istituzione musicale, la Cappella Musicale del Sacro Monte Calvario, preposta all'attivit\u00e0 musicale, sia liturgica sia concertistica, nel santuario del SS. Crocifisso al S. Monte e nella Parrocchia di Calice. Istituita nel 1995 riunisce l'attivit\u00e0 della Schola Gregoriana del S. Monte Calvario (1995), della Corale di Calice (1974), della Camerata Strumentale di S. Quirico (1989), del Convivio Rinascimentale (1997) e dell'Orchestra da camera della Cappella Musicale del S. Monte Calvario di Domodossola (2003)."}
{"id": "633903", "revid": "729019", "url": "https://it.wikipedia.org/wiki?curid=633903", "title": "Markal", "text": "Markal \u00e8 un modello utilizzato per rappresentare l'evoluzione dei sistemi energetici, in genere per un periodo di 40-50 anni, a livello nazionale, regionale o di comunit\u00e0. \u00c8 utilizzato da 79 istituzioni in 38 paesi del mondo.\nA seguito della modellazione di un sistema energetico, Markal permette di individuarne scenari futuri. Ogni scenario \u00e8 caratterizzato da scelte effettuate dal modellista riguardo alla struttura del sistema energetico. Lo scopo di uno scenario \u00e8 valutare l'effetto prodotto da modifiche al sistema nel corso del tempo. Il termine Markal (dall'unione delle due parole Market e Allocation) si riferisce al fatto che il criterio secondo cui il sistema si evolve \u00e8 quello del raggiungimento del massimo surplus sociale, cio\u00e8 l'ottenimento della perfetta allocazione dei beni nel mercato.\nCollegamenti esterni.\nEnergy Technology Systems Analysis Programme"}
{"id": "633904", "revid": "2131378", "url": "https://it.wikipedia.org/wiki?curid=633904", "title": "Eccellenza Liguria", "text": "Come previsto dalla Lega Nazionale Dilettanti, le squadre liguri partecipanti al Campionato di Eccellenza sono state inserite in un unico girone dalla prima edizione alla stagione 2019-2020. Dal 2020-21 \u00e8 invece stato introdotto un nuovo formato, con suddivisione delle oltre 20 partecipanti, tra due gironi.\nIn precedenza, il numero era stato fissato a 16 squadre partecipanti fin dalla stagione 2007-2008, con le compagini iscritte che si affrontavano in un girone all'italiana con scontri di andata e ritorno, e al termine delle 30 giornate veniva stilata una classifica in base ai punti conseguiti.\nAlla fine di ogni stagione, la squadra che vince il campionato \u00e8 Campione ligure, e viene direttamente promossa in Serie D. La squadra seconda classificata, invece, accede agli spareggi nazionali.\nIl numero di squadre retrocesse \u00e8 pari a tre, ma pu\u00f2 variare a seconda del numero di retrocessioni di squadre liguri dalla Serie D, e dalla eventuale promozione in Serie D della seconda classificata partecipante agli spareggi nazionali.\nLe squadre partecipanti.\nSono 75 le squadre ad aver preso parte ai 31 campionati di Eccellenza ligure che sono stati disputati a partire dal 1991-92 fino alla stagione 2021-22 (in grassetto i 22 club militanti nell'Eccellenza Liguria 2021-2022).\nStatistiche e curiosit\u00e0.\nLa serie pi\u00f9 lunga di partecipazioni consecutive appartiene al Busalla (17, dal 1995-96 al 2011-12), che \u00e8 anche la squadra con pi\u00f9 partecipazioni all'Eccellenza ligure pur non avendola mai vinta.\nLa serie pi\u00f9 lunga di partecipazione consecutive attualmente aperta \u00e8 invece del Genova (9, dal 2013-2014).\nL'Albissola \u00e8 la squadra con il miglior rapporto tra edizioni vinte e partecipazioni multiple: essendosi laureata campione regionale nell'unico torneo disputato."}
{"id": "633906", "revid": "125378671", "url": "https://it.wikipedia.org/wiki?curid=633906", "title": "Nikola Grbi\u0107", "text": "Carriera.\nGiocatore.\nFiglio del pallavolista Milo\u0161 e fratello minore di Vladimir, Nikola Grbi\u0107 inizia la propria carriera nei primi anni '90 nelle file del di Novi Sad, con cui disputa il campionato jugoslavo.\nAll'et\u00e0 di ventun anni si trasferisce in Italia, dove gioca in Serie A1 con la Gabeca Pallavolo di Montichiari nella stagione 1994-95, mentre l'annata successiva \u00e8 protagonista nel campionato cadetto con il , allenato da Ljubomir Travica, con cui ottiene la promozione in massima serie. Durante l'estate, fa il suo esordio nella , con cui vince il bronzo olimpico ad .\nDopo un'altra stagione a Montichiari, passa al , con cui resta legato per due anni, vincendo una Coppa Italia, una Coppa delle Coppe e una Supercoppa europea.\nNella stagione 1999-00 passa al , con cui vince la sua seconda Coppa Italia e la Coppa dei Campioni, mentre con la nazionale si laurea campione olimpico a .\nNella stagione 2000-01 gioca per il , con cui resta legato per tre anni, durante i quali ottiene importanti risultati con la e, dal 2003, con la , fra cui spicca l'oro europeo nel 2001. Quando il club milanese cede il titolo sportivo a , gioca per quest'ultima aggiudicandosi la Top Teams Cup 2005-06. Con la nazionale, ottiene buoni piazzamenti nella World League e conquista il bronzo all'europeo 2005, bissato nell'edizione successiva con la .\nNell'estate 2007 viene ingaggiato dalla in uno scambio con Marco Meoni. Con il club di Trento vince il primo scudetto della sua carriera e la sua seconda Champions League.\nNella stagione 2009-10 passa al , con cui resta legato per quattro annate, vincendo il suo secondo scudetto, la Coppa Italia 2010-11, una supercoppa e la Coppa CEV 2009-10. Nel 2010 si classifica al terzo posto al campionato mondiale.\nNella stagione 2013-14 si trasferisce in Russia allo con cui vince lo scudetto battendo in finale la ed annunciando quindi il proprio ritiro dall'attivit\u00e0 agonistica.\nNel 2016 viene inserito nella Volleyball Hall of Fame.\nAllenatore.\nIn seguito al ritiro decide di intraprendere la carriera da allenatore e il 9 maggio 2014 viene ingaggiato dalla , che guida nella stagione 2014-15. Dal febbraio 2015 viene nominato commissario tecnico della nazionale serba maschile, incarico che mantiene fino al 2019, mentre dal dicembre 2016 allena il , dove resta fino al termine del campionato 2018-19.\nNella stagione successiva \u00e8 alla guida dei campioni di Polonia dello in Polska Liga Siatk\u00f3wki, con cui si aggiudica due Supercoppe polacche, la Coppa di Polonia 2020-21 e la CEV Champions League 2020-21; \nDopo due annate nel club di K\u0119dzierzyn-Ko\u017ale, per la stagione 2021-22 fa ritorno al club di Perugia; nel gennaio 2022 viene inoltre nominato nuovo commissario tecnico della nazionale polacca."}
{"id": "633907", "revid": "144796", "url": "https://it.wikipedia.org/wiki?curid=633907", "title": "Sacro Monte di Varese", "text": "Il Sacro Monte di Varese sito a Varese, in frazione Santa Maria del Monte, \u00e8 costituito da quattordici cappelle, dedicate ai \"misteri del Rosario\", che conducono al santuario di Santa Maria del Monte, luogo di pellegrinaggio sin dal Medioevo, che funge da quindicesima cappella.\nI lavori iniziarono nel 1604, lungo i due chilometri di un ampio percorso acciottolato. Grazie a munifiche donazioni, la costruzione fu assai pi\u00f9 rapida di quella di altri sacri monti, e tredici cappelle furono terminate entro il 1623. Le statue e gli affreschi che le ornano costituiscono nel loro complesso un'elevata testimonianza dell'arte sacra seicentesca in area milanese.\nAppartiene al gruppo dei nove Sacri Monti del Piemonte e della Lombardia inseriti nel 2003 dall'UNESCO nei patrimoni mondiali dell'umanit\u00e0.\nStoria.\nIl santuario di Santa Maria del Monte.\nIl Sacro Monte di Varese rispecchia pienamente l'idea secondo la quale un Sacro Monte deve collocarsi in un ambiente naturale di rilevante interesse paesaggistico, su un'altura dove preesiste una tradizione secolare di pellegrinaggi e di testimonianze di fede.Il paesaggio del monte Orona (o Monte di Velate), posto all'interno del \"Parco regionale Campo dei Fiori,\" lungo le cui pendici si snoda la strada acciottolata lunga pi\u00f9 di due chilometri che tocca le 14 cappelle, \u00e8 quello tipico delle prealpi varesine, con grandi boschi di faggi, castagni e noccioli. L'altura (gi\u00e0 secoli prima che si desse avvio, nel 1605, alla Fabbrica del Santissimo Rosario) era stata testimone di rilevanti manifestazioni di fede, la cui origine sconfina nella leggenda. Si vuole, infatti, che nel luogo in cui si trova il santuario dedicato alla Madonna (punto di arrivo del percorso devozionale) gi\u00e0 nel IV secolo esistesse una modesta cappella fatta costruire da Sant'Ambrogio come ringraziamento per la vittoria sugli ariani.\nCerta \u00e8 l'esistenza in questo sito di un santuario romanico dell'XI secolo (di cui si \u00e8 conservata la cripta), costruito forse su un precedente edificio altomedievale; esso era dotato all'esterno di un endonartece per accogliere i fedeli, perch\u00e9 gi\u00e0 allora affluivano al santuario sul monte Orona persone provenienti d'ogni dove, sin da Milano e dal Cantone Ticino. Attorno al santuario si venne progressivamente aggregando un borgo con case per i sacerdoti e per i laici che vi lavoravano e con ricoveri per i pellegrini.\nIl santuario, ormai insufficiente ad accogliere i pellegrini, fu quasi interamente ricostruito nel 1472 su disegno dell'architetto Bartolomeo Gadio, assumendo un impianto con tre navate e tre absidi, disposte a triconco. Ad un successivo ampliamento \u00e8 dovuto il prolungamento della navata centrale verso l'ingresso.Ancora nella seconda met\u00e0 del XV secolo le beate Caterina da Pallanza e Giuliana da Busto Arsizio, divenute poi fondatrici dell'Ordine delle Romite ambrosiane, si ritirarono in un romitorio adiacente al santuario per condurre una vita di preghiera; il loro esempio fu seguito da altre giovani. Nel 1474 papa Sisto IV concesse alla comunit\u00e0 di erigere un monastero, ed il 10 agosto 1476 le religiose presero il velo.\nGi\u00e0 poco dopo la ricostruzione quattrocentesca del santuario, appoggiata da Gian Galeazzo Maria Sforza, si assist\u00e9 ad un fluire numeroso di artisti di area milanese per realizzarne l'apparato decorativo. Tra questi \u2013 quali rappresentanti delle illustri botteghe di intagliatori che operarono tra la seconda met\u00e0 del XV e la prima met\u00e0 XVI secolo in area milanese\u00a0\u2013 vanno ricordati il Maestro di Trognano autore dei pannelli lignei che ornavano l'altare maggiore, e Andrea da Milano autore del gruppo scultoreo raffigurante la \"Adorazione dei Magi\" tuttora presente nel santuario. Altre opere ed arredi liturgici, gi\u00e0 appartenenti al santuario, sono conservate nel Museo del santuario, conosciuto anche come \"Museo Baroffio\".\nVa ricordato anche che sul finire del XVI secolo le Romite Ambrosiane avevano promosso la realizzazione, nel perimetro claustrale, di alcune cappelle dedicate alla \"Passione di Cristo\" popolate di statue policrome.\nDurante il XVII secolo, parallelamente ai lavori nella \"Fabbrica del Santissimo Rosario\", vennero chiamati al santuario artisti attivi anche in altri Sacri Monti, quali Giovanni Mauro della Rovere detto il Fiammenghino (autore dell'affreschi delle navate laterali) ed i fratelli Prestinari (probabili autori del gruppo ligneo della \"Presentazione di Ges\u00f9 al Tempio\").\nLa fondazione del Sacro Monte.\nFu proprio una delle romite del monastero, suor Maria Tecla Cid, a concepire all'inizio del XVII secolo l'idea di un percorso capace di mettere agevolmente in comunicazione la pianura di Varese con il santuario ed il borgo sul monte di Santa Maria, offrendo il conforto di soste e l'occasione di meditare sui Misteri del Rosario. In precedenza l'unico accesso al Santuario seguiva l'impervio sentiero che ancor oggi collega il rione di Velate al Sacro Monte e al Campo dei Fiori, passando da un luogo, il Monte San Francesco in Pertica, che per secoli aveva ospitato una torre di avvistamento romana prima e una delle pi\u00f9 antiche comunit\u00e0 francescane poi.\nL'idea trov\u00f2 entusiastico appoggio ed infaticabile sostegno organizzativo del padre cappuccino Giovanni Battista Aguggiari che provvide a coinvolgere nell'impresa alcune nobili famiglie milanesi e ad estendere la raccolta di fondi alle comunit\u00e0 dei fedeli di numerosi paesi su un ampio territorio circostante.\nNel 1604 fu convocato l'architetto Giuseppe Bernascone, detto \"il Mancino\", per il progetto delle diverse cappelle e del percorso scenografico lungo le pendici del monte: fu lui il vero regista artistico della realizzazione dell'intero complesso devozionale.\nPrese in tal modo l'avvio, nel 1604, la \"Fabbrica del Ss. Rosario\" sotto gli auspici del cardinale Federigo Borromeo e del suo delegato per il sacro monte, l'arciprete Alessandro Mazenta. Si deve ricordare, al proposito, che la recita del rosario era stata codificata nella forma attuale da papa Pio V nel 1569 ed era diventata popolare dopo la battaglia di Lepanto (1571). Da allora, aveva avuto una formidabile espansione come recita collettiva anche nei riti processionali. Si comprende cos\u00ec quanto dovesse comparire desiderabile ed urgente che le numerose processioni al santuario di Santa Maria potessero svolgersi nella cornice teatrale di un'ascesa scandita dalla successione ritmica delle preghiere con momenti di sosta nei quali meditare di fronte ai \"Misteri\" raffigurati plasticamente ed in maniera vivida nelle cappelle.\nLa costruzione del Sacro Monte di Varese fu molto pi\u00f9 rapida di quella di altri Sacri Monti, e tredici delle quattordici cappelle previste furono terminate entro il 1623. Nel 1698 i lavori risultavano completati nella forma attuale, comprese le statue in terracotta dipinta e gli affreschi che hanno il compito di ampliare illusivamente le scena dei vari \"Misteri\".\nLa rapidit\u00e0 dei lavori nei primi vent'anni della \"Fabbrica del Ss. Rosario\" (che apparve a quei tempi \"cosa miracolosa\") fu frutto non solo delle disponibilit\u00e0 finanziarie, ma anche di indubbie capacit\u00e0 organizzative di padre Aguggiari e degli altri \"deputati della Fabbrica\": i tanti tipi di diversa manodopera necessaria (muratori, carpentieri, stuccatori, ecc.) furono reclutati con cedole di appalto esposte nei mercati di Como, Lugano e Varese\nSino al 1610 i lavori furono coordinati dai \"deputati\" della Fabbrica; successivamente vi fu un interessamento diretto e costante da parte di Federico Borromeo. Nel 1612, dopo una visita pastorale, egli scrisse i \"Decreti\" che disciplinavano, in modo a volte anche dettagliato, il piano di realizzazione del Sacro Monte, in specie per il programma iconografico che doveva ispirarsi ai canoni artistici post-tridentini. Nello stesso periodo il cardinale milanese soprintendeva anche alla realizzazione del Sacro Monte di Orta ed a quello di Arona. \nDopo l'interruzione dovuta alla peste del 1630-32, proseguirono soprattutto i lavori di decorazione delle cappelle, che nel 1698 furono, come detto, completati\nDescrizione.\nIl Sacro Monte di Varese, per la qualit\u00e0 degli artisti che parteciparono alla sua realizzazione, costituisce una testimonianza di grande rilievo della cultura artistica sviluppatasi nel Ducato di Milano.\nArchitettura delle cappelle.\nIl maggior fervore di attivit\u00e0, nel corso del XVII secolo, si registr\u00f2 ovviamente attorno alle cappelle del Sacro Monte. Qui la qualit\u00e0 artistica di Giuseppe Bernascone, detto \"il Mancino\" si apprezza innanzi tutto nella sua capacit\u00e0 di rappresentare \"in forma di monumento\" la preghiera del Rosario fondendo armonicamente tra loro strutture architettoniche e paesaggio. Questa sua attitudine \"scenografica\" \u2013 che gli valse anche il coinvolgimento nel cantiere del Sacro Monte di Locarno \u2013 si palesa nella duplice attenzione a come lo spettatore dovesse percepire da lontano lo snodarsi delle cappelle e degli archi trionfali lungo il tracciato dell'ampia strada acciottolata, ed a come il pellegrino dovesse godere, da alcune cappelle, del panorama verso la pianura ed il lago di Varese. Non \u00e8 a caso la presenza di alcune cappelle, attorno alle quali corre un porticato che invita il visitatore ad ammirare il paesaggio tutt'intorno.\nSi \u00e8 osservato che:\n\u00c8 stato dunque ipotizzato, stante la concezione singolarmente unitaria del Sacro Monte di Varese, che il Bernascone, almeno sino al 1627, abbia assunto un ruolo di \"regista- scenografo\" discutendo le soluzioni da adottare per ciascuna \"cappella misterica\" con gli artisti chiamati a popolarle di statue e di affreschi. Da alcuni di tali artisti egli dovette anche ricevere idee e consigli; in primis da Pier Francesco Mazzucchelli detto il Morazzone, chiamato ad affrescare la VII cappella (\"La flagellazione\") quando ormai aveva acquisito fama di pittore in grado di interpretare con somma perizia quel realismo figurativo e quegli slanci mistici, capaci di infondere nei fedeli sentimenti di piet\u00e0 e di devozione, in accordo con il programma pedagogico che il cardinal Federico Borromeo affidava all'arte sacra.\nDecorazione delle cappelle.\nVennero chiamati alla realizzazione delle cappelle un nutrito gruppo di artisti accomunati dalla condivisione della concezione federiciana dell'arte e dalla esperienza di lavori nei Sacri Monti piemontesi e lombardi realizzati in un linguaggio che va, senza contrasti stilistici, dal manierismo al barocco. Va citata, tra di essi, la presenza di plasticatori come i fratelli Marco Aurelio e Cristoforo Prestinari, Dionigi Bussola, Giovanni Ghisolfi, Martino Retti e Francesco Silva, e di pittori come il gi\u00e0 citato Morazzone, Carlo Francesco Nuvolone, Antonio Busca, i fratelli G. Battista e G. Francesco Lampugnani, Francesco Maria Bianchi ed altri. Assieme al Bernascone, essi hanno conferito al Sacro Monte di Varese la fisionomia di una sorta di museo all'aperto di quella stagione alta del Seicento lombardo che ruota attorno alla figura di Federico Borromeo.\nLe cappelle, come i \"Misteri\" del Rosario, sono divise in gruppi di cinque, separati tra loro da archi trionfali e da fontane per il ristoro dei pellegrini. Le cappelle realizzate dal Bernascone sono quattordici, una in meno dei \"Misteri\" del Rosario, poich\u00e9 il santuario \u2013 meta del percorso \u2013 assume la funzione di quindicesima ed ultima cappella, grazie alla costruzione, avvenuta in quegli anni, di un nuovo altare in marmo dedicato alla \"Incoronazione della Vergine\", che racchiude una trecentesca statua lignea, icona oggetto di speciale venerazione.\nIl santuario conserva un organo neoclassico del 1831, opera di Luigi Maroni Biroldi, restaurato da Pietro Talamona nel 1871 e da Vincenzo Mascioni nel 1989.\nIl borgo di Santa Maria del Monte, dove si trova il santuario (quota 844\u00a0m\u00a0s.l.m.), \u00e8 collegato al resto della citt\u00e0, oltre che da una linea automobilistica urbana (linea C), anche attraverso una funicolare: costruita ai primi del XX secolo come parte della rete tranviaria di Varese, fu abbandonata negli anni 1950 e quindi rimessa in funzione nel 2000.\nLa sommit\u00e0 del monte si erge sino alla massima quota di 883 metri."}
{"id": "633908", "revid": "767487", "url": "https://it.wikipedia.org/wiki?curid=633908", "title": "La diva del Tabarin", "text": "La diva del tabarin o Miss Gloria danza (\"The Delicious Little Devil\") \u00e8 un film del 1919 diretto da Robert Z. Leonard. La sceneggiatura di Harvey F. Thew si basa su \"Kitty, Mind Your Feet\", racconto di Harvey F. Thew e John B. Clymer di cui non si conosce la data di pubblicazione.\nTrama.\nMary McGuire, una ragazza di famiglia modesta, perde il suo lavoro e si mette a cercarne un altro per poter aiutare la madre, una lavandaia, che mantiene il marito e il fratello, due fannulloni che pensano solo a bere. Mary riesce a farsi assumere in una sala da ballo spacciandosi per Gloria De Moin, una nota ballerina spagnola amante del duca di Sauterne che, secondo i giornali, \u00e8 scomparso. Sul lavoro, Mary deve nascondere il fatto di essere una brava ragazza onesta per non essere licenziata; cos\u00ec, quando Jackie Calhoun si innamora di lei, il giovane non si dichiara perch\u00e9 la crede una donna con un passato. Suo padre, un milionario, vuole che il figlio rompa con lei e cos\u00ec, organizza una festa alla quale invita anche il duca di Sauterne. Naturalmente il duca non riconosce la sua supposta amante che si \u00e8 presentata al ricevimento accompagnata dal padre e dallo zio. L'incontro tra il padre di Jack e quello di Mary si rivela poi una vera sorpresa: i due uomini, entrambi irlandesi, da giovani erano stati muratori insieme. L'inaspettata rivelazione porta Calhoun a rivedere le sue idee su Mary e a concedere la sua benedizione alla coppia.\nProduzione.\nIl film fu prodotto dall'Universal Film Manufacturing Company.\nDistribuzione.\nIl copyright del film, richiesto dalla Universal Film Mfg. Co., fu registrato il 18 aprile 1919 con il numero LP13628.\nDistribuito negli Stati Uniti dall'Universal Film Manufacturing Company e presentato da Carl Laemmle, il film venne proiettato in prima a New York il 13 aprile 1919, uscendo nelle sale nel maggio 1919. Secondo \"Moving Picture World\", fu distribuito in sala il 12 aprile, mentre il \"Wid\u2019s Daily\" riporta che a New York fu proiettato in prima al Broadway Theatre a met\u00e0 aprile. \"Motion Picture News\" del 3 maggio 1919, asseriva che fosse il pi\u00f9 grande richiamo tra i film a Broadway. Le recensioni critiche furono abbastanza positive anche se \"Motion Picture News\" (3 maggio 1919) avvertiva che il film non era adatto a un pubblico per famiglie, mentre in aprile \"Variety\" si era lamentato del guardaroba non troppo castigato di Mae Murray e della scena di nudo durante il bagno.\nUscite internazionali.\nIn Francia, il film usc\u00ec il 14 maggio 1920 con il titolo \"Un d\u00e9licieux petit diable\"; in Danimarca il 18 aprile 1921 come \"Ketty fra Varieteen\"; in Portogallo il 3 febbraio 1922 come \"Gl\u00f3ria, a Gloriosa\". In Austria, il titolo fu tradotto in \"Der entz\u00fcckende kleine Teufel\", in Brasile prima come \"Irresist\u00edvel Helena\" e poi, nuovamente distribuito, come \"Nos Cabar\u00e9s de New York\", in Unione Sovietica come \"\u041c\u0438\u043b\u044b\u0439 \u0447\u0435\u0440\u0442\u0451\u043d\u043e\u043a\", in Svezia come \"Med intressant f\u00f6rflutet\". In Italia, distribuito dalla Quadri nel 1926, ottenne il visto di censura numero 23059.\nRiversato in DVD, il film \u00e8 stato distribuito l'11 luglio 2006 dalla Milestone Cinematheque in una versione di 54 minuti insieme a un altro film interpretato da Rodolfo Valentino, \"L'et\u00e0 di amare\", un film del 1922 che lo vede protagonista insieme a Gloria Swanson.\nConservazione.\nCopia completa della pellicola si trova conservata negli archivi dell'EYE Film Instituut Nederland. Il film \u00e8 stato completamente restaurato e presentato all'Egyptian Theater di Hollywood."}
{"id": "633909", "revid": "767487", "url": "https://it.wikipedia.org/wiki?curid=633909", "title": "Wake Me When It's Over (Faster Pussycat)", "text": "Wake Me When It's Over \u00e8 il secondo album dei Faster Pussycat, uscito nel 1989 per l'Etichetta discografica Elektra Records."}
{"id": "633910", "revid": "1888309", "url": "https://it.wikipedia.org/wiki?curid=633910", "title": "Sacro Monte della Beata Vergine del Soccorso", "text": "Il Sacro Monte della Beata Vergine del Soccorso \u00e8 un Sacro Monte situato a Ossuccio, in comune di Tremezzina, dedicato alla Beata Vergine Maria del Soccorso, che fa parte del gruppo dei nove Sacri Monti del Piemonte e della Lombardia inseriti nel 2003 dall'UNESCO nella lista dei Patrimoni dell'umanit\u00e0.\nStoria.\nFin dalla romanit\u00e0 \u00e8 attestato questo luogo come centro cultuale dedicato a Cerere che attirava grande afflusso di popolo soprattutto alle idi di settembre, come riportato da Plinio il Giovane, console nell'anno 100 d. C. e amico dell'imperatore Traiano che sul Lario possedeva due ville. Recenti scavi sotto il santuario hanno evidenziato tracce di impianto polivolumetrico tipico dei santuari pagani romani.\nLe quattordici cappelle, tutte costruite tra il 1635 e il 1710, a pianta centrale, sono in stile barocco impreziosite da 230 statue in stucco e terracotta, a grandezza naturale, realizzate da diversi artisti: Agostino Silva, Carlo Gaffuri e Innocenzo Torriani. I costumi delle statue riproducono fedelmente l'abbigliamento signorile e popolare degli abitanti della zona in quel tempo.Le cappelle rappresentano i Misteri del Rosario e conducono al santuario che rappresenta la quindicesima tappa ed \u00e8 dedicato all'Assunzione della Madre di Dio.\nDescrizione.\nQuesto complesso si situa sulla riva occidentale del lago di Como, a 25 km dalla citt\u00e0 omonima, nel territorio comunale di Ossuccio. \nGiace su un dirupo a 419 metri sul livello del mare, di fronte all'isola Comacina.\u00c8 completamente isolato da ogni altra costruzione, circondato da campi, da piantagioni di ulivi e da boschi.\nIl santuario.\nLa chiesa \u00e8 stata costruita su terreno impervio, su rocce aspre e selvagge, dove gi\u00e0 sorgeva un precedente edificio di culto: il suo corpo principale fu completato nel 1537. L'abside e i due bracci della chiesa sono opere pi\u00f9 tarde. L'alto campanile fu completato nel 1719, dopo 25 anni di lavoro: \u00e8 opera dell'architetto ticinese Giovanni Battista Bianchi.\nL'aula \u00e8 a navata unica, formata da quattro campate; vi si accede attraverso un porticato posto sulla facciata. \nAll'interno la navata \u00e8 decorata da lesene con capitelli a stucco, da statue e da marmi di gusto barocco.\nIn particolare, l'apparato decorativo del soffitto, con i suoi eleganti stucchi e i suoi scomparti affrescati costituisce un notevole esempio di arte barocca volta a celebrare il culto mariano: le scene principali sono dedicate alla \"Assunzione\" e alla \"Incoronazione della Vergine\"; altri scomparti contengono figure di \"Angeli con cartigli\" e di \"Angeli musicanti\". Gli affreschi del soffitto, assieme a quelli della controfacciata (\"Nascita della Vergine\" e due \"Profeti\" ai lati) e a quelli dell'arco trionfale (l\u2019\"Annunciazione\", a destra, e la \"Visitazione\" a sinistra), sono opera di Salvatore Pozzi di Puria.\nIl pavimento bicromatico risale al 1655, \u00e8 in marmo bianco di Musso e nero di Varenna.\nSulla parete sinistra, a met\u00e0 navata, \u00e8 posto un marmoreo altare laterale, sopra il quale, tra due nere colonne tortili, \u00e8 messa in evidenza una icona cara alla devozione popolare: si tratta di un affresco di autore ignoto, datato 1501, raffigurante la \"Madonna col Bambino e Sant'Eufemia\". Di fronte, sul lato opposto della navata, si trova una pala d'altare ottocentesca raffigurante San Giuseppe; proveniente dalla Basilica di San Pietro in Vaticano, \u00e8 stata donata al Santuario nel 1963 da Papa Giovanni XXIII.\nNel presbiterio \u00e8 posto un raffinato altare maggiore in marmo, sormontato da un tempietto, anch'esso in marmo, che racchiude un gruppo di statue lignee raffiguranti l\"Incoronazione della Vergine\", opera del 1896. Il tempietto funge come ultima stazione del Rosario nel percorso che si snoda lungo la salita con le cappelle del Sacro Monte.\nAl fondo della navata, il braccio sulla destra porta alla Sacrestia (costruita nel 1710); quello sulla sinistra conduce alla Cappella della Madonna costruita nel 1878 e riccamente decorata: essa custodisce la veneratissima statua della Beata Vergine del Soccorso. Si tratta di un'opera risalente verosimilmente all'inizio del XIV secolo proveniente forse da un preesistente edificio di culto Esiste, espressa secondo una struttura narrativa ricorrente, una ricostruzione leggendaria del ritrovamento della statua che avrebbe dato origine alla speciale venerazione della statua: secondo questa tradizione, la statua sarebbe stata rinvenuta da una giovane sordomuta che, a seguito del ritrovamento, avrebbe ottenuto la guarigione.\nLe pareti della cappella sono ricoperti da ex voto che testimoniano la speciale devozione esistente sul territorio. Il santuario accoglie fedeli devoti e visitatori provenienti da tutte le terre del Lago di Como. \nLa Madonna del Soccorso \u00e8 venerata come protettrice della Diocesi di Como.\nLe cappelle.\nLe cappelle del Sacro Monte che si snodano lungo le pendici che portano al santuario furono edificate tra il 1635 e il 1710, realizzando in tal modo un percorso devozionale che invita alla meditazione sui misteri del Rosario. Quattordici sono le cappelle che si incontrano lungo la strada acciottolata che percorre il Sacro Monte: ognuna \u00e8 dedicata ad uno dei misteri ed \u00e8 numerata secondo la successione canonica dei cinque misteri gaudiosi, seguiti dai cinque misteri dolorosi e poi dai primi quattro misteri gloriosi. L'ultimo dei misteri gloriosi (\"L'incoronazione della Vergine\") \u00e8 costituito da una edicola posta all'interno del santuario, sopra l'altare maggiore. L'intenzione del percorso \u00e8 quella di mostrare al pellegrino le scene delle varie stazioni, in modo da suscitarne la devozione assieme all'esercizio della recita del Rosario.\nLa decisione di realizzare il Sacro Monte \u00e8 verosimilmente da attribuire all'iniziativa dei Francescani e delle famiglie nobili locali.\nStemmi delle famiglie nobiliari che hanno finanziariamente contribuito all'impresa sono visibili sulla porta di ingresso di alcune cappelle.\nMolti aspetti accomunano questo Sacro Monte con quello di Varese. La comune dedicazione al Rosario, le similitudine morfologiche date dal percorso acciottolato fiancheggiato da bassi muretti, le analogie del complessivo \"piano urbanistico\", lasciano supporre che il Monte di Varese sia stato qui preso a modello, pur senza voler con esso competere in termini di monumentalit\u00e0.\nLe cappelle hanno connotazioni architettoniche barocche, che si esprimono in una variet\u00e0 di forme, tra edifici a pianta rettangolare e ad aula unica. Singolare \u00e8, in talune cappelle, l'apposizione di un pronao piuttosto esteso che ingloba il sentiero in salita.\nL'apparato decorativo delle cappelle, con statue policrome, in stucco e in terracotta, e affreschi sulle pareti, ha visto l'impegno di significativi artisti dell'epoca. Il plasticatore ticinese Agostino Silva ha avuto il ruolo di protagonista della realizzazione della folla di statue (circa duecentotrenta) che popolano le cappelle, con figure tratte spesso dalla vita di tutti i giorni, vestite con abiti seicenteschi. Si \u00e8 congetturato \u2013 per dar conto di affinit\u00e0 stilistiche \u2013 un intervento, assieme ad Agostino, di suo padre Francesco, uno dei plasticatori protagonisti del Sacro Monte di Varese. Certa \u00e8 invece la presenza di Gianfrancesco, figlio di Agostino, operante come aiuto del padre.\nTra i pittori si devono ricordare i citati Carlo Gaffuri, Innocenzo Torriani, e Gian Paolo Recchi. Negli affreschi della prima cappella (\"Annunciazione\") e della XIV cappella (\"Assunzione della Vergine\") \u00e8 stato riconosciuto l'intervento di Salvatore Pozzi, autore anche degli affreschi che ornano il soffitto del santuario.\nIl percorso devozionale si snoda tra coltivazioni di ulivi, in un ambiente di grande valore paesaggistico; si gode ad ogni sosta il panorama del lago, avendo di fronte l'Isola Comacina. Come in ogni Sacro Monte, si nota lo sforzo di creare armonia tra architetture e paesaggio. Alcune costruzioni civili sorte a ridosso delle cappelle, quando si poneva scarsa attenzione alla tutela del sito, hanno alterato un poco tale armonia.\n\u00c8 stato avviato, in anni recenti, un piano sistematico di restauro dell'apparato decorativo delle cappelle."}
{"id": "633911", "revid": "587663", "url": "https://it.wikipedia.org/wiki?curid=633911", "title": "Radio Citt\u00e0 103", "text": ""}
{"id": "633913", "revid": "767487", "url": "https://it.wikipedia.org/wiki?curid=633913", "title": "Whipped!", "text": "Whipped! \u00e8 il terzo album dei Faster Pussycat, uscito nell'agosto 1992 per l'Etichetta discografica Elektra Records."}
{"id": "633915", "revid": "2209438", "url": "https://it.wikipedia.org/wiki?curid=633915", "title": "Unomattina", "text": "Unomattina, talvolta noto come Uno Mattina, \u00e8 un programma televisivo in onda dal 1986 su Rai 1, realizzato in collaborazione con il TG1 che trasmette all'interno del contenitore alcune edizioni del telegiornale. Il programma viene trasmesso dallo Studio 3 del CPTV Rai di Saxa Rubra a Roma e va in onda dal luned\u00ec al venerd\u00ec di prima mattina.\nFra i conduttori storici di \"Unomattina\" si ricordano il giornalista Luca Giurato, presente in totale per 10 edizioni, e Livia Azzariti, volto femminile per 10 stagioni consecutive. La sigla \u00e8 di Franco Godi su testo di Michele Guard\u00ec e Giorgio Calabrese. Dal 2020 il programma \u00e8 condotto da Marco Frittella e Monica Giandotti. Dal 2018 la regia \u00e8 di Maria Cristina Bordin.\nDal 1992 va in onda anche nei mesi estivi con il titolo di \"Unomattina Estate\". Dal 2002 al 2004, nella stagione 2009-2010 e nell'estate 2011 andava in onda anche nei fine settimana con il titolo \"Unomattina Sabato e Domenica\" oppure \"Unomattina Weekend\". Dal 2010, al posto della versione del week-end, va in onda \"Unomattina in famiglia\", programma gestito da un'altra struttura.\nStoria.\nIl programma, in onda dal 22 dicembre 1986, \u00e8 stato originariamente creato in seguito alla programmazione ininterrotta delle reti concorrenti e d\u00e0 inizio alla programmazione di Rai 1. Fin dagli esordi la trasmissione \u00e8 realizzata in collaborazione con il TG1; nelle prime cinque edizioni vi era anche il collegamento con il \"GR2 Radiomattino\", i cui conduttori leggevano i titoli delle principali notizie della giornata anche in video. Oltre all'approfondimento della cronaca, nel corso del programma vengono trasmesse serie televisive, interviste in studio, meteo e diverse rubriche di intrattenimento. Caratteristico del programma \u00e8 l'orologio digitale in sovrimpressione accompagnato dal logo della trasmissione.Il 22 dicembre 1986, prima puntata del programma, i conduttori di programmi analoghi a \"Unomattina\" trasmessi da NBC, Antenne 2 e BBC inviarono i loro auguri al programma.\nIl 3 gennaio 2014, in occasione del 60\u00ba compleanno della Rai, il programma fu condotto da Livia Azzariti e Paolo Di Giannantonio con la partecipazione di numerosi ospiti fra cui gli ex conduttori Luca Giurato e Piero Badaloni.\nIl 22 dicembre 2016 la puntata fu in parte dedicata ai 30 anni del programma. Parteciparono alla puntata, oltre ai conduttori di tutti i segmenti della stagione (Franco Di Mare, Francesca Fialdini, Eleonora Daniele ed Elisa Isoardi), anche alcuni dei volti storici del programma come Luca Giurato, Livia Azzariti, Elisabetta Gardini, Piero Badaloni, Ludovico Di Meo, Duilio Giammaria, Alessio Zucchini, inoltre intervenne in collegamento telefonico Papa Francesco.\nDal 9 marzo al 29 maggio 2020 Roberto Poletti condusse la trasmissione dallo studio TV5 del Centro di produzione Rai di Milano a causa dell'emergenza legata al Coronavirus. Dal 25 marzo al 18 maggio 2020, sempre a causa della stessa emergenza, il programma trasmetteva al suo interno tutti i giorni dalle 7:00 alle 7:45 la Santa Messa presieduta da Papa Francesco. Le messe registrarono ascolti record con la media di 1.251.000 telespettatori e il 24,12% di share.\nDal 16 novembre 2020 la prima parte della trasmissione si intitola \"Prima Pagina\".\nDal 14 settembre 2021 l'edizione invernale del programma, come quella estiva, inizia alle 7:10. \nDal 30 novembre al 7 dicembre 2020, dall'8 al 12 marzo 2021 e dall'11 al 18 febbraio 2022 Monica Giandotti condusse la trasmissione collegata da casa perch\u00e9 aveva avuto un contatto con una persona risultata positiva al COVID-19.\nConduttori.\nNel corso delle sue numerose edizioni, la trasmissione ha alternato diversi conduttori. La prima edizione era condotta da Piero Badaloni e Elisabetta Gardini. Per la seconda e la terza la Gardini viene sostituita da Livia Azzariti, che diventer\u00e0 il volto del programma per 10 edizioni consecutive: dalla quarta alla settima in co-conduzione con Puccio Corona, nell'ottava con Paolo Di Giannantonio, nella nona e decima edizione con Luca Giurato(protagonista di svariate \"gaffe\" che vennero mandate in onda dai programmi \"Striscia la notizia\" su Canale 5 e \"Mai dire Gol\" su Italia 1. Il 3 aprile 2003 durante la puntata di \"Unomattina\" dedicata alla guerra in Iraq, Luca Giurato nel collegarsi con Damasco con l'inviato speciale del Corriere della Sera Antonio Ferrari, portava una penna a sfera davanti alla bocca scambiandola per un microfono) e nell'undicesima edizione con Ludovico Di Meo, Melba Ruffo e Stefano Ziantoni.\nDal 1997 il programma \u00e8 condotto da Antonella Clerici, in coppia dapprima con Maurizio Losa e poi con Luca Giurato. La trasmissione viene affidata a Luca Giurato e Paola Saluzzi fino al 2002. Nell'edizione successiva Giurato viene invece affiancato da Roberta Capua, che condurr\u00e0 il programma con Marco Franzelli fino al 2004. Dal 2004 al 2011 la trasmissione vede la conduzione di Eleonora Daniele, in co-conduzione con Franco Di Mare, poi nuovamente con Luca Giurato e infine con Michele Cucuzza.\nDal 2011 al 2014 Elisa Isoardi conduce due edizioni con Franco Di Mare e una con Duilio Giammaria. Franco Di Mare torna alla guida del programma per altre cinque edizioni, con Francesca Fialdini (2014-2017) e Benedetta Rinaldi (2017-2019). Dal 2019 il programma \u00e8 condotto da Valentina Bisti e Roberto Poletti, dal 2020 da Marco Frittella e Monica Giandotti.\nSigla.\nOriginariamente la sigla era cantata. Il testo, scritto da Michele Guard\u00ec, diceva: \"Quando in cielo c'\u00e8 ancora la luna, Unomattina arriva sicura, porta notizie in tempo reale, con la famiglia le puoi commentare. Segui attento, ti devi informare, su questi amici puoi sempre contare, la colazione diventa speciale, sveglia sveglia, Unomattina, buongiorno TV\"\".\" Dalla seconda stagione (1987-1988) viene cantata sempre l'ultima parola: \"Unomattina\". La sigla della trasmissione \u00e8 cantata da Danilo Amerio e Laura Landi, ai quali dal 12 settembre 2005, si aggiunge anche Marianna Brusegan.\nNell'edizione 2000-2001, quando si chiamava \"Raiuno Mattina\", e nella 2013-2014 il programma utilizzava una sigla diversa da quella storica (nell'edizione 2013-2014 la sigla fu la canzone \"Radio Ga Ga\" dei Queen). In entrambi i casi, dall'anno successivo ha ripreso il jingle tradizionale.\n\"Unomattina Estate\".\nUnomattina Estate \u00e8 la versione estiva di \"Unomattina\", trasmessa dal 1992. Rispetto alla versione invernale, \u00e8 una versione un po\u2019 pi\u00f9 leggera e maggiormente impostata sul mix tra hard e soft news dello storico contenitore mattutino di Rai 1. La programmazione dell\u2019ammiraglia Rai ha deciso di puntare su un pubblico che cambia nel corso dell\u2019estate, un\u2019audience quindi pi\u00f9 anziana e ancor pi\u00f9 femminile ma che continua comunque a cercare nella proposta televisiva informazione, che la tv di Stato \u00e8 perfettamente in grado di fornire, abbinata a gradevole intrattenimento. Va in onda dal luned\u00ec al venerd\u00ec di prima mattina. Dal 2021 i conduttori sono Barbara Capponi e Giammarco Sicuro,il quale ha potuto esordire in studio solo alcuni giorni dopo l'inizio del programma,conducendo in collegamento da casa dato che era positivo al Covid e ha quindi dovuto aspettare l'esito negativo del tampone per potersi recare fisicamente a Saxa Rubra.\nUnomattina-Speciale.\nVa in onda quando ci sono eventi straordinari o di certo spessore: va in onda anche in orari al di fuori della normale programmazione di Unomattina,arrivando all'edizione del TG1 delle 13,30 occupando anche la fascia del mezzogiorno. \nRiconoscimenti.\nIl programma ha ricevuto il \"premio Biagio Agnes\" nell'edizione 2017 in occasione dei 30 anni di trasmissione."}
{"id": "633919", "revid": "1776051", "url": "https://it.wikipedia.org/wiki?curid=633919", "title": "The Power and the Glory Hole", "text": "The Power and the Glory Hole \u00e8 il quarto album dei Faster Pussycat, uscito il 13 luglio 2006 per l'etichetta discografica Full Effect Records."}
{"id": "633920", "revid": "2730", "url": "https://it.wikipedia.org/wiki?curid=633920", "title": "Benjamin Constant", "text": "Biografia.\nBenjamin Constant nacque a Losanna il 25 ottobre 1767 da una famiglia ugonotta che, nel XVII secolo, abbandon\u00f2 la Francia per raggiungere la Svizzera al fine di sfuggire alle persecuzioni religiose in seguito alla revoca dell\u2019Editto di Nantes che, dal 1598, garantiva libert\u00e0 di culto ai protestanti. Firmato dal sovrano francese Luigi XIV il 18 ottobre 1685, l\u2019editto di Fontainebleau- popolarmente noto come \u201cRevoca dell\u2019editto di Nantes\u201d, sancisce l\u2019annullamento della libert\u00e0 di culto ai protestanti, provocando una vera e propria diaspora nel continente europeo.\nLa madre di Benjamin Constant, Henriette Pauline de Chandieu mor\u00ec pochi giorni dopo il parto e il padre, Louis-Arnold-Juste Constant de Rebecque, era un colonnello al servizio di un reggimento svizzero acquartierato nei Paesi Bassi. Ricevette un\u2019ampia formazione accademica, frequentando le Universit\u00e0 di Oxford, Erlangen ed Edimburgo, recandosi infine a Parigi nel 1795 all\u2019et\u00e0 di 28 anni.\nIl corso della sua giovinezza si svolge nei tormenti della Rivoluzione Francese. Con il trasferimento a Parigi maturano le sue idee liberali e ha l\u2019occasione di poter instaurare una lunga relazione intellettuale e amorosa con l\u2019influente Madame de Sta\u00ebl, figlia del ministro liberale Jacques Necker, nel corso del regno di Luigi XVI.\n\u00c8 iniziato in Massoneria nella loggia di \"Saint-Luc\".\nLa tragica esperienza del Terrore lascia la Francia repubblicana in una situazione di transizione in quanto il Parlamento dovr\u00e0 varare una nuova Costituzione che entrer\u00e0 in vigore nell\u2019ottobre del 1795, introducendo il nuovo organo del Direttorio, dotato di un potere esecutivo pi\u00f9 forte. Constant si dimostra a favore di questa sistemazione statuale dal momento che rispecchierebbe la fedelt\u00e0 ai principi ispiratori della Rivoluzione del 1789: rappresentativit\u00e0 e costituzionalit\u00e0 del sistema liberale. Tale soluzione \u00e8 avversata dalla sinistra giacobina e dalla destra monarchica che, nonostante la loro opposizione dal punto di vista della tradizione politica, Constant non esita a mettere polemicamente sullo stesso piano d\u2019intenti: in esse infatti, sebbene cambino i soggetti politici, permane un\u2019idea di sovranit\u00e0 concepita nella sua illimitatezza, contrapposta all'ordine e alla libert\u00e0 del progetto termidoriano che mira a una concezione limitata e legale del potere.\nQuesto \u00e8 il contenuto del primo pamphlet che Constant scrive nel periodo direttoriale, edito nel 1796 intitolato \"La forza del governo attuale della Francia\", seguito nel 1797 da altri due scritti degni di nota: \"Le reazioni politiche\" e \"Gli effetti del Terrore\". Essi contengono riflessioni decisive per la futura ricezione storiografica della Rivoluzione e del Terrore. Egli sostiene che le rivoluzioni derivano dalla reazione dovuta alla rottura dell\u2019equilibrio tra le aspirazioni di un popolo e le istituzioni che lo governano. La rivoluzione dunque esplode come sintomo di un rapporto degenerato e come la cura che vi pone rimedio. Tuttavia, la cura stessa pu\u00f2 a sua volta degenerare, creando un'altra rottura e una conseguente reazione da parte del popolo: tali sono i casi delle Rivoluzioni del 1789 e del 1793, spinte da intenti radicalmente diversi tra loro. Se la prima \u00e8 mossa dal desiderio di libert\u00e0 individuale, politica e uguaglianza civile, la seconda si fonda su un\u2019uguaglianza forzata che nega la libert\u00e0. In questo modo, Constant dimostra di essere un intellettuale \"engag\u00e9\" che, a differenza di alcuni suoi contemporanei, si schiera in prima fila, propugnando le sue posizioni politiche e rinunciando alla semplice contemplazione e sistematizzazione in determinati schemi filosofici.\nTuttavia, l\u2019esperienza della Repubblica Direttoriale arriva a un epilogo il 18 brumaio 1799, a causa di un colpo di mano ordito da Siey\u00e8s, il personaggio pi\u00f9 influente del Direttorio, insieme a Fouch\u00e9 e Napoleone Bonaparte, determinando la decisiva ascesa al potere di quest\u2019ultimo.\nIl Parlamento si sposta a Saint-Cloud e Constant si oppone alla svolta politica di Bonaparte e ai cambiamenti istituzionali che mirano all\u2019esautoramento del potere esecutivo, fino a trovare posto nel Tribunato dal quale difende strenuamente la posizione liberale attraverso un\u2019accesa campagna di opposizione che gli coster\u00e0 l\u2019estromissione dal Tribunato e l\u2019esilio nel 1802.\nNonostante il ritiro a vita privata, fino al 1816 Constant ha l\u2019occasione di poter produrre molte delle sue opere pi\u00f9 rilevanti grazie alla frequentazione della celebre residenza di Coppet, nei pressi di Nyon sul lago di Ginevra, luogo in cui Madame di Sta\u00ebl aveva riorganizzato le riunioni di un nutrito circolo di intellettuali in seguito all\u2019interdizione dell\u2019amico e amante Constant di avvicinarsi a meno di 150 chilometri da Parigi.\nNel 1813 scrive il libello antinapoleonico \"Lo spirito di conquista e dell\u2019usurpazione\" che gli permetter\u00e0 di rientrare sulla scena politica in seguito alla caduta di Napoleone nella battaglia di Lipsia. \nNonostante la sua avversione a Napoleone e dopo aver partecipato attivamente ai primi anni della Restaurazione (1814-1815), durante i Cento giorni (dal 20 marzo all\u20198 luglio 1815) accetta di redigere l\"Acte Additionel\", una costituzione per liberalizzare l\u2019Impero di Napoleone, nel periodo stesso in cui aveva difeso la costituzione concessa da Luigi XVIII. Dopo la sconfitta napoleonica a Waterloo il 18 giugno 1815 e il ritorno sul trono del legittimo sovrano Luigi XVIII, Constant decide di partire per l\u2019esilio volontario da cui torner\u00e0 nel 1816, stesso anno in cui scrive il suo romanzo pi\u00f9 famoso, l\"Adolphe\" identificandosi con le istanze liberali incarnate dagli Indipendenti, uno dei grandi partiti della Seconda Restaurazione.\nNel 1819 declama il famoso discorso \"La libert\u00e0 degli Antichi paragonata a quella dei Moderni\", con quest'ultima da lui definita come la libert\u00e0 per gli individui di non sottostare al potere collettivo per acquisire sovranit\u00e0 sugli affari pubblici, che gli vale l\u2019elezione alla Camera dei deputati. Con questo discorso egli si inserisce nella scia dell'annosa \"querelle des Anciens et des Modernes\" risalente al XVII secolo, sorta all\u2019interno dell\u2019Acad\u00e9mie Fran\u00e7aise, e che segn\u00f2 un punto di svolta mettendo in discussione il principio di imitazione dei classici. Ma l'intento di Constant \u00e8 politico, non letterario: egli insiste sul necessario interesse dei cittadini moderni alla vita politica: il sistema rappresentativo moderno libera senza dubbio i cittadini dall'onere del lavoro politico professionale, ma richiede la loro estrema vigilanza e il loro impegno partecipativo affinch\u00e9 venga garantito l'esercizio dei loro diritti e la conservazione dei loro piaceri privati.\nL\u2019ascesa di Carlo X al trono nel 1824, sancendo una sorta di ritorno all\u2019Ancien R\u00e9gime, mette in crisi le aspirazioni liberali di Constant che prontamente organizza la Rivoluzione di Luglio del 1830. Svoltasi nei giorni di 27, 28 e 29 luglio, per questo soprannominata Trois Glorieuses, vede il rovesciamento di Carlo X e l\u2019ascesa di Luigi Filippo, dichiarato non pi\u00f9 \u201cRe di Francia\u201d bens\u00ec \u201cRe dei Francesi\u201d. Constant, vecchio e malato, all\u2019alba della Rivoluzione redige una dichiarazione a favore del nuovo sovrano e apre il corteo insurrezionale. Morir\u00e0 qualche mese dopo, l\u20198 dicembre 1830. La sua tomba \u00e8 posta nel cimitero parigino di P\u00e8re-Lachaise.\nPensiero.\nAutore di orientamento liberale, pi\u00f9 legato alla tradizione anglosassone che a quella francese, guardava pi\u00f9 all'Inghilterra che all'Antica Roma come modello pratico di libert\u00e0 all'interno di una vasta societ\u00e0 commerciale. Egli deline\u00f2 la distinzione tra la \"Libert\u00e0 degli Antichi\" e la \"Libert\u00e0 dei Moderni\". La prima era partecipatoria, basata sulla libert\u00e0 repubblicana, e dava ai cittadini il diritto di influenzare direttamente la politica tramite dibattiti e votazioni nelle pubbliche assemblee. Allo scopo di sostenere questo grado di partecipazione diretta, la cittadinanza era un obbligo morale che richiedeva un considerevole dispendio di tempo ed energia. Generalmente ci\u00f2 richiedeva una sottoclasse di schiavi per assolvere a gran parte del lavoro produttivo, lasciando cos\u00ec ai liberi cittadini la possibilit\u00e0 di deliberare sugli affari pubblici. La Libert\u00e0 degli Antichi era anche delimitata a societ\u00e0 relativamente piccole ed omogenee, nelle quali la popolazione poteva radunarsi in un unico luogo per dibattere la cosa pubblica.\nLa Libert\u00e0 dei Moderni, di contro, era basata sul godimento delle libert\u00e0 civili, sul dominio della legge, e sulla libert\u00e0 dall'ingerenza dello Stato. La partecipazione diretta veniva cos\u00ec limitata: ci\u00f2 era una conseguenza necessaria all'interno degli stati moderni, ed anche un risultato inevitabile dell'aver dato vita ad una societ\u00e0 commerciale in cui non esistevano schiavi ma ognuno doveva guadagnarsi da vivere con il proprio lavoro. Per questo motivo coloro che avevano diritto al voto dovevano eleggere dei rappresentanti che avrebbero deliberato in un Parlamento in rappresentanza del popolo liberando i cittadini dall'onere della politica.\nConstant era convinto che nel mondo moderno grazie al commercio la guerra fosse superflua. Egli attacc\u00f2 aspramente la sete di conquiste territoriali di Napoleone che considerava illiberali e non degne di una moderna organizzazione sociale e commerciale. Era l'Antica Libert\u00e0 ad essere guerriera, mentre uno Stato organizzato sui principi della Libert\u00e0 Moderna doveva essere pacifico in mezzo ad altre nazioni pacifiche.\nLa distinzione tra Libert\u00e0 Antica e Moderna \u00e8 significativa per diversi aspetti. In primo luogo, la Francia aveva cercato di riprodurre durante la Rivoluzione Francese la Libert\u00e0 Antica, basando le sue istituzioni (come il Consolato e il Tribunato) sul modello della Roma repubblicana. Ci\u00f2 aveva avuto come esito contrario il dominio personale di Napoleone. Constant era convinto che se la libert\u00e0 fosse stata salvata dalle conseguenze della Rivoluzione Francese, allora la chimerica Libert\u00e0 Antica sarebbe stata abbandonata in favore della Libert\u00e0 Moderna. \nL'Inghilterra, dai tempi della 'Gloriosa Rivoluzione del 1688', aveva dimostrato la praticabilit\u00e0 della Libert\u00e0 Moderna e l'Inghilterra era una monarchia costituzionale. Constant ne concluse che quest'ultima forma di governo fosse pi\u00f9 adatta delle istituzioni repubblicane nel mantenere viva la Libert\u00e0 Moderna. Questa sua visione contribu\u00ec alla definizione dell\"Acte Additional\" del 1815, che trasformava il restaurato potere di Napoleone in una monarchia costituzionale.\nQuesta doveva durare solo cento giorni, prima che Napoleone venisse sconfitto, ma il lavoro di Constant fu nondimeno utile a riconciliare la monarchia con la libert\u00e0. In effetti, la Costituzione Francese del 1830 potrebbe essere considerata una traduzione in pratica delle idee di Constant: una monarchia ereditaria convivente con una Camera dei deputati eletta e una Camera dei Pari senatoriale, con il potere esecutivo attribuito a ministri responsabili. Cos\u00ec, sebbene spesso ignorato in Francia a causa delle sue simpatie anglosassoni, Constant diede un contributo profondo (anche se indiretto) alla tradizione costituzionale francese.\nL'importanza delle opere di Constant riguardo alla libert\u00e0 degli antichi ha quasi oscurato il resto del suo pensiero. Constant non era, ad ogni modo, un sostenitore di un libertarismo radicale. I suoi molteplici lavori letterari e culturali (tra i quali i pi\u00f9 importanti sono la novella \"Adolphe\" e le dettagliate storie della religione) mettevano l'accento sull'importanza dello spirito di sacrificio e del calore delle emozioni umane come base per la convivenza umana. In questo modo, se da un lato riteneva la libert\u00e0 individuale essenziale per lo sviluppo morale dell'individuo e sinonimo di modernit\u00e0, dall'altro sentiva che l'egoismo e gli interessi personali non erano sufficienti a definire veramente la libert\u00e0 individuale. L'autenticit\u00e0 delle emozioni e la compartecipazione dei sentimenti erano elementi critici. In questo, il suo pensiero morale e religioso era fortemente influenzato dagli scritti morali di Jean-Jacques Rousseau e dai pensatori tedeschi, come Immanuel Kant, che lesse per documentarsi sulla storia della religione e con cui ebbe una celebre polemica in merito al \"diritto di mentire\".\nLa teoria costituzionale.\nLa teoria politica di Benjamin Constant \u00e8 profondamente radicata al contesto storico-politico in cui nasce e si evolve; per questo \u00e8 influenzata dalle opzioni che l'hanno preceduta e che hanno mutato la riflessione filosofica e politica tra XVII e XIX secolo: il Leviatano di Thomas Hobbes, ovvero l'ingresso degli interessi individuali nel gioco istituzionale, pianificabile e prevedibile in senso meccanicistico fino all'ultimo particolare; l'ambiente anglosassone, il suo sistema \u201cmisto\u201d basato sul confronto-scontro (\"balance\") tra i poteri e i ceti, attraverso i diversi organi che li rappresentano, senza una carta costituzionale che ne chiarisca i meccanismi istituzionali; infine, l'ambiente intellettuale francese a cavallo dei due secoli che fa della razionalit\u00e0 la caratteristica principale del sistema politico fondato sullo strumento costituzionale, utile a limitare, separare e regolamentare ogni singolo aspetto del potere.\nNell'intreccio di queste correnti di pensiero, si pone la serie di eventi rivoluzionari che caratterizzano il passaggio tra i due secoli in tutto il continente europeo a partire dalla Rivoluzione Francese; in questo contesto cos\u00ec ricco di mutamenti si pu\u00f2 definire il costituzionalismo in almeno due modi diversi: come la stesura delle diverse carte costituzionali utili al chiarimento di un nuovo assetto dei poteri (processo storico che caratterizzer\u00e0 tutto il XIX secolo); in un senso invece pi\u00f9 ampio si parla del \u201ccostituire\u201d uno Stato realmente nuovo da parte della \"nation\", la societ\u00e0, il nuovo soggetto politico in formazione, salito alla ribalta alla fine XVIII secolo.\nLa teorizzazione di Benjamin Constant, interrogandosi radicalmente sulla natura del potere, difende le conquiste politiche rivoluzionarie e allo stesso tempo riesce ad essere protagonista centrale nel periodo della restaurazione. La sua dottrina costituzionale si basa sulla divisione tra potere legislativo e potere esecutivo, divisione che riprende le facolt\u00e0 individuali del volere (legislativo) e dell'agire (esecutivo); si articola poi in cinque funzioni (a partire dal 1814, data di pubblicazione delle \u201c\"Reflexions sur les constitutions\"\u201d): il \"pouvoir pr\u00e9servateur/neutre\" affidato al re; il potere esecutivo assegnato ai ministri; il \"pouvoir repr\u00e9sentatif\", ovvero il potere legislativo affidato a due camere; il potere giudiziario; il \"pouvoir municipal\" legato alla dimensione locale, questa proposta fu infine recepita nel 1831, quando furono istituiti dei consigli comunali eletti (sebbene con una base elettorale ristretta).\nIl monarca ha rapporti con tutti gli altri poteri: nomina i ministri (potere esecutivo), promulga o pone il veto sui provvedimenti legislativi, nomina parte dei giudici (potere giudiziario). Rispetto alla sua carica neutra e di garanzia rispetto all'assetto costituito, invece egli pu\u00f2 destituire i ministri, sciogliere la camera elettiva, esercitare la grazia. \nIl potere legislativo \u00e8 assegnato a due camere, una delle quali viene eletta con suffragio su base censitaria (da qui la definizione di potere \"repr\u00e9sentatif\"), l'altra \u00e8 organizzata su base ereditaria. \nL'assemblea ereditaria ha lo scopo di legare la nazione (la societ\u00e0) col trono, evitando il dispotismo del monarca e radicando la nobilt\u00e0 all'interno del corpo sociale e del meccanismo costituzionale, con lo scopo di mantenere \u201cil popolo nell'ordine\u201d e vegliare sulla libert\u00e0, anche per questo questa camera viene definita da Constant come \"corpo intermediario\u201d; essa non ha limite di estensione, per permetterne il rinnovamento ed evitare la nascita di una aristocrazia chiusa, eversiva per l'organizzazione istituzionale. \nSeguendo un disegno coerente che lega tutte le parti del corpo costituzionale, la camera elettiva viene progettata da Constant per radicare il meccanismo politico nell'opinione attraverso la rappresentanza. L'elezione diretta avviene seguendo tre passaggi: in ogni distretto tutti i cittadini aventi diritto (ovvero i proprietari) fissano una prima lista di cinquanta candidabili, scelgono poi una commissione composta da cento elementi che sceglier\u00e0 i cinque candidati tra cui verr\u00e0 nuovamente effettuata la scelta da tutti gli aventi diritto di voto. La camera elettiva \u00e8 fondamentale nel disegno costituzionale perch\u00e9 permette un reale collegamento tra gli interessi particolari e l'interesse generale, incentivando ulteriormente la relazione tra le diverse classi sociali; essa \u00e8 rinnovabile per intero a scadenze non eccessivamente ravvicinate, i suoi membri sono rieleggibili per un numero indefinito di tornate elettorali con il duplice scopo di ricompensarne il merito ed evitare disordini nella popolazione. Pur non essendo contrario ad una indennit\u00e0 modesta per i componenti eletti, Constant sostiene la gratuit\u00e0 delle funzioni rappresentative, proprio perch\u00e9 in un contesto in cui i non-proprietari non hanno diritti politici l'assenza di qualsiasi compenso per i rappresentanti diviene naturale. Per rendere allo stesso tempo appetibili le cariche rappresentative, esse devono avere un ruolo fondamentale all'interno dello Stato.\nIl potere esecutivo viene esercitato dai ministri, responsabili rispetto alle camere e al sovrano; il giudiziario viene esercitato da giudici in parte nominati dal re, in parte estratti a sorte tra gli elettori; il potere \"municipal\" si esplica nella sfera locale ed \u00e8 la cifra di una forte decentralizzazione amministrativa ma anche politica, elemento di novit\u00e0 portato dalla teorizzazione constantiana. \nIl sistema cos\u00ec organizzato pu\u00f2 essere definito come \u201cibrido\u201d per almeno due ordini di motivi. Include aspetti di chiaro riferimento anglosassone, legati alla flessibilit\u00e0 lasciata al meccanismo politico rispetto alla materia non strettamente costituzionale, ovvero tutto ci\u00f2 che va oltre l'attribuzione dei poteri e i diritti individuali, allo stesso tempo proprio nella formalizzazione di questi ultimi due aspetti, si ricollega alle influenze razionaliste francesi. In secondo luogo \u00e8 il rapporto stesso tra i poteri a rendere tale sistema non riducibile n\u00e9 ad una monarchia costituzionale (in cui i ministri dipendono unicamente dal re), n\u00e9 ad un sistema parlamentare (in cui il potere esecutivo riceve fiducia unicamente dal parlamento); qui i ministri hanno piena autonomia rispetto agli altri poteri, e piena responsabilit\u00e0 individuale, con l'unica eventualit\u00e0 di essere destituibili dal sovrano in casi estremi di crisi istituzionale. Proprio da questo disegno complessivo si pu\u00f2 trarre la definizione del sistema prospettato da Constant come \u201cgoverno di gabinetto\u201d, in cui la legittimit\u00e0 del monarca viene costituzionalizzata, ovvero limitata e formalizzata dalla carta costituzionale, e radicata nell'opinione attraverso il legame con gli altri attori istituzionali, creando un sistema complesso ma allo stesso tempo flessibile di pesi e contrappesi.\nLe sue teorie furono applicate alla lettera in Portogallo nel 1822 e in Brasile nel 1824, dove al Re o all'Imperatore erano esplicitamente attribuiti \"poteri di moderazione\" anzich\u00e9 il potere esecutivo. Altrove (per esempio nello Statuto albertino del Regno di Sardegna del 1848) il potere esecutivo era nominalmente attribuito al Re ma era esercitabile nella pratica solo dai suoi ministri responsabili."}
{"id": "633921", "revid": "17654", "url": "https://it.wikipedia.org/wiki?curid=633921", "title": "Loya Jirga", "text": ""}
{"id": "633925", "revid": "1573940", "url": "https://it.wikipedia.org/wiki?curid=633925", "title": "Latrodectus", "text": "Latrodectus () \u00e8 un genere di ragni appartenente alla famiglia Theridiidae, note con il nome comune di vedove o malmignatte.\nInclude circa una trentina di specie, tutte velenose, una delle quali \u00e8 presente anche in Italia.\nAppartiene al genere anche la nota vedova nera, il cui morso non \u00e8 particolarmente doloroso ma il cui veleno \u00e8 molto pericoloso anche per l'uomo e, in rari casi, mortale.\nComportamento.\nIl loro carattere \u00e8 comunque particolarmente schivo, difficilmente lasciano la loro tela. I rari casi di morsi a persone accadono generalmente quando il ragno viene disturbato o la sua tela distrutta.\nDistribuzione.\nSono distribuite in gran parte del globo, in particolare nella fascia tropicale e subtropicale, in tutta l'area Mediterranea ma anche in gran parte delle zone temperate.\nIn Italia \u00e8 presente solo la specie \"Latrodectus tredecimguttatus\" volgarmente chiamata \"malmignatta\" o \"vedova nera mediterranea\". Prende anche il nome di \"ragno di Volterra\" in Toscana, \"bottone\" nell'alto Lazio e a nord di Roma, \"Arza\", \"Argia\" o \"s'Alza\" in Sardegna e in Liguria."}
{"id": "633927", "revid": "121889114", "url": "https://it.wikipedia.org/wiki?curid=633927", "title": "Ietogramma", "text": "Per ietogramma (spesso definito anche come \"pioggia di progetto\") nelle comuni applicazioni dell'ingegneria idraulica, si intende una certa distribuzione temporale della precipitazione da utilizzare per la progettazione o per la verifica in condizioni estreme di specifiche opere (condotti fognari, vasche vol\u00e0no e varie) incluse in una rete di drenaggio.\nIntroduzione.\nPi\u00f9 in generale si pu\u00f2 dire che uno ietogramma sia un modello, cio\u00e8 una schematizzazione, pi\u00f9 o meno complessa, ideata per ottenere, in maniera univoca e riproducibile, l'evoluzione temporale di un fenomeno naturale: la pioggia o pi\u00f9 precisamente di un singolo evento di pioggia.\nIn genere per eseguire il dimensionamento di una qualsiasi opera di drenaggio occorre conoscere quelle grandezze (e.g. la portata o il volume) con cui l'opera sar\u00e0 chiamata ad interagire, pi\u00f9 o meno come ad esempio nell'ingegneria strutturale le dimensioni di un qualsiasi elemento (trave, pilastro, piastra..) sono determinate in funzione delle sollecitazioni e delle condizioni in cui l'opera dovr\u00e0 lavorare. Tuttavia la determinazione quantitativa delle grandezze che pi\u00f9 frequentemente si incontrano nell'ingegneria idraulica risulta problematica: infatti i fenomeni che sono alla base di queste grandezze (e.g. l'altezza di pioggia caduta su una certa superficie in un certo intervallo di tempo, la portata in una data sezione di un fiume o anche il livello del pelo libero in un invaso) sono troppo complessi e difficilmente schematizzabili. Questo fa s\u00ec che tali grandezze vengono considerate delle variabili aleatorie, le cui propriet\u00e0 possono essere indagate solo attraverso elaborazioni statistiche basate sull'osservazione del fenomeno. Questo per\u00f2 non \u00e8 sempre possibile: infatti mentre nell'idrologia fluviale si pu\u00f2, ad esempio, misurare le massime portate di un corso d'acqua, relativamente a determinati intervalli di tempo, per una rete di drenaggio pluviale non \u00e8 possibile disporre delle misurazioni della portata prodotta da eventi di pioggia e quindi non \u00e8 possibile sapere quanta acqua effettivamente quella rete sar\u00e0 chiamata a smaltire.\nPer ovviare a tale problema, all'interno di quella branca dell'ingegneria idraulica che si chiama idrologia tecnica, nel tempo sono state ideate e adottate varie procedure che permettono di ricavare la portata prodotta da un qualsiasi evento di pioggia: lo ietogramma di progetto rappresenta proprio una di queste procedure. \u00c8 doveroso ricordare che in fase di progettazione \u00e8 necessario scegliere un tempo di ritorno. Questa grandezza, mediante opportuna analisi statistica degli eventi di pioggia di una data regione, permette di determinare (sotto opportune ipotesi) uno ietogramma caratterizzato da una certa probabilit\u00e0, i.e. da un certo grado di rarit\u00e0.\nI pi\u00f9 comuni tipi di ietogrammi di progetto.\nNel tempo sono stati elaborati diversi ietogrammi. Il pi\u00f9 vecchio \u00e8 quello rettangolare, nato non come ietogramma ma come semplice applicazione del metodo razionale.\nIetogramma rettangolare.\nLo ietogramma rettangolare \u00e8 il pi\u00f9 semplice tra tutti gli ietogrammi e si basa sull'assunzione che un evento di pioggia, di una certa durata \"dT\" sia caratterizzato da un'intensit\u00e0 formula_1 costante.\nSottostima gli effetti della pioggia perch\u00e9:\n- considera solo la parte critica della precipitazione che si verifica nell'intervallo;\n- trascura l'effetto di picco dell'intensit\u00e0;\nIetogramma triangolare.\nMentre lo ietogramma rettangolare considera costante l'intensit\u00e0 di pioggia, quello triangolare considera l'effetto di picco\nIetogramma Sifalda.\nLo ietogramma Sifalda si compone di tre parti, relative a tre intervalli di tempo contigui: nel primo intervallo di tempo (dt1) l'intensit\u00e0 cresce linearmente; nel secondo (dt2) si mantiene costante e nel terzo (dt3) decresce linearmente.\nIl primo ed il terzo intervallo hanno una durata pari ad un quarto di quella totale (1/4 * tp), mentre il secondo intervallo ha una durata pari alla met\u00e0 di quella totale ( tp/2 ).\nDalla curva di probabilit\u00e0 pluviometrica (CPP) si ricava hc, che corrisponde alla durata 1/4tp, alla parte centrale si assegna un'intensit\u00e0 ic, pari a 4hc/tp.\nAlla prima parte si assegna un'intensit\u00e0 che cresce linearmente da 0,065ic a 0,435ic, nella prima parte invece decresce sempre linearmente da quest'ultimo valore fino a 0,087ic, cos\u00ec facendo la prima parte porta il 14% del volume totale, la seconda parte circa il 56% e la terza parte il restante 30%. Attenzione, proprio come lo ietogramma rettangolare, lo ietogramma Sifalda sottostima l'effetto di picco ed inoltre non rispetta la CPP per l'intera durata tp ma solo per un quarto di questa.\nIetogramma Chicago.\n\u00c8 uno ietogramma coerente con la curva di probabilit\u00e0 pluviometrica. Viene chiamato Chicago perch\u00e9 \u00e8 stato adottato da Keifer e Chu (1957) in occasione della progettazione della fognatura di Chicago. Viene considerato spesso preferibile al semplice ietogramma rettangolare perch\u00e9 pu\u00f2 generare portate al colmo relativamente maggiori.\nSi pu\u00f2 ottenere facilmente da una curva di possibilit\u00e0 pluviometrica a due parametri del tipo formula_2 (molto diffusa in Italia), in cui formula_3 \u00e8 la durata della precipitazione di progetto, formula_4 \u00e8 l'altezza di pioggia corrispondente, mentre formula_5 ed formula_6 sono i parametri della curva. Si ha:\nIl valore di formula_11 pu\u00f2 variare tra 0 e 1, ma in genere si utilizzano valori compresi fra 0.3 e 0.5. Il problema della singolarit\u00e0 per formula_12 non si pone nella pratica ingegneristica, a causa della inevitabile discretizzazione della curva.\nIetogramma cumulato.\nLo ietogramma cumulato si basa sull'assunzione che un evento di pioggia, di una certa durata \"dT\" sia caratterizzato da un'altezza di precipitazione h (mm)."}
{"id": "633928", "revid": "6923", "url": "https://it.wikipedia.org/wiki?curid=633928", "title": "Fonte secondaria", "text": "Una fonte secondaria in storiografia e in filologia \u00e8 uno scritto in cui si descrive, discute, interpreta, commenta, analizza, riassume una o pi\u00f9 fonti primarie basandosi usualmente anche sulla consultazione di altre fonti secondarie.\nLe monografie storiche pubblicate attualmente sono ad esempio fonti secondarie.\nDescrizione.\nFonti secondarie ideali hanno generalmente due caratteristiche: a) narrano avvenimenti accaduti nel passato; b) svolgono una funzione di generalizzazione, analisi, sintesi, interpretazione e/o valutazione degli eventi.\nUn esempio di fonte secondaria potrebbe essere la biografia di una figura storica, che costruisce una narrazione coerente basata su una variet\u00e0 di documenti di riferimento (riferiti come fonti primarie), noti al momento della stesura della biografia stessa, oppure nuovi originali verificabili, come lettere, diari, articoli di giornale e registrazioni ufficiali. Le fonti secondarie possono inoltre riferirsi ad altre fonti secondarie, ad esempio la biografia in oggetto pu\u00f2 riferirsi ad altre biografie scritte in precedenza. La quantit\u00e0 di relazioni di riferimento tra le fonti e la loro qualit\u00e0 (soprattutto tra fonti secondarie e fonti primarie intrinsecamente attendibili) e maggiormente la disponibilit\u00e0 e verificabilit\u00e0 delle stesse incide nel grado di reciproca attendibilit\u00e0. Il pi\u00f9 delle volte, ma non sempre, le fonti secondarie fanno un esteso uso di citazioni come necessario strumento di controllo e verifica della propria attendibilit\u00e0.\nLa distinzione tra fonte primaria e fonte secondaria pu\u00f2 basarsi spesso sull\"'uso\" della fonte. Ad esempio, le biografie sono generalmente considerate fonti secondarie; ma se uno storico scrive uno studio di storia sulla stesura della biografia stessa durante un certo periodo o in un certo luogo, essa diventer\u00e0 una fonte primaria per lo studio \u2013 le biografie diventano esse stesse i documenti da essere analizzati come prodotti del loro tempo. Molte fonti secondarie utilizzano altre fonti secondarie come fonti primarie, in parte perch\u00e9 tutte le fonti secondarie sono esse stesse scritte \"nel loro tempo\" ed entro il contesto intellettuale e culturale dell'epoca, una caratteristica che \u00e8 usualmente pi\u00f9 ovvia nelle fonti primarie.\nFonti secondarie sono spesso revisioni paritarie e pubblicazioni di istituti, dove l'accuratezza metodologica \u00e8 importante per la reputazione dell'autore, della casa editrice, dell'istituto di ricerca. Gli storici sottopongono sia le fonti primarie che secondarie ad un alto grado di scrutinio.\nMolti studiosi hanno discusso sulla difficolt\u00e0 nella produzione di fonti secondarie dalla \"informazione originale\" che \u00e8 stata fatta in passato. Lo storico/filosofo Hayden White ha scritto molto sui modi con cui le strategie retoriche degli storici costruiscono la narrazione del passato, e quale sorta di assunzioni circa tempi ed eventi sono incastrati nella vera struttura della narrazione storica. In ogni caso, la questione dell'esatta relazione fra \"fatti storici\" e il contenuto della \"storia scritta\" \u00e8 stato argomento di discussione fra gli storici fin dalla fine del XIX secolo, quando molto della moderna professione di storico doveva ancora venire.\nCome regola generale, gli storici moderni preferiscono risalire alle fonti primarie disponibili oppure cercarne di nuove, perch\u00e9 le fonti primarie, che siano accurate o meno, offrono nuovi spunti alla ricerca storica. Perci\u00f2 molta parte della storiografia moderna ruota attorno ad un utilizzo massiccio di archivi, mirato ad individuare nuove fonti primarie utili. D'altro canto, molti progetti di ricerca non avanzati sono limitati a materiale costituito da fonti secondarie."}
{"id": "633933", "revid": "110157", "url": "https://it.wikipedia.org/wiki?curid=633933", "title": "This Station Is Non-Operational", "text": "This Station Is Non-Operational \u00e8 una raccolta del gruppo statunitense degli At the Drive-In, pubblicata nel 2005 dalla Fearless Records. La raccolta contiene pezzi scelti dagli ex componenti del gruppo, e bench\u00e9 manchino alcuni dei pezzi pi\u00f9 noti, la maggior parte degli album ed EP del gruppo sono presenti in questa compilation, oltre a sette tracce mai pubblicate su album od EP. L'assenza di materiale della produzione prima del 1997, cio\u00e8 degli EP \"Hell Paso\" e \"Alfaro Vive, Carajo!\" e dell'album di debutto \"Acrobatic Tenement\" port\u00f2 loro molte critiche. La versione \"Special Limited Edition\" \u00e8 composta da 2 dischi, il secondo dei quali \u00e8 un DVD contenente 3 videoclip (\"One Armed Scissor\", \"Invalid Litter Dept.\", e \"Metronome Arthritis\"), l\"'Operations Manual\", la discografia, e alcuni extra. Il nome dell'album \u00e8 tratto da un verso della canzone \"One Armed Scissor\".\nTracce nuove o non presenti su album ed EP.\nI due pezzi dal vivo furono registrati durante la stessa sessione per il programma della BBC Radio It's the Evening Session, presentato da Steve Lamacq, e furono trasmessi per la prima volta nel settembre 2000."}
{"id": "633935", "revid": "77358", "url": "https://it.wikipedia.org/wiki?curid=633935", "title": "Ban Ki Moon", "text": ""}
{"id": "633939", "revid": "30610", "url": "https://it.wikipedia.org/wiki?curid=633939", "title": "Evento Anossico", "text": ""}
{"id": "633940", "revid": "1605525", "url": "https://it.wikipedia.org/wiki?curid=633940", "title": "Giuseppina di Beauharnais", "text": "Soprannominata \"la bella Creola\", Giuseppina nacque in una grande propriet\u00e0 della Martinica. Arriv\u00f2 in Francia grazie al suo matrimonio con Alessandro di Beauharnais, che divenne una figura di rilievo nella Rivoluzione francese e che venne poi ucciso durante il Terrore. Frequentando i salotti parigini, incontr\u00f2 il generale Bonaparte, con cui si rispos\u00f2. Questo secondo matrimonio le permise di diventare imperatrice, ma si scontr\u00f2 spesso con la sua nuova famiglia e non riusc\u00ec a dare al marito un erede. Napoleone divorzi\u00f2 e lei si ritir\u00f2 nel suo dominio della Malmaison. Malgrado il suo matrimonio sterile con Napoleone, Giuseppina lasci\u00f2 dei discendenti, grazie ai due figli avuti dal primo matrimonio. \u00c8 rimasta nella storia per i suoi interessi per la moda e la botanica.\nBiografia.\nInfanzia.\nMarie-Jos\u00e8phe-Rose nacque il 23 giugno 1763 a Les Trois-\u00celets, vicino a Fort-Royal, figlia maggiore del cavaliere Joseph-Gaspard Tascher Seigneur de (signore di) La Pagerie, e di Rose-Claire des Vergers de Sannois. Alla famiglia si aggiungeranno Catherine D\u00e9sir\u00e9e nel 1764 e Marie Fran\u00e7oise nel 1766. Originaria di Marchenoir, la famiglia del padre era giunta in Martinica nel 1726 per fare fortuna, ma l'unico successo di Joseph-Gaspard era stato quello di sposare una donna di un ceto sociale pi\u00f9 alto e pi\u00f9 ricca di lui, che gli aveva portato in dote una piantagione di canna da zucchero.\nLibertino e scialacquatore, Joseph-Gaspard malgest\u00ec le propriet\u00e0 avute e, alla morte del nonno materno di Rose, la famiglia non ricevette l'eredit\u00e0 che sperava, ma molti debiti. Quando la casa di famiglia fu distrutta da un uragano nel 1766, Joseph-Gaspard non la fece ricostruire, preferendo ristrutturare come abitazione il piano superiore della raffineria di zucchero della piantagione, dove si install\u00f2 con la moglie e le figlie.\nL'origine esotica della futura imperatrice dei francesi avrebbe dato luogo in seguito allo scaturire di fantasie e congetture sulla sua infanzia martinicana. Al tempo soprannominata \"Y\u00e9yette\", dal vezzeggiativo di Rosette, passava le sue giornate con Marion, l'amata nutrice mulatta, e si racconta giocasse spesso con i figli degli schiavi. Certo fu che, ripresasi da un lieve attacco di vaiolo, venne mandata a studiare nell'istituto religioso delle \"Dames de la Providence\" di Fort-Royal assieme alla sorella Catherine D\u00e9sir\u00e9e: non furono mandate in Francia a ricevere un'educazione adeguata a ragazze del loro rango, a causa delle ristrettezze economiche della famiglia. Non dotata di una mente brillante, Rose ricevette dalle suore un'istruzione approssimativa in cultura umanista, catechismo, disegno, danza, musica e canto.\nMorta Catherine D\u00e9sir\u00e9e per una febbre maligna, Rose usc\u00ec dal collegio a quattordici anni per tornare alla placida vita a fianco della madre a Trois-\u00celets. Gi\u00e0 da giovane, Rose acquist\u00f2 carattere e abitudini corrispondenti all'immagine che i francesi si erano fatti dei creoli, di cui dicevano essere indolenti, capricciosi e molto sensuali. Fu in questo periodo che la ragazza ricevette da un'indovina mulatta una predizione sul suo futuro: avrebbe avuto un matrimonio infelice da cui sarebbe rimasta vedova, ma in seguito avrebbe avuto una corona e un ruolo \u00abpi\u00f9 alto di quello di una regina\u00bb.\nNel frattempo Joseph-Gaspard ricevette da Fran\u00e7ois de Beauharnais, amante di sua sorella Marie Euph\u00e9mie D\u00e9sir\u00e9e, detta Edm\u00e9e, la proposta di nozze fra Catherine D\u00e9sir\u00e9e e suo figlio minore, il visconte Alexandre de Beauharnais. Mentre questa domanda stava raggiungendo la Martinica, la ragazza mor\u00ec. Dopo varie sollecitazioni, la scelta ricadde su Rose, che venne accompagnata in Francia dal padre, da una zia e da Euph\u00e9mie, una serva mulatta, in un viaggio periglioso a bordo della \"Ile de France\", sbarcando a Brest il 12 ottobre 1779. Il matrimonio fra la quindicenne Rose e il diciottenne Alexandre venne celebrato il 13 dicembre 1779 a Noisy-le-Grand.\nPrimo matrimonio.\nIl matrimonio non inizi\u00f2 bene. Costantemente criticata dal marito, che la riteneva troppo provinciale, ignorante e grossolana per essere presentata nell'alta societ\u00e0, Rose visse i primi due anni di matrimonio in casa Beauharnais in centro a Parigi, frequentando il salotto letterario di Fanny di Beauharnais. D'altra parte Alessandro, spesso lontano dal tetto coniugale per doveri militari, sfruttava ogni occasione per moltiplicare le sue relazioni amorose: \u00abInvece di passare tempo a casa con una creatura con la quale non riesco a trovare nulla in comune, ho ripreso in larga misura la mia vita da scapolo\u00bb, scrisse al suo vecchio precettore.\nNonostante gli screzi sempre pi\u00f9 frequenti a causa del carattere di entrambi, la coppia mise comunque al mondo due figli, Eug\u00e8ne, che nacque il 18 settembre 1781, seguito due anni dopo da Hortense, nata il 10 aprile 1783. Nel settembre 1782 Alexandre part\u00ec per la Martinica senza avvisare la moglie, assieme all'amante Laura de Longpr\u00e9, per cercare di ottenere la gloria sul campo di battaglia della rivoluzione americana: ma vi giunse quando ormai si stavano organizzando gli accordi per la pace.\nIn Martinica, il visconte dette scandalo per il suo comportamento con madame de Longpr\u00e9 e altre signore del luogo, inimicandosi i parenti della moglie, che lo avevano inizialmente ben accolto. La nascita prematura di Hortense permise a Madame de Longpr\u00e9 di insinuare in Alexandre il dubbio che non fosse il padre della bambina. Il visconte interrog\u00f2 quindi gli abitanti dell'isola sulla supposta lascivia adolescenziale della moglie. Non trovando conferme, pur di supportare la sua tesi, cerc\u00f2 di corrompere anche alcuni schiavi dei Tascher e, in una violenta lettera di accusa a Rose, le intim\u00f2 di lasciare la loro casa di Parigi e entrare in convento.\nIl 27 novembre 1783 Rose, affidata la figlia a una balia e portando Eug\u00e8ne con s\u00e9, entr\u00f2 nel convento di Panth\u00e9mont, rifugio per aristocratiche in difficolt\u00e0. A contatto con numerose dame dell\"ancien r\u00e9gime\", in cui dest\u00f2 simpatia, in quest'abbazia reale Rose apprese usi e costumi da tenere in societ\u00e0, affinando le sue qualit\u00e0 mondane. Due settimane dopo avvi\u00f2 le pratiche per la separazione dal marito. Il 5 marzo 1785 si arriv\u00f2 alla separazione consensuale: Rose avrebbe potuto vivere dove voleva, ottenendo la custodia di Eug\u00e8ne fino ai suoi cinque anni e quella di Hortense, mentre Alexandre si sarebbe occupato del loro mantenimento finanziario.\nQuando usc\u00ec dal convento, Rose and\u00f2 ad abitare con il suocero e sua zia Edm\u00e9e a Fontainebleau, dove la famiglia si era trasferita in seguito a ristrettezze economiche: le entrate che dovevano venire dalle piantagioni in Martinica, mal gestite dal conte Tascher e da Alexandre, che scialacquava denaro, non erano elevate. Nonostante ci\u00f2, a Fontainebleau, Rose frequent\u00f2 parecchi nobili e borghesi, dandosi alla vita di societ\u00e0: nacquero cos\u00ec vari pettegolezzi sulle sue presunte relazioni e persino su una sua gravidanza.\nIl 2 luglio 1788 Rose part\u00ec da Le Havre per la Martinica assieme alla figlia e alla fedele mulatta Euph\u00e9mie, dove giunsero l'11 agosto seguente. Festosamente accolta dalla famiglia, Rose trov\u00f2 la propriet\u00e0 assediata dai creditori e il padre e la sorella Fran\u00e7oise ammalati - entrambi moriranno pochi anni dopo il suo rientro in Francia. Rose sarebbe rimasta in Martinica due anni: in questo periodo viaggi\u00f2 per le isole, visit\u00f2 parenti e amici, in particolare suo zio, il barone de Tascher, a Fort-Royal dove venivano organizzati ricevimenti e balli con gentiluomini provenienti dalla Francia, dai quali si fece mantenere, facendo nascere nuovi pettegolezzi.\nRivoluzione francese.\nL'eco della rivoluzione scoppiata nel 1789 arriv\u00f2 in Martinica nel 1790, facendo scoppiare varie rivolte capeggiate da schiavi, mulatti e bianchi senza privilegi, che riuscirono a conquistare alcune piazzeforti. A fine estate 1790, rischiando la vita, Rose decise di scappare in Francia con Hortense, salendo sulla fregata militare \"Sensible\" e sbarcando nel vecchio continente nel novembre seguente.\nNel frattempo, suo marito Alexandre era stato eletto deputato negli Stati generali del 1789 e, abbracciate le idee rivoluzionarie, aveva rinunciato ai privilegi feudali, venendo infine eletto presidente dell'Assemblea costituente, dove acquis\u00ec un ruolo di spicco. Fu lui a organizzare l'arresto e il ritorno a Parigi della famiglia reale fuggita e fermata a Varennes.\nNon dovendo occuparsi dei figli mandati in collegio a studiare, Rose lasci\u00f2 la casa di Fontainebleu e, nell'ottobre 1791, si trasfer\u00ec in un appartamento in affitto nel centro della capitale, per essere pi\u00f9 vicina alla vita mondana dei salotti e dei teatri parigini. Qui ebbe modo di conoscere varie persone di spicco dell'epoca, di diversa estrazione sociale e orientamento politico, anche filo-borbonico, cosa che le avrebbe creato non pochi problemi negli anni successivi. In questo stesso periodo le furono attribuite numerose relazioni sentimental-sessuali.\nNella primavera 1792 lo scoppio della guerra contro l'Austria e le sconfitte dell'esercito francese portarono a una violenta risposta antimonarchica: la famiglia reale fu arrestata (10 agosto 1792) e portata alla torre del Tempio, il mese dopo il popolo assalt\u00f2 le prigioni, compiendo vari massacri e infine, il 21 settembre 1792, venne dichiarata la Repubblica. Il 21 gennaio 1793 re Luigi XVI fu ghigliottinato, seguito nove mesi dopo dalla regina Maria Antonietta. Era iniziato il regime del Terrore, con l'approvazione da parte della Convenzione Nazionale della \"legge dei sospetti\", secondo la quale ogni nobile era un possibile controrivoluzionario, che poteva essere arrestato e ghigliottinato. \nIn questo clima sempre pi\u00f9 teso, Rose cerc\u00f2 di salvaguardare se stessa e i figli, cercando inizialmente di farli emigrare assieme ad amici, ma il piano fu bloccato dal marito. Tent\u00f2 dunque di adattarsi il pi\u00f9 possibile al nuovo clima repubblicano: mand\u00f2 i figli a imparare un mestiere, abbandon\u00f2 il titolo nobiliare e si defin\u00ec nelle lettere alle autorit\u00e0 una fervente sanculotta, firmandosi \"\"cittadina\" Beauharnais\". Trasferitasi a Croissy per cercare di rimanere nell'anonimato, ottenne dalla municipalit\u00e0 locale il certificato di cittadinanza il 26 ottobre 1793.\nNel frattempo, dopo lo scioglimento dell'Assemblea Costituente nel settembre 1791, suo marito Alessandro aveva ottenuto il comando dell'armata del Reno, ma non manifest\u00f2 grandi capacit\u00e0 militari. Nel luglio 1793, a seguito della caduta di Magonza in mano nemica, dette le dimissioni. Nonostante i suoi accesi discorsi filorepubblicani, fu accusato di essere un cospiratore e nel marzo 1794 fu incarcerato nella prigione dei Carmelitani. Il 21 aprile seguente venne raggiunto da Rose, denunciata da una lettera anonima.\nIn carcere Rose non dette prova di coraggio e, secondo i ricordi di alcuni testimoni, pianse molto spesso per la disperazione. L'unica fonte di gioia erano le visite dei figli, che cercarono di rivolgersi alle autorit\u00e0 per salvarla. Anni dopo fu riferito che avesse instaurato una relazione amorosa con il generale Lazare Hoche, mentre il marito si intratteneva con un'altra prigioniera, Delphine de Custine.\nCon l'approvazione della legge del 22 pratile, che consentiva la condanna a morte dei \"nemici del popolo\" anche senza processo, furono giustiziate 1.366 persone, fra cui anche Alessandro di Beauharnais (23 luglio 1794). Quando Rose apprese la notizia, leggendola su un giornale, svenne. Quattro giorni dopo, Jean-Lambert Tallien guid\u00f2 il colpo di stato del 9 termidoro, che port\u00f2 alla caduta di Robespierre, giustiziato il giorno seguente assieme ad altri estremisti.\nLa morte di Robespierre pose fine al regime del Terrore e salv\u00f2 Rose dalla ghigliottina: pare anche che il dossier della donna fosse scomparso. Sarebbe uscita di prigione dieci giorni dopo, il 6 agosto 1794. Alla notizia del colpo di stato, poco prima di andare a dormire, Rose scherz\u00f2 con le compagne di cella: \u00abVedete, non sono stata ghigliottinata, e sar\u00f2 incoronata regina di Francia\u00bb.\nIncontro e matrimonio con Napoleone.\nRimasta vedova del marito che era la sua principale fonte di rendita, uscita di prigione Rose dovette far fronte alle precarie condizioni economiche in cui versavano lei e i suoi parenti. Mand\u00f2 Eug\u00e8ne dal generale Hoche, dove divenne ufficiale inferiore alla sussistenza, mentre per s\u00e9 e Hortense riusc\u00ec a farsi prestare soldi, molti dei quali furono scialaquati in frivolezze. Con il suo \"charme\" si cre\u00f2 amicizie influenti, che us\u00f2 per recuperare la casa parigina, molti dei beni di Alexandre e farsi ricompensare di quelli perduti.\nIn quel periodo conobbe, grazie a Tallien, Teresa Cabarrus (con cui era stata prigioniera nello stesso carcere nel 1794), che la introdusse nei salotti del governo e le present\u00f2 Paul Barras, uno dei capi del Direttorio, di cui divenne amante. Anche se biasimata per essersi legata a un uomo cos\u00ec malfamato, Rose se ne serv\u00ec per migliorare il proprio tenore di vita e quello dei figli: Eug\u00e8ne venne mandato a studiare al Coll\u00e8ge Irlandais, mentre Hortense alla prestigiosa scuola fondata e diretta da Madame Campan. Nell'ottobre 1795 Rose si trasfer\u00ec al numero 6 di rue Chantreine.\nNegli stessi salotti frequentati da Rose e dalle \"Merveilleuses\", abbigliate secondo la nuova moda neoclassica detta alla \"directoires\", era ospite anche il giovane generale corso Napoleone Bonaparte. Rose e Bonaparte si conobbero pi\u00f9 approfonditamente grazie a un favore che il generale concesse a Eug\u00e8ne e lei volle incontrarlo per ringraziarlo.\nColpito, come dir\u00e0, dalla \u00abeccezionale grazia e [dalle] maniere irresistibilmente amabili\u00bb della donna, i due iniziarono a frequentarsi e ben presto diventarono amanti. In poco tempo Napoleone si innamor\u00f2 visceralmente della donna e nelle sue lettere d'amore la denomin\u00f2 \"Jos\u00e9phine\", Giuseppina, sfruttando il secondo nome di battesimo.\nAppassionatamente innamorato di lei, Napoleone le propose di sposarlo, ma Giuseppina tergivers\u00f2. Come scrisse a un'amica nel gennaio 1796, provava \u00abuno stato d'indifferenza\u00bb per lui, era spaventata dalla \u00abforza della passione\u00bb che le dimostrava, gli riconosceva una \u00abvoglia di dominare [e] uno sguardo scrutatore\u00bb che le mettevano soggezione, ma era affascinata dalla \u00abassurda sicurezza\u00bb che dimostrava. Alla fine, convinta che Napoleone avrebbe potuto arrivare in alto, accett\u00f2 di sposarlo. Eug\u00e8ne accolse abbastanza positivamente la notizia, avendo intenzione di fare carriera militare, mentre Hortense, avendo in antipatia il generale, pianse copiosamente.\nIl matrimonio civile avvenne la sera del 9 marzo 1796 a Parigi, nell'hotel Mondragon. La cerimonia venne officiata da un funzionario minore che mancava della competenza giuridica. Entrambi gli sposi mentirono sull'et\u00e0, dichiarando di avere ambedue ventotto anni. Erano presenti solo Barras, Tallien, Jerome Calmelet, consigliere finanziario della sposa e Lemarois, aiutante in campo minorenne di Napoleone, ma nessun parente. Lo sposo le don\u00f2 per le nozze un anello con una piccola iscrizione: \u00abAl destino\u00bb.\nNostra Signora delle Vittorie.\nDue giorni dopo le nozze, Bonaparte, che era stato nominato dal Direttorio generale in capo dell'Armata d'Italia, part\u00ec per raggiungere il suo esercito, mentre Giuseppina rimase a Parigi, poich\u00e9 il Direttorio le aveva ritirato il passaporto.\nDurante la campagna d'Italia, Giuseppina ricevette moltissime lettere appassionate da parte del marito che lei, incapace di rispondere con uguale ardore, commentava apertamente con la sua cerchia di amici. \u00abL'amore che ispirava a un uomo straordinario come Bonaparte evidentemente la inorgogliva, anche se lei prendeva la cosa meno sul serio di lui\u00bb, ricord\u00f2 l'amico drammaturgo Antoine Arnault, \u00abla sento ancora dire in quella sua peculiare cantilena creola: \"\u00c8 buffo... Bonaparte\".\u00bb\nSconfitto l'esercito del regno di Sardegna e gli austriaci ed entrato trionfalmente a Milano, Napoleone reclam\u00f2 la moglie al suo fianco e il Direttorio diede il suo consenso. Per molti mesi Giuseppina rifiut\u00f2 di raggiungerlo, accampando varie scuse, da malanni ad una presunta gravidanza. Grazie alle gesta del marito, Giuseppina era divenuta infatti una figura famosa a Parigi e, con il suo charme e la sua affabilit\u00e0, riusc\u00ec a rendersi molto popolare sia all'alta societ\u00e0 sia al popolo, venendo soprannominata \"Notre-Dame-des-Victoires\".\nPressata dalla disperazione di Napoleone, fu infine costretta a raggiungerlo, partendo il 27 giugno 1796. Era accompagnata da alcuni amici che desideravano fare degli affari in Italia, tra cui il giovane amante Hippolyte Charles, di cui si era pazzamente innamorata.\nPur riscontrando enorme successo a Milano per le sue maniere gentili, la sua bont\u00e0 e la sua delicatezza, Giuseppina confess\u00f2 di annoiarsi \u00abterribilmente\u00bb in Italia. Riceveva le entusiaste attenzioni del marito \u2013 \u00abmi adora come se io fossi una d\u00e8a\u00bb, scriveva a sua zia Edm\u00e9e \u2013, ma, mentre lui si trovava sul campo di battaglia, Giuseppina continu\u00f2 con discrezione la sua tresca con Hippolyte.\nNel luglio 1797 Giuseppina segu\u00ec il marito a Brescia, dove riusc\u00ec a far ottenere ad un suo amico, l'affarista Lagrange, le forniture per le Armate dei Pirenei e d'Italia, lucrandoci sopra attraverso delle tangenti. Sempre a Brescia salv\u00f2 fortuitamente Napoleone, evitando che finisse vittima di una cospirazione austriaca, insistendo per andarsene prima del previsto da un ballo: ci\u00f2 convinse il marito che il suo sesto senso creolo fosse il suo portafortuna. A Mantova, fu coinvolta nel bombardamento della citt\u00e0 e, per evitarle altri pericoli, Napoleone la fece allontanare dalla guerra: Giuseppina visit\u00f2 cos\u00ec Ferrara, Bologna, Lucca e Livorno, per poi tornare a Milano nel settembre 1796.\nA Milano Giuseppina continu\u00f2 il suo stile di vita sfarzoso e ammaliante, ma nel settembre 1797 si scontr\u00f2 con la famiglia Bonaparte, invitata in Italia da Napoleone, che la disapprov\u00f2 pesantemente. In particolar modo Giuseppina venne particolarmente osteggiata dalla suocera, Letizia Ramolino, e dalla giovane cognata, Paolina. Pur sostenuta dal figlio Eugenio, Giuseppina fu sollevata quando \u00abquei mostri\u00bb, come li aveva denominati, lasciarono la sua residenza estiva di Villa Pusterla a Mombello.\nI coniugi Bonaparte tornarono per vie separate nel gennaio 1798 a Parigi, dove Giuseppina continu\u00f2 assieme a Hippolyte i suoi traffici illeciti sull'assegnazione degli appalti per l'esercito, per sovvenzionarsi le spese pazze e ripagare gli enormi debiti, di cui il marito era all'oscuro. Conscia che Napoleone fosse un vero eroe nazionale, inizi\u00f2 a preoccuparsi di non essere ancora riuscita a dargli un figlio. Dopo essersi separata da lui, partito per la campagna d'Egitto, Giuseppina si rec\u00f2 alle terme di Plombi\u00e8res, note per portare fecondit\u00e0.\nAl suo ritorno dalla campagna d'Egitto, Bonaparte parve deciso a divorziare, ma dovette rinunciare per l'attaccamento ai due figli di Giuseppina.\nAlla fine la situazione coniugale s'invert\u00ec: Napoleone prese ad avere amanti nell\"entourage\" di sua moglie e Giuseppina, che non ignorava la cosa, dovette subire la presenza delle rivali.\nImperatrice dei francesi.\nNapoleone e Giuseppina furono incoronati imperatore e imperatrice dei francesi nel 1804 nella cattedrale di Notre-Dame.\nQuando apparve chiaro che, per questioni anagrafiche, Giuseppina non poteva dare un erede a Napoleone, l'imperatore decise di accogliere l'invito dei suoi consiglieri e avviare le pratiche per la dichiarazione di nullit\u00e0 del matrimonio, riconosciuta dal tribunale ecclesiastico dell'arcidiocesi parigina l'11 gennaio 1810.\nUltimi anni e morte.\nDopo la dichiarazione di nullit\u00e0 del matrimonio, Giuseppina visse gli ultimi anni della sua vita nel castello di Malmaison, vicino a Parigi. \nNella sua dimora di campagna Giuseppina continu\u00f2 la sua opera di restauro e di abbellimento sia dell'edificio sia del parco. Insoddisfatta delle rose che a quel tempo erano disponibili, piccole e di fioritura breve, fece piantare nei giardini della tenuta oltre duecento variet\u00e0 di rose provenienti dalla Persia. Da queste rose venne in seguito isolata prima la \"Rosa tea\" e, successivamente, la \"Ibrida perenne\", dai fiori doppi e rifiorenti e dalla quale discendono molte delle rose che attualmente sono in commercio.\nAlla sua morte, avvenuta nel 1814, fu seppellita non lontano da Malmaison, nella chiesa dei Santi Pietro e Paolo a Rueil. Accanto a lei fu in seguito sepolta la figlia Ortensia.\nGiuseppina fece parte della Massoneria come membro di una loggia di adozione.\nAspetto e personalit\u00e0.\nLa ragazza che giunse in Francia nel 1779 per le prime nozze era molto diversa dalla donna che sarebbe divenuta imperatrice dei francesi. Le sue prime descrizioni, risalenti alle trattative per le nozze con Alexandre de Beauharnais, la raffigurano come una ragazza \u00abben modellata per la sua et\u00e0\u00bb, dal carattere mite, la \u00abvoce dolce\u00bb, una \u00abvaga attitudine per la musica\u00bb e margini di miglioramento per il modo di cantare, di recitare e di danzare. Trovandola troppo goffa e ignorante per essere presentata nei salotti d'\u00e9lite, il marito cerc\u00f2 inutilmente di istruirla attraverso i libri. \nEbbero pi\u00f9 successo le ospiti del convento di Penthemont, in cui Giuseppina visse durante la separazione dal marito. La ragazza fece sue, copiando e venendo istruita dalle dame, le regole del comportamento, dell'etichetta, del trucco e della moda. A ventun anni divenne \u00abuna signora distinta ed elegante, dalle maniere perfette, dotata di grazie infinite\u00bb, come la defin\u00ec il padre del suo consulente legale che la incontr\u00f2 in convento durante le trattative per la separazione da Alessandro.\nSecondo le descrizioni dell'epoca, Giuseppina era alta circa un metro e sessantotto, svelta, con i capelli setosi, lunghi, castani, occhi nocciola e una carnagione ambrata. Il naso era piccolo e dritto; la bocca era ben formata, ma la teneva chiusa per la maggior parte del tempo per non rivelare i suoi denti difettosi. Venne elogiata per la sua eleganza, lo stile e la bassa voce \"argentata\", splendidamente modulata.\nDiscendenza.\nDa Alexandre de Beauharnais Giuseppina ebbe:\nIl figlio di Hortense divenne Napoleone III, imperatore dei francesi, mentre il figlio di Eug\u00e8ne fu Maximilian de Beauharnais, III duca di Leuchtenberg, e la figlia di Eug\u00e8ne, Jos\u00e9phine, spos\u00f2 re Oscar I di Svezia, figlio della fidanzata di un tempo di Napoleone, D\u00e9sir\u00e9e Clary. Attraverso di lei, Giuseppina \u00e8 diretta antenata dei monarchi del Belgio, di Danimarca, di Grecia, di Lussemburgo, della Norvegia, della Svezia e del Baden. Un'altra delle figlie di Eug\u00e8ne, Am\u00e9lie, spos\u00f2 l'imperatore Pietro I del Brasile (gi\u00e0 Pietro IV del Portogallo) a Rio de Janeiro, e divenne imperatrice del Brasile.\nLa giornalista del \"Time\" Nathalie Alexandria Kotchoubey de Beauharnais era una diretta discendente di Giuseppina attraverso suo figlio Eug\u00e8ne e il nipote Maximilian de Beauharnais, III duca di Leuchtenberg.\nUn gran numero di gioielli oggi indossati dalle famiglie reali si dicono appartenuti a Giuseppina, anche se al momento l'unico documentato e accertato \u00e8 una parure di smeraldi e diamanti appartenente alla famiglia reale norvegese.\nPatrona delle rose.\nNel 1799, mentre Napoleone si trovava in Egitto, Giuseppina acquist\u00f2 il castello di Malmaison. Ella diede ordine di rifare il parco in stile inglese, chiamando appositamente paesaggisti e orticultori dall'Inghilterra. Tra questi vi era Thomas Blaikie, esperto orticultore scozzese, oltre ad Alexander Howatson, al botanico Ventenat, e al francese Andr\u00e9 Dupont. Fu quest'ultimo a suggerire a Giuseppina di creare un giardino delle rose, al punto che ella si appassion\u00f2 alle specie pi\u00f9 rare e provenienti da tutto il mondo.\nNapoleone, venuto a conoscenza di questa passione, increment\u00f2 il giardino facendo portare appositamente in Francia diverse piante dai luoghi ove si trov\u00f2 a guerreggiare. Pierre-Joseph Redout\u00e9 venne incaricato di ripiantare i fiori nel giardino. \"Les Roses\" fu la prima pubblicazione realizzata negli anni 1817\u201320 sul giardino delle rose della Malmaison, con 168 tavole illustrate delle specie presenti al castello. La passione di Giuseppina per le rose vinse anche il blocco commerciale imposto da Napoleone nei confronti dell'Inghilterra, al punto che alcune specie provenienti dalla Cina poterono essere acquistate proprio grazie a permessi speciali di commercio. Sir Joseph Banks, direttore dei giardini botanici reali di Kew, collabor\u00f2 al progetto. Le rose non vennero catalogate nella realizzazione del giardino, ma si ha ragione di credere che alla morte di Giuseppina nel 1814 vi fossero 197 specie diverse di rose, secondo i calcoli di Jules Gravereaux del \"Roseraie de l'Haye\".\nIl giardino \u00e8 importante anche perch\u00e9 Andr\u00e9 Dupont vi inizi\u00f2 i primi esperimenti di impollinazione artificiale sulle rose, creando nuove variet\u00e0 ancora oggi apprezzate. Dupont, mentre era al servizio di Giuseppina, cre\u00f2 25 nuove tipologie, ma i suoi collaboratori ne crearono altre 1000 nello stesso giardino, nei 30 anni successivi alla sua morte.\nDopo la morte di Giuseppina la casa rimase vuota a lungo e ci\u00f2 che rimaneva dello splendido giardino venne distrutto nel 1870 in una battaglia della guerra franco-prussiana. Nel 1844, in occasione del 30\u00ba anniversario della morte dell'ex imperatrice, venne creata per lei la \"Souvenir de la Malmaison\"."}
{"id": "633941", "revid": "30610", "url": "https://it.wikipedia.org/wiki?curid=633941", "title": "Orizzonte Bonarelli", "text": ""}
{"id": "633943", "revid": "49567", "url": "https://it.wikipedia.org/wiki?curid=633943", "title": "Tobias Loeb", "text": ""}
{"id": "633949", "revid": "404449", "url": "https://it.wikipedia.org/wiki?curid=633949", "title": "San Lorenzo (Campi Bisenzio)", "text": "San Lorenzo (gi\u00e0 \"San Lorenzo a Campi\") \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nSi tratta di una delle cinque frazioni che compongono l'agglomerato urbano di Campi Bisenzio, tant'\u00e8 che viene comunemente considerata dalla popolazione come un quartiere della citt\u00e0. Si trova nella parte occidentale del territorio comunale, oltre la riva destra del Bisenzio ed ormai forma un solo agglomerato urbano con le vicine frazioni di San Martino e Santa Maria.\nMonumenti e luoghi d'interesse.\nNel territorio del popolo di San Lorenzo si erge il monumento simbolo della citt\u00e0 di Campi Bisenzio, ossia la Rocca Strozzi; oltre ad essa, vanno ricordate la chiesa di San Lorenzo, attestata fin dal 1208 ma praticamente ricostruita in forme moderne negli anni sessanta del XX secolo e la bellissima Villa Il Palagio (XVIII secolo) gi\u00e0 dimora signorile ed oggi di propriet\u00e0 della locale Misericordia, che vi ha realizzato tra l'altro \"Casa Diletta\", una struttura per ospitare i parenti dei ricoverati di fuori zona negli ospedali fiorentini.\nSociet\u00e0.\nReligione.\nNegli anni '90 del XX secolo, la parrocchia di San Lorenzo a Campi si \u00e8 annessa il territorio e la popolazione della soppressa parrocchia di San Martino, assumendo cos\u00ec il nome di Santi Lorenzo e Martino a Campi. Dal punto di vista ecclesiastico, il popolo di San Lorenzo e San Martino a Campi comprende anche la frazione di Le Miccine e la parte di San Giorgio a Colonica situata sul comune di Campi Bisenzio."}
{"id": "633950", "revid": "287204", "url": "https://it.wikipedia.org/wiki?curid=633950", "title": "ITunes Originals - 3 Doors Down", "text": "iTunes Originals - 3 Doors Down \u00e8 un album dei 3 Doors Down pubblicato dalla Universal Records il 18 luglio 2006 e distribuito tramite il sito web iTunes. L'album fa parte della serie \"iTunes Originals\", ed \u00e8 una raccolta comprendente versioni differenti delle canzoni, dal vivo ed interviste al gruppo."}
{"id": "633953", "revid": "1534511", "url": "https://it.wikipedia.org/wiki?curid=633953", "title": "Espulsione di massa coronale", "text": "Unespulsione di massa coronale (CME, acronimo dell'inglese \"coronal mass ejection\") \u00e8 una espulsione di materiale dalla corona solare, osservata con un coronografo in luce bianca.\nIl materiale espulso, sotto forma di plasma, \u00e8 costituito principalmente da elettroni e protoni (oltre a piccole quantit\u00e0 di elementi pi\u00f9 pesanti come elio, ossigeno e ferro) e viene trascinato dal campo magnetico della corona. Quando questa nube raggiunge la Terra (in questo caso viene chiamata ICME, CME interplanetaria) pu\u00f2 disturbare la sua magnetosfera comprimendola nella regione illuminata dal Sole ed espandendola nella regione non illuminata. Quando avviene la riconnessione della magnetosfera nella zona notturna, si generano migliaia di miliardi di watt di potenza diretti verso l'atmosfera terrestre superiore, che provocano aurore particolarmente intense (dette anche \"Luci del Nord\" nell'emisfero boreale e \"Luci del Sud\" nell'emisfero australe). Le espulsioni di massa della corona assieme ai brillamenti possono disturbare le trasmissioni radio, creare interruzioni di energia, danneggiare i satelliti e le linee di trasmissione elettriche. La pi\u00f9 grande perturbazione geomagnetica venne misurata da Kew Gardens e coincise con la prima osservazione senza i moderni strumenti di un brillamento nel 1859 da parte di Richard Christopher Carrington.\nCaratteristiche dinamiche dei getti coronali.\nLe osservazioni hanno messo in luce come i getti coronali appaiono sia in rotazione sia in moto rettilineo rispetto alla superficie solare. Nel 2011 un gruppo di ricerca dell'Universit\u00e0 di Warwick \u00e8 arrivato a una conclusione sorprendente, mettendo in luce analogie tra questi comportamenti di dinamica solare e la formazione delle nubi sul pianeta Terra. Sul Sole, i getti derivati da esplosioni e rimescolamenti di massa nella corona, sono noti col nome di CME (getti di massa coronali). Il gruppo inglese ha utilizzato dati e immagini ottenuti tramite l'esperimento Atmospheric Imaging Assembly (AIA) presso il Solar Dynamics Observatory (SDO) della NASA.\nIn particolare AIA e SDO hanno fornito informazioni delle CME in formazione e in evoluzione nell'ultravioletto estremo, una regione della radiazione che non era mai stata esplorata precedentemente. Il gruppo di scienziati ha potuto cos\u00ec rilevare delle profonde analogie tra le CME e le instabilit\u00e0 tipiche della formazione di nubi o della produzione di onde nei fluidi, meglio note come instabilit\u00e0 di Kelvin-Helmholt (caratteristiche di due fluidi che si muovono uno su l'altro a velocit\u00e0 diverse, ad esempio nell'interfaccia acqua/aria, per quel che riguarda le instabilit\u00e0 che si generano nelle onde marine)."}
{"id": "633955", "revid": "1776051", "url": "https://it.wikipedia.org/wiki?curid=633955", "title": "Under the Blade", "text": "Under the Blade \u00e8 il primo album in studio della hard rock band statunitense Twisted Sister pubblicato il 18 settembre del 1982 per l'Etichetta discografica Secret Records."}
{"id": "633959", "revid": "1355461", "url": "https://it.wikipedia.org/wiki?curid=633959", "title": "Trattato di Amiens (1802)", "text": "Il trattato di Amiens fu firmato il 25 marzo 1802 (4 germinale dell'anno X del calendario rivoluzionario francese) tra Giuseppe Bonaparte e Lord Cornwallis sotto il nome di \"trattato di pace definitivo\" tra la Francia e il Regno Unito. Secondo l'accordo, la Gran Bretagna avrebbe riconosciuto come legittima la Repubblica francese.\nInsieme al trattato di Lun\u00e9ville del 1801, il trattato di Amiens segn\u00f2 lo scioglimento della Seconda coalizione.\nIl conflitto si era svolto inizialmente a favore della Coalizione, con le sconfitte subite in Europa dall'esercito francese (periodo in cui Napoleone Bonaparte si trovava in Egitto). Dopo le vittorie francesi a Marengo (1800) ed a Hohenlinden, l'Austria, la Russia e il Regno di Napoli e Sicilia aprirono trattative per stipulare una tregua.\nLa vittoria di Lord Nelson nella battaglia di Copenaghen il (2 aprile 1801) annient\u00f2 di fatto la Lega dei neutri e con essa anche le ambizioni napoleoniche di costringere la Gran Bretagna ad una possibile resa, inducendo cos\u00ec ad un cessate il fuoco e ad una conseguente ripresa dei negoziati. Il trattato fu reso possibile dalle dimissioni di William Pitt e dall'elezione al suo posto di Henry Addington, I visconte Sidmouth. I negoziatori britannici furono guidati da Robert Banks Jenkinson, II conte di Liverpool.\nIl trattato, oltre a confermare la \"pace, la fratellanza e la comprensione\" tra le parti, stabil\u00ec anche la reciproca restituzione dei prigionieri e degli ostaggi. Il Regno Unito rinunci\u00f2 alla Colonia del Capo (occupata dopo l'invasione del Pichegru, nel gennaio 1795, all'epoca della Convenzione Nazionale, che segnarono la fine della Repubblica delle Sette Province Unite) e a gran parte delle Indie Orientali Olandesi, rese alla Repubblica Batava e si ritir\u00f2 dall'Egitto. Trattenne, per\u00f2, le colonie olandesi di Trinidad e Tobago e Ceylon. La Francia si ritir\u00f2 dallo Stato Pontificio e delimit\u00f2 i confini della Guyana francese. Malta, Gozo e Comino invece, secondo il trattato, dovevano essere restituite all'Ordine di San Giovanni di Gerusalemme: si vedr\u00e0 in seguito che cos\u00ec non fu: le isole divennero un protettorato inglese e i cavalieri dovettero trovare un'altra sede.\nLa rottura della pace.\nTuttavia in Inghilterra sorsero sempre pi\u00f9 crescenti obiezioni riguardo alla natura del trattato. Si affermava, infatti, che fosse stato solo il Regno Unito a fare tutte le concessioni. Oltre a ci\u00f2, Bonaparte aveva sfrontatamente interferito nelle gi\u00e0 falsate elezioni nella Repubblica di Batavia, facendosi anche eleggere Presidente della Repubblica Cisalpina; aveva inoltre inviato truppe in Svizzera, violando cos\u00ec i precedenti accordi. Ulteriori dispute sorsero quando un'armata francese sbarc\u00f2 nell'isola caraibica di Santo Domingo, ripristinando l'uso della schiavit\u00f9 e debellando con la violenza i movimenti indipendentisti. In reazione a ci\u00f2 il Governo Britannico si rifiut\u00f2 a sua volta di rispettare alcuni termini del trattato, come il ritiro della propria presenza militare da Malta. Nonostante gli accorati appelli del Ministro degli Esteri francese Talleyrand, uno degli artefici del trattato, Bonaparte si rifiut\u00f2 di rispettare ulteriormente il trattato, soprattutto perch\u00e9 aveva intenzione di conquistare nuovamente l'Egitto.\nCome ulteriore conseguenza di ci\u00f2, Addington rafforz\u00f2 la Marina da guerra inglese, imponendo un blocco navale dei porti francesi. Sebbene da parte francese si affermasse che gli inglesi avevano affondato tutte le navi francesi nei porti britannici, non esiste prova alcuna di una simile tesi. Napoleone certamente diede credito alla notizia, o forse fu proprio lui ad inventarla di sana pianta. Egli disse infatti che sei navi francesi erano state affondate in alto mare, sebbene il nome di queste navi e dei loro comandanti non sia mai stato rivelato. Come rappresaglia nell'anno II del Calendario Rivoluzionario (22 maggio 1803) Bonaparte, in qualit\u00e0 di Console, ordin\u00f2 l'arresto immediato di tutti i cittadini britannici presenti in Francia. Si tratt\u00f2 di un atto la cui illegalit\u00e0 venne denunciata da tutte le potenze del tempo.\nI detenuti erano tutti gli uomini tra i 18 ed i 60 anni di et\u00e0. Napoleone proclam\u00f2 alla stampa che gli ostaggi britannici ammontavano alle 10.000 unit\u00e0, ma documenti francesi compilati a Parigi alcuni mesi dopo gli arresti parlano di 1.181 arresti. Fu soltanto dopo l'abdicazione di Napoleone, nel 1814, che questi ostaggi poterono tornare in patria. Addington non si dimostr\u00f2 un abile Ministro della Guerra e il 10 maggio 1804 fu sostituito da William Pitt, che diede vita alla Terza coalizione. Pitt fu in seguito accusato di essere responsabile dell'attentato a Bonaparte (perpetrato da Cadoudal e Pichegru).\nToponomastica.\nUna strada di Dublino prese il suo nome dal trattato. I Dublinesi chiamano la strada \"ay-me-ens street\", ma ancora mantengono la corretta pronuncia della citt\u00e0 francese."}
{"id": "633960", "revid": "188402", "url": "https://it.wikipedia.org/wiki?curid=633960", "title": "You Can't Stop Rock'n'Roll", "text": "You Can't Stop Rock'n'Roll \u00e8 il secondo album in studio della heavy metal band statunitense Twisted Sister pubblicato il 27 giugno 1983 per l'Etichetta discografica Atlantic Records."}
{"id": "633961", "revid": "92723", "url": "https://it.wikipedia.org/wiki?curid=633961", "title": "Sigvatr \u00de\u00f3r\u00f0arson", "text": "Biografia.\nFamiglia.\nSigvatr (o \"Sighvatr\") era figlio di \u00de\u00f3r\u00f0r Sigvaldask\u00e1ld, anch'egli uno scaldo che era stato al servizio prima di Sigvaldi Str\u00fat-Haraldsson, poi di Thorkell l'Alto e infine di \u00d3l\u00e1fr II di Norvegia. Sebbene \u00de\u00f3r\u00f0r venga citato nella lista di scaldi dello \"Sk\u00e1ldatal\", di lui non sopravvive alcun componimento. Sigvatr era zio di \u00d3ttarr svarti, poeta di Olof III di Svezia, di Canuto il Grande e di altri re. Ebbe una figlia di nome T\u00f3fa e re Olaf II fu il suo padrino. Sigvatr fu inoltre padrino di Magnus il Buono.\nCarriera.\nSigvatr crebbe presso un certo Thorkell, ad Apavatn. Suo padre infatti risiedeva stabilmente in Norvegia e la cura del figlio era stata affidata ad altre persone. Quando Sigvatr divenne pi\u00f9 maturo, si imbarc\u00f2 e and\u00f2 a Trondheim, riunendosi con il padre. Sembra che non abbia pi\u00f9 fatto ritorno in Islanda. A Trondheim entr\u00f2 nella corte di Olaf II e secondo Snorri in questo periodo recit\u00f2 le prime strofe sciolte (\"lausav\u00edsur\") e intercedette presso il re per diminuire le tasse che i mercanti islandesi dovevano pagare all'approdo in Norvegia. Snorri Sturluson riferisce che quando Sigvatr arriv\u00f2 alla corte di Olaf volle rendergli omaggio recitando le proprie strofe, ma poich\u00e9 il re non voleva ascoltare versi su di s\u00e9 e che appartenevano alla tradizione pagana, glielo proib\u00ec. Sivatr per\u00f2 insistette e alla fine recit\u00f2 i suoi versi, riscuotendo l'apprezzamento del re. Ecco il \"lausav\u00edsa\" di quell'occasione: \nOpere pi\u00f9 importanti.\nVi sono inoltre un gran numero di \"lausav\u00edsur\" senza titolo, la maggior parte legate al rapporto con Olaf II. Dopo che Olaf mor\u00ec nel 1030 Sigvatr compose molte strofe in cui si addolorava per la sua perdita. "}
{"id": "633963", "revid": "119337065", "url": "https://it.wikipedia.org/wiki?curid=633963", "title": "Come Out and Play (Twisted Sister)", "text": "Come Out and Play \u00e8 il quarto album in studio della heavy metal band statunitense Twisted Sister pubblicato per l'Etichetta discografica Atlantic Records.\nTutti i testi sono scritti dal cantante Dee Snider eccetto \"Leader Of The Pack\", cover dei The Shangri-Las.\nIl disco fu uno dei primi ad apparire in formato CD e debutt\u00f2 al alla posizione numero 53 nella classifica di Billboard, divenendo disco d'oro per le circa 500.000 copie vendute. Dopo il successo del precedente album in studio, Stay Hungry, il gruppo decise sul da farsi riguardo alla direzione musicale da prendere e opt\u00f2 per un approccio simile a quello dell'album precedente, sebbene un po' pi\u00f9 commerciale, con il produttore degli Scorpions Dieter Dierks alla consolle. La formula non si rivel\u00f2 all'altezza delle aspettative e lo stesso tour di supporto al disco fu quasi un fiasco, con numerose date cancellate.\nNel 2007 I Twisted Sister hanno venduto un'edizione limitata per gli Stati Uniti di una ventina di copie di questo album, con copertina firmata dai 5 membri della band."}
{"id": "633964", "revid": "404449", "url": "https://it.wikipedia.org/wiki?curid=633964", "title": "San Giusto (Campi Bisenzio)", "text": "San Giusto (gi\u00e0 \"San Giusto a Campi\") \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nSi tratta di una delle cinque frazioni che compongono l'agglomerato urbano di Campi Bisenzio, tant'\u00e8 che viene comunemente considerata dalla popolazione come un quartiere della citt\u00e0. La borgata di San Giusto \u00e8 saldata a nord al capoluogo comunale di Santo Stefano e a sud alla frazione di San Cresci.\nMonumenti e luoghi d'interesse.\nNon si ha pi\u00f9 traccia della storica chiesa parrocchiale di San Giusto, documentata nel XIII secolo, a partire dal XVII secolo (le cause della sua scomparsa sono misteriose) e dal 1680 i parrocchiani di San Giusto vengono compresi nel popolo di San Cresci.\nNel territorio di San Giusto \u00e8 presente l'oratorio della Madonna della Neve, di origine seicentesca, recentemente restaurato a cura dell'amministrazione comunale. A San Giusto esiste anche l'omonima scuola dell'infanzia, intitolata il 24 novembre 2014 alle sorelline Nadia e Caterina Nencioni, morte con i genitori nella strage di mafia di via dei Georgofili a Firenze nel 1993; la scuola fa parte dell\u2019Istituto comprensivo Giorgio La Pira di San Donnino."}
{"id": "633965", "revid": "830939", "url": "https://it.wikipedia.org/wiki?curid=633965", "title": "Georgia Hale", "text": "Biografia.\nGeorgia Hale cominci\u00f2 a recitare nei primi anni venti con qualche apparizione in film di secondo livello. La consacrazione arriv\u00f2 col film \"The Salvation Hunters\" (1924), diretto da Josef von Sternberg. Quando Charlie Chaplin vide il film ne rimase molto colpito e scrittur\u00f2 Georgia Hale nella sua nuova fatica cinematografica, \"La febbre dell'oro\", uscito nelle sale nel 1925.\n\"La febbre dell'oro\" fece di Georgia Hale una star. Grazie alla sua eccellente performance pot\u00e9 essere scritturata dalla Paramount che le offr\u00ec discreti ruoli da protagonista. La transizione al cinema sonoro fu per\u00f2 rovinosa per la Hale, come per moltissime altre attrici la cui voce non si adattava alla recitazione vocale. Lasci\u00f2 infatti il cinema ancora molto giovane, nel 1929.\nNel 1930 Chaplin le offr\u00ec un provino per sostituire Virginia Cherrill nel ruolo della fioraia cieca in \"Luci della citt\u00e0\". Tuttavia Chaplin scrittur\u00f2 nuovamente la Cherrill e il nome della Hale ricadde nel dimenticatoio, stavolta per sempre. Fu tuttavia sempre molto vicina a Chaplin, con il quale pare ebbe una relazione sentimentale dal 1926 al 1931.\nNegli anni successivi si guadagn\u00f2 da vivere come insegnante di danza e divent\u00f2 successivamente piuttosto ricca grazie a delle tenute nel sud della California. La sua autobiografia \u00e8 un omaggio al grande regista del muto e s'intitola \"Charlie Chaplin: intimate close-ups\", pubblicata nel 1984, l'anno prima della sua morte.\nTestimoni\u00f2 calorosamente il suo rapporto e il suo eterno amore per Chaplin (tanto che sembra non si spos\u00f2 mai proprio per questo motivo) sia nel libro che nel documentario del 1982 \"Chaplin sconosciuto\"."}
{"id": "633966", "revid": "72563", "url": "https://it.wikipedia.org/wiki?curid=633966", "title": "Svein H\u00e5konsson", "text": ""}
{"id": "633968", "revid": "72563", "url": "https://it.wikipedia.org/wiki?curid=633968", "title": "Svein H\u00e5konsson Ladejarl", "text": ""}
{"id": "633971", "revid": "767487", "url": "https://it.wikipedia.org/wiki?curid=633971", "title": "\u04f4", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua udmurta, dove rappresenta un suono affricato , una sorta di variante dura del suono della lettera \u0427.\n\u00c8 stata costruita sulla base della lettera cirillica \u0427.\n\u00c8 la trentesima lettera dell'alfabeto udmurto."}
{"id": "633972", "revid": "827882", "url": "https://it.wikipedia.org/wiki?curid=633972", "title": "Love Is for Suckers", "text": "Love Is for Suckers \u00e8 il quinto album in studio della heavy metal band statunitense Twisted Sister pubblicato il 13 agosto del 1987 per la Atlantic Records e prodotto da Beau Hill.\nAl disco parteciparono artisti d'eccezione come Kip Winger e Reb Beach dei Winger, e Steve Whiteman e Jimmy Chalfant dei Kix. Il materiale che forma l'album in realt\u00e0 apparteneva a quello che avrebbe dovuto essere un album solista del vocalist Dee Snider, la casa discografica per\u00f2 fece pressione affinch\u00e9 il lavoro venisse pubblicato sotto il nome del gruppo. Uscito nell'agosto del 1987 il disco raggiunse solamente la posizione numero 74 nella classifica di Billboard.\nTracce.\nTracce aggiunte nel Remaster (1999).\n11. \"Feel Appeal\" 3:19\n12. \"Statutory Date\" 3:11\n13. \"If That's What You Want\" 4:25\n14. \"I Will Win\" 3:29"}
{"id": "633973", "revid": "110157", "url": "https://it.wikipedia.org/wiki?curid=633973", "title": "Erling Skjalgsson", "text": " \u00c8 considerato come il difensore del sistema sociale tradizionale norvegese. Erling, infatti, combatt\u00e9 per i tipici regni piccoli ed autonomi, di religione pagana, contro il riformismo della dinastia Bellachioma.\nL'ascesa.\nSecondo le saghe norvegesi e islandesi Erling Skjalgsson apparteneva a una delle pi\u00f9 importanti famiglie della Norvegia occidentale. Si dice che egli provenisse da Sola, nella regione dello J\u00e6ren, e che una delle sue sorelle fosse andata in sposa a Sigurd Toresson un importante capo della regione di Trondenes, nella Norvegia settentrionale, nonch\u00e9 fratello di Thorir Hund di Bjark\u00f8y, uno dei pi\u00f9 fieri oppositori di Olaf II di Norvegia.\nCon il passare del tempo Erling divenne una figura di primo piano nella propria terra tanto che il Gulating locale (assemblea legislativa paragonabile al Thing) volle che egli si unisse in matrimonio con la sorella di Olaf I di Norvegia, Astrid Tryggvesdatter (fra il 960 e il 980-?), figlia di Tryggvi \u00d3lafsson re del Viken. Astrid dapprima rifiut\u00f2 anche se fin\u00ec con l'accettare a causa delle pressanti richieste del fratello. Erling venne dunque battezzato e le nozze furono celebrate nell'estate del 996 ed egli divenne un importante alleato per il cognato che lo premi\u00f2 donandogli le terre comprese fra Sognefjord e Lindesnes perch\u00e9 le governasse.\nDedicati a Erling Skj\u00e1lgsson sono due componimenti scaldici di Sigvatr \u00de\u00f3r\u00f0arson, noti come \"Erlingsflokkr\" e \"Sigvatr kva\u00f0 um Erling\", nominati da Snorri Sturluson nella \"Saga di Olaf il Santo\". In quanto oppositore di Olaf, Sigvatr paragonava Erling a Dala-Gu\u00f0brandr, un hersir del Gudbrandsdalen. Dala-Gu\u00f0brandr era un signore ricco e potente che possedeva un tempio dedicato a Thor e si considerava uno strenuo oppositore di Olaf e della sua opera di cristianizzazione. Tuttavia, quando il re fece distruggere l'area sacra che Dala-Gu\u00f0brandr possedeva, non esit\u00f2 a farsi battezzare. Il battesimo in quel particolare contesto e momento storico era infatti un modo per affermare la sottomissione a un potente ma anche per entrare a far parte del suo entourage. In ogni caso, il paragone tra Erling Skj\u00e1lgsson e Dala-Gu\u00f0brandr non \u00e8 perfetto: mentre quest'ultimo prefer\u00ec sottomettersi e rinunciare al suo dissenso verso il re, lasciandosi battezzare, Erling, fino alla sua morte, avvenuta a Boknafjorden, rimase sempre in difficili rapporti con Olaf.\nIl potere e la morte.\nAttorno al 999 si combatt\u00e9 la Battaglia di Svolder che vide la sconfitta e la morte di Olaf e la suddivisione della Norvegia in tre distinte aree di controllo. Questo nuovo assetto non turb\u00f2 particolarmente Erling. La sua base di potere era infatti abbastanza forte da permettergli di conservare la propria autonomia, che tuttavia cominci\u00f2 a incrinarsi nel 1015 con l'arrivo di Olaf II di Norvegia che si era autoproclamato re alla morte di Sweyn I di Danimarca, avvenuta l'anno precedente.\nL'anno seguente si combatt\u00e9 la Battaglia di Nesjar che vide Erling combattere al fianco di Sveinn H\u00e1konarson, figlio dello Jarl di Lade Haakon Sigurdsson, che aveva di fatto governato parte della Norvegia dalla battaglia di Svolder in poi. Sveinn fu sconfitto e costretto a ritirarsi in esilio e Olav II pot\u00e9 quindi mirare a riunire la Norvegia sotto un'unica corona senza poter evitare, per\u00f2, di allearsi con Erling, la cui influenza non era da sottovalutare. L'alleanza fra i due fu stretta ed Erling dovette accontentarsi di condizioni tutto sommato favorevoli e solo di poco inferiori a quelle che avrebbe avuto da Svein o che aveva potuto avere sotto il regno di Olaf I.\nNel tempo il potere di Erling nella Norvegia occidentale si and\u00f2 accrescendo, estendendosi verso nord. Olav II lo elev\u00f2 a un rango pi\u00f9 alto di nobilit\u00e0 cerc\u00f2 nel tentativo di fermare e frammentare l'influenza di Erling che riusc\u00ec, per\u00f2, a respingerli indietro nel giro di breve tempo. Nel 1022 Olav II arrest\u00f2 il nipote di Erling, figlio di sua sorella, Asbj\u00f8rn Selsbane con l'accusa di omicidio, azione cui Erling replic\u00f2 raccogliendo circa 1.000 uomini che port\u00f2 presso la citt\u00e0 di Avaldsnes dove il re soggiornava circondandola. Olav II liber\u00f2 suo nipote, ma la relazione fra i due era ormai irreparabilmente danneggiata tanto che nel 1027 Erling si rec\u00f2 in Inghilterra per cercare l'appoggio di Canuto I d'Inghilterra, figlio del defunto Sweyn I di Danimarca. Erling fece ritorno in patria nell'autunno del 1028 e raccolse un esercito con l'intenzione di combattere il sovrano, questa volta la fortuna non fu dalla sua, la nave su cui viaggiava venne circondata da quelle di Olav II nel Boknafjord, nella regione del Rogaland, ed Erling venne preso prigioniero. Il re pareva comunque deciso a perdonarlo, ma il nobile Aslak Fitjaskalle, proveniente dalla regione di Fitjar, gli ruppe la testa con l'ascia.\nSecondo la Heimskringla Olav II rimprover\u00f2 aspramente Aslak dicendogli che il suo gesto gli avrebbe portato via la corona, la frase, se venne mai davvero pronunciata, fu profetica, nel 1030 Canuto aiut\u00f2 gli antichi alleati di Erling contro il re che venne sconfitto e ucciso nella Battaglia di Stiklestad di quello stesso anno.\nLa discendenza.\nErling e Astrid ebbero diversi figli:\nLa primogenita Ragnhild and\u00f2 in sposa a Torberg Arneson (prima met\u00e0 XI secolo), fratello di Finn Arnesson, consigliere di Olav II. I due ebbero una figlia, Tora Torbergsdatter (nata 1025-?) che divent\u00f2 la seconda moglie di Harald III di Norvegia e quindi madre di Olaf Kyrre e Magnus II di Norvegia."}
{"id": "633976", "revid": "1776051", "url": "https://it.wikipedia.org/wiki?curid=633976", "title": "Still Hungry", "text": "Still Hungry \u00e8 il sesto album in studio della heavy metal band statunitense Twisted Sister pubblicato il 19 ottobre del 2004 per l'Etichetta discografica Spitfire Records. L'album \u00e8 una ri-registrazione di \"Stay Hungry\" (1984)."}
{"id": "633979", "revid": "1573940", "url": "https://it.wikipedia.org/wiki?curid=633979", "title": "\u04a4", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua mari, la lingua sacha e la lingua altaj dove rappresenta una nasale velare . \u00c8 stata costruita legando insieme le lettere \u041d e \u0413.\nNelle traslitterazioni ufficiali della lingua udmurta e sacha, viene utilizzato il carattere latino .\nNelle lingue baschira e cazaca il medesimo ruolo viene svolto dalla lettera \u04a2."}
{"id": "633980", "revid": "709565", "url": "https://it.wikipedia.org/wiki?curid=633980", "title": "Eir\u00edkr H\u00e1konarson", "text": "Il figlio bastardo.\nFiglio illegittimo di Haakon Sigurdsson nacque attorno al 960, egli prese parte alla battaglia di Hj\u00f6rungav\u00e1gr, alla battaglia di Svolder ed alla conquista vichinga dell'Inghilterra. Le fonti principali sulla vita di Eirikr sono le cronache di \"Fagrskinna\" ed \"Heimskringla\" che attribuiscono la paternit\u00e0, appunto, ad Haakon Sigurdsson e ad una donna di bassa estrazione sociale. l stesse cronache riferiscono che Haakon si curasse poco del figlio e che lo avesse affidato ad un amico perch\u00e9 lo allevasse. Un incidente, relativo alla sua giovinezza, illustra bene i rapporti con il padre, si narra che un giorno Eirik ed il padre adottivo avessero ormeggiato presso l'imbarcazione del conte, quando arriv\u00f2 un amico di questi venne ordinato al ragazzo di spostare la propria barca, ma egli non obbed\u00ec. L'orgoglio dimostrato dal figlio fece infuriare il conte ed al giovane a quel punto fu costretto ad obbedire, l'inverno seguente tuttavia si vendic\u00f2 dell'amico paterno uccidendolo, come raccontato dal bardo Eyj\u00f3lfr d\u00e1\u00f0ask\u00e1ld. Ancora la storia narra che, dopo l'omicidio, ben consapevole delle conseguenze Eirik part\u00ec per la Danimarca dove venne accolto da Aroldo I di Danimarca che gli don\u00f2 due contadi nella Norvegia meridionale, allora sotto l'influenza danese, quello di Romerike e quello di Vingulmark.\nTre grandi battaglie.\nLa Battaglia di Hj\u00f6rungav\u00e1gr, combattuta attorno al 986, fu la prima vera entrata in scena di Eirik e si combatt\u00e9, sul mare, fra il conte di Lade ed i danesi che volevano invaderne i domini ed \u00e8 narrata in molte cronache contemporanee, oltre a quelle citate in precedenza. La battaglia nacque dalla rottura dell'alleanza fra Haakon, fervente pagano, ed Aroldo che tent\u00f2 di convertire i norvegesi al cristianesimo. Eirik in quel periodo doveva essersi in un qualche modo riconciliato con il padre perch\u00e9 comand\u00f2 una flotta di sessanta navi uscendone vincitore.\nNel 995, dopo la morte di Haakon, Olaf I di Norvegia sal\u00ec al potere ed Eirik fu costretto a riparare in Svezia, qui si alle\u00f2 con Olof III di Svezia e con Sweyn I di Danimarca di cui spos\u00f2 la figlia Gy\u00f5a. Usando le basi costiere del suocero Eirik lanci\u00f2 una serie di scorribande verso oriente dove raggiunse le terre di Vladimir I di Kiev e razziando e bruciando la citt\u00e0 di Staraja Ladoga (situata presso il confine fra Russia e Finlandia).\nLa Battaglia di Svolder vide Eirik, Sweyn ed Olof scagliarsi contro Olaf I in un cruento scontro navale combattuto nel settembre del 999, il luogo esatto in cui si svolse non \u00e8 pi\u00f9 identificabile poich\u00e9 le coste nei secoli sono molto cambiate, probabilmente l'isola di Svolder si trovava sulle coste della Germania, presso R\u00fcgen.\nIn quell'estate Olaf si era spinto a oriente, verso il Baltico e i tre lo aspettarono nascosti lungo le coste di Svolder mentre le navi rientravano in patria, il re norvegese portava circa sessanta navi, ma parte di esse era di Sigvaldi Strut-Haraldsson, uno dei capi dei J\u00f3msv\u00edking e che, d'accordo con Eirik, disert\u00f2 allo scoppio dello scontro. Non aspettandosi niente i norvegesi navigavano senza una particolare allerta e, quando il grosso della flotta fu passato scatt\u00f2 l'imboscata. Olaf rifiut\u00f2 di ritirarsi e si apprest\u00f2 a combattere con le undici navi che aveva attorno, nonostante la posizione difensiva adottata le barche dei tre attaccanti riuscirono a fare breccia nella barriera norvegese costringendo l'imbarcazione del re ad uscire allo scoperto. Olaf vedendosi privo di vie d'uscita efficaci si gett\u00f2 in mare dove affog\u00f2 a causa del peso dell'armatura.\nCristiano?\nUna volta vinto il controllo della Norvegia and\u00f2 ad Eirik ed al fratello Sveinn H\u00e1konarson che, sotto l'egida di Sweyn, governarono fino al 1012 ed a loro segu\u00ec il figlio di Eirik H\u00e5kon Eiriksson. Per consolidare la loro posizione i due fratelli decisero di dare in sposa la loro sorella Berglj\u00f2t al nobile Einar Thambarskelfir ritenendo di dover corteggiare la sua potenza ed influenza. Unico vero rivale di Eirik e Sveinn fu in quegli anni il politico Erling Skjalgsson feroce difensore del sistema sociale tradizionale, tuttavia fra i tre non scoppi\u00f2 mai un vero e proprio conflitto ritenendo che le loro fazioni fossero troppo potenti per permettersi una guerra. Uno dei risultati fu che in Norvegia venne mantenuta la libert\u00e0 di culto.\nSecondo le cronache di Theodoricus monachus Eirik aveva fatto voto di portare il cattolicesimo in Norvegia se avesse battuto Olaf, Oddr Snorrason invece offre una versione pi\u00f9 leggendaria raccontando che alla vittoria Eirik sostitu\u00ec, sulla prua della nave, l'immagine di Thor con una croce. Sia come sia, da quel momento in poi egli fu, almeno formalmente, un cristiano, una mossa anche politica perch\u00e9 gli permetteva di conservare l'alleanza con i re di Svezia e Danimarca ed \u00e8 possibile che le sue convinzioni religiose non fossero poi cos\u00ec forti.\nIl titolo nobiliare.\nNel 1014 o 1015, lasciato il controllo della Norvegia al figlio Eirik si un\u00ec a Canuto I d'Inghilterra per la conquista dell'Inghilterra, e se il secondo era ancora piuttosto giovane ed inesperto, essendo circa sui vent'anni, l'altro invece era molto pi\u00f9 avvezzo alla guerra. Gli invasori approdarono a Sandwich (Regno Unito) a met\u00e0 dell'estate del 1015, da l\u00ec andarono verso il Wessex conquistando Dorset, Wiltshire e Somerset, un impedimento gli venne dall'Ealdorman Eadric Streona che, messa insieme una flotta, riusc\u00ec a fermare quella di Canuto. Nei primi mesi del 1016 gli scandinavi si mossero verso il Tamigi per conquistare il Regno di Mercia, Edmondo II d'Inghilterra prov\u00f2 ad opporre resistenza, ma venne sconfitto ed Eirik arriv\u00f2 in Northumbria dove il conte Uchtred l'Ardito fu ucciso. L'aver preso il controllo del nord frutt\u00f2 ad Eirik il nord stesso che gli venne dato da Canuto, ma ben lungi dal volersi fermare condusse l'esercito verso sud per prendere Londra, poco prima di questa data nella capitale era morto il re Etelredo II d'Inghilterra ed Edmondo fu nominato suo successore. Londra fu presto presa d'assedio e, per porre fine al conflitto il nuovo re assent\u00ec ad un accordo con Canuto cos\u00ec che il regno fosse diviso fra loro, poco dopo tuttavia Edmondo mor\u00ec, nel novembre del 1016, i suoi due figli furono spediti in Svezia da Canuto perch\u00e9 fossero uccisi (invece finirono esuli in Ungheria dove morirono) ed egli fu proclamato unico re.\nEirik torn\u00f2 quindi in Northumbria dove rimase fino alla morte avvenuta attorno al 1020 passando il tempo rimastogli a combattere contro gli scozzesi che da sempre minacciavano quelle zone. Secondo le cronache Eirik mor\u00ec per un'emorragia a seguito dell'amputazione dell'ugola, una pratica medica medievale."}
{"id": "633981", "revid": "260676", "url": "https://it.wikipedia.org/wiki?curid=633981", "title": "A Twisted Christmas", "text": "A Twisted Christmas \u00e8 il settimo album in studio della heavy metal band statunitense Twisted Sister pubblicato il 17 ottobre del 2006 per l'Etichetta discografica Razor &amp; Tie.\nSi tratta di un cover album che riprende famose canzoni natalizie in chiave heavy metal.\nL'album ha come ospite Lita Ford, cantante nota nell'ambiente heavy metal (sia per aver militato nelle Runaways che come solista) che partecipa nel brano \"I'll Be Home For Christmas\"."}
{"id": "633982", "revid": "729019", "url": "https://it.wikipedia.org/wiki?curid=633982", "title": "Raccordo autostradale 11", "text": "Il raccordo autostradale 11 (RA 11), comunemente noto con il nome di superstrada Ascoli-Mare, \u00e8 un raccordo autostradale gestito dall'ANAS che collega Ascoli Piceno all'autostrada Adriatica, in variante al vecchio tracciato della strada statale 4 \"Via Salaria\" che in precedenza svolgeva tale funzione.\nStoria.\nSin dall'antichit\u00e0, Ascoli Piceno era collegata alla costa adriatica e alla capitale Roma per mezzo della strada consolare Via Salaria, che negli anni Venti fu classificata tra le strade statali con il nome di Strada statale 4 Via Salaria.\nNegli anni Cinquanta fu deciso che la Salaria sarebbe stata rettificata e allargata lungo tutto il suo percorso, trasformandola quindi in strada a scorrimento veloce, e i primi cantieri furono avviati negli anni Sessanta.\nLa variante al tratto finale della Salaria, tra Ascoli Piceno e l'innesto con l'autostrada Adriatica a Porto d'Ascoli, inizialmente doveva essere realizzata come strada a scorrimento veloce e mantenere il nome e la classificazione di \"SS4 Salaria\". I primi progetti in merito furono realizzati dall'amministrazione provinciale di Ascoli negli anni Sessanta; il progetto definitivo, completato dalla Cassa del Mezzogiorno prima del 1971, prevedeva una spesa di 8,65 miliardi.\nSuccessivamente, invece, si scelse di dargli la qualifica di raccordo autostradale e quindi di realizzarlo come superstrada a doppia carreggiata; perci\u00f2 la variante prese il nome di \"raccordo autostradale 11\" o di \"raccordo Ascoli-Mare\". I lavori furono eseguiti e completati nel corso degli anni Ottanta.\nAlla costruzione dell'infrastruttura, partecipo' anche il Gruppo Industriale Rozzi di Costantino Rozzi, azienda di costruzione edile di Ascoli, esperta di strutture in C.A.P., con cui costrui' molte strade a scorrimento veloce e stadi in Italia.\nIstituzione e classificazione.\nIl raccordo \u00e8 stato classificato come autostrada con la denominazione di raccordo autostradale con d.m. del 18 dicembre 1990 (GU 24 del 29 gennaio 1991). Contestualmente, il tratto Ascoli Piceno - Porto d'Ascoli della strada statale 4 Via Salaria venne declassato a strada provinciale e assunse il nome di \"SP 235 Via Salaria\" (SP ex SS 4 o SP 235).\nIl decreto legislativo 29 ottobre 1999, n. 461 non ha incluso il RA 11 tra le autostrade italiane ma tra la \"rete stradale a viabilit\u00e0 ordinaria di interesse nazionale\" ed \u00e8 stato classificato inizialmente come SS 4 RA Ascoli-Porto d'Ascoli.\nTuttavia con il successivo decreto del presidente del Consiglio dei ministri del 23 novembre 2004 (Gazzetta Ufficiale n. 298 del 21 dicembre 2004) \u00e8 stata assegnata al raccordo la numerazione RA 11.\nPercorso.\nIl raccordo \u00e8 a due carreggiate separate da new-jersey in cemento, a due corsie per senso di marcia con banchina pavimentata a destra. Il raccordo autostradale comincia a San Benedetto del Tronto nella localit\u00e0 Porto d'Ascoli e termina ad Ascoli Piceno poco prima dello svincolo di Ascoli Piceno centro, dove confluisce nella Strada statale 4 Via Salaria, arteria che ha caratteristiche di strada a scorrimento veloce che percorrendola \u00e8 possibile raggiungere Rieti e arrivare fino a Roma. Tramite la diramazione con la Strada statale 685 delle Tre Valli Umbre ad Arquata del Tronto, \u00e8 possibile raggiungere l'Umbria. Inoltre, a oltre la fine del raccordo si trova l'innesto con la strada statale 78 Picena che collega il capoluogo di Ascoli con quello di Macerata."}
{"id": "633983", "revid": "72563", "url": "https://it.wikipedia.org/wiki?curid=633983", "title": "Eric di Hlathir", "text": ""}
{"id": "633984", "revid": "767487", "url": "https://it.wikipedia.org/wiki?curid=633984", "title": "\u04f2", "text": "La \u04f2, minuscolo \u04f3, \u00e8 una lettera dell'alfabeto cirillico. Viene usata oggi nella versione del cirillico per la lingua ciuvascia, dove rappresenta una vocale labializzata ().\n\u00c8 stata costruita sulla base della lettera cirillica \u0423."}
{"id": "633985", "revid": "72563", "url": "https://it.wikipedia.org/wiki?curid=633985", "title": "Eric di Norvegia", "text": ""}
{"id": "633986", "revid": "72563", "url": "https://it.wikipedia.org/wiki?curid=633986", "title": "Eric H\u00e1konarson", "text": ""}
{"id": "633989", "revid": "72563", "url": "https://it.wikipedia.org/wiki?curid=633989", "title": "Eirik H\u00e5konsson", "text": ""}
{"id": "633990", "revid": "72563", "url": "https://it.wikipedia.org/wiki?curid=633990", "title": "Eirik H\u00e5konsson Ladejarl", "text": ""}
{"id": "633991", "revid": "72563", "url": "https://it.wikipedia.org/wiki?curid=633991", "title": "Erik Ladejarl", "text": ""}
{"id": "633996", "revid": "144796", "url": "https://it.wikipedia.org/wiki?curid=633996", "title": "Sigismondo I Jagellone", "text": "Giovinezza.\nSigismondo era il figlio di Casimiro IV di Polonia e di sua moglie, Elisabetta d'Asburgo. Venne cos\u00ec chiamato in onore del suo bisnonno materno, l'imperatore Sigismondo.\nAmbizioni frustrate.\nDopo la morte del padre, Sigismondo fu l'unico figlio a non avere titoli. Negli anni 1495-1496 si rivolse al suo fratello maggiore, il granduca lituano Alessandro, chiedendo la separazione di un dominio dal Granducato di Lituania, ma questi rifiut\u00f2. Anche la regina Elisabetta tent\u00f2 senza successo di assicurare la successione di suo figlio al trono d'Austria. La disastrosa e infruttuosa invasione della Bucovina, guidata dal fratello maggiore, re Giovanni I Alberto, dissip\u00f2 i piani per collocare Sigismondo sul trono moldavo. Alla fine Sigismondo pass\u00f2 sotto le cure del fratello maggiore Vladislao II, re di Boemia e Ungheria, dal quale ricevette i ducati di G\u0142og\u00f3w (1499) e Opava (1501), e nel 1504 divenne governatore della Slesia e della Bassa Lusazia.\nLa successione.\nDopo la morte del re Alessandro, Sigismondo arriv\u00f2 a Vilnius, dove fu eletto dal Consiglio ducale lituano il 13 settembre 1506 come Granduca di Lituania, in opposizione all'Unione di Mielnik (1501), che propose un'elezione congiunta polacco-lituana di un monarca. L'8 dicembre 1506, durante la sessione del Senato polacco a Piotrk\u00f3w, Sigismondo fu eletto re di Polonia. Arriv\u00f2 a Cracovia il 20 gennaio 1507 e fu incoronato quattro giorni dopo nella cattedrale del Wawel da Andrzej Boryszewski.\nRegno.\nPolitica interna.\nLa situazione interna in Polonia era caratterizzata da un'ampia autorizzazione della Camera dei Deputati, confermata ed estesa nella costituzione di Nihil novi. Durante il regno di Alessandro, era stata istituita la legge di Nihilovi, che vietava ai re di Polonia di emanare leggi senza il consenso del Sejm. Sigismondo aveva scarso controllo sull'atto, a differenza dei senatori, che personalmente nomin\u00f2. Sebbene fosse riluttante al sistema parlamentare e all'indipendenza politica della nobilt\u00e0, riconobbe l'autorit\u00e0 delle norme legali, sostenne il legalismo e convoc\u00f2 sessioni annuali del Sejm, solitamente ottenendo fondi per la difesa dello stato. Tuttavia non ha avuto successo nel tentativo di creare un fondo permanente per la difesa dall'imposta sul reddito annuale. Nonostante questo \"tallone d'Achille\", nel 1527 istitu\u00ec un servizio di leva e la burocrazia necessaria per finanziarlo. Istitu\u00ec i codici legali che formalizzavano la servit\u00f9 in Polonia, bloccando i contadini nelle propriet\u00e0 dei nobili.\nSigismondo I ottenne diversi successi economici, tra cui la riduzione parziale del debito, la separazione dei conti delle tasse pubbliche dalla cassa reale, il rafforzamento delle attivit\u00e0 della zecca operante a Cracovia e il tentativo di organizzare il trattamento dei redditi dalle miniere di sale operative. Inoltre, emise uno statuto per gli armeni (1519) e intendeva fortemente armonizzare la legge in tutto il paese.\nTra il 1530 e il 1538 il re eman\u00f2 due statuti che definivano le regole per la selezione del monarca, che stabil\u00ec definitivamente l'elezione viritale. Le leggi sostenevano che tutti i gruppi sociali, indipendentemente dalle loro ricchezze, potevano assistere al processo elettorale, e l'elezione doveva essere libera.\nIl re organizz\u00f2 con successo l'economia agricola, cur\u00f2 lo sviluppo delle citt\u00e0 reali e recuper\u00f2 numerosi beni del tesoro appartenenti alla corona che erano sotto pegno. Durante le attivit\u00e0 finanziarie, il re ricevette pieno sostegno da sua moglie, la regina Bona, che mirava ad espandere le propriet\u00e0 reali acquistando e migliorando l'efficienza economica.\nSigismondo, influenzato dalla moglie, port\u00f2 artisti italiani a Cracovia e promosse lo sviluppo del Rinascimento in Polonia. Pur essendo un cattolico devoto, accord\u00f2 la tolleranza religiosa ai cristiani ortodossi greci e la protezione reale agli ebrei. All'inizio si oppose vigorosamente al luteranesimo, ma in seguito si rassegn\u00f2 alla sua crescente espansione in Polonia.\nLa ribellione di Lw\u00f3w.\nLa ribellione di Lw\u00f3w (la cosiddetta \"guerra dei polli\") fu una ribellione della nobilt\u00e0 polacca avvenuta nel 1537. Il nome derisorio fu coniato dai magnati, che per la maggior parte sostenevano che \"il re affermasse che l'unico effetto della guerra era la quasi estinzione dei polli locali, mangiata dai nobili riuniti per la ribellione a Lw\u00f3w, nella Piccola Polonia\". La nobilt\u00e0, radunata nei pressi della citt\u00e0, invoc\u00f2 una campagna militare contro la Moldavia. Tuttavia, gli strati inferiori e medi della nobilt\u00e0 chiamavano ribellione, o ribellione semi-legale, per costringere il re ad abbandonare le sue riforme rischiose. I nobili gli presentarono 36 richieste, in particolare: la cessazione di ulteriori acquisizioni di terra da parte della regina Bona, l'esenzione della nobilt\u00e0 dalle decime, una bonifica del tesoro piuttosto che la sua espansione, la conferma ed estensione dei privilegi della nobilt\u00e0, la revoca del pedaggio o esenzione della nobilt\u00e0 da esso, l'adozione di una legge relativa all'incompatibilit\u00e0 - l'incompatibilit\u00e0 di alcuni uffici che non dovevano essere uniti nella stessa mano - l'esecuzione di una legge che imponeva la nomina di soli nobili locali ai pi\u00f9 importanti uffici locali e alla creazione di un corpo di consiglieri permanenti per il re. Infine, i manifestanti criticarono il ruolo della regina Bona, che incolpavano della \"cattiva educazione\" del giovane principe Sigismondo Augusto (il futuro Sigismondo II Augusto), nonch\u00e9 per cercare di aumentare il suo potere e la sua influenza.\nBen presto \u00e8 emerso che i leader della nobilt\u00e0 erano divisi e che raggiungere un compromesso era quasi impossibile. Troppo debole per iniziare una guerra civile contro il Re, i manifestanti hanno finalmente accettato quello che si pensava fosse un compromesso. Il re respinse la maggior parte delle loro richieste, accettando il principio dell'incompatibilit\u00e0 l'anno seguente e accettando di non forzare l'elezione del futuro re.\nPolitica estera.\nLa Moscovia e la Crimea.\nSigismondo fu ininterrottamente in guerra con Vasili III di Moscovia a partire dal 1507, prima che l'esercito polacco fosse pienamente sotto il suo comando. Il 1514 segn\u00f2 la caduta di Smolensk (allora sotto la dominazione lituana) nelle mani delle forze moscovite, che diede sostegno ai suoi argomenti sulla necessit\u00e0 di un esercito permanente. Quei conflitti erano parte delle guerre moscovite.\nDopo la morte di Janusz III di Masovia nel 1526, riusc\u00ec ad annettere il ducato di Masovia al Regno di Polonia.\nIn altre questioni politiche, Sigismondo cerc\u00f2 la pacifica convivenza con il Khanato di Crimea, ma non fu in grado di porre fine completamente alle schermaglie di confine.\nTra il 1531 e il 1538, riusc\u00ec a respingere l'offensiva tatara e la minaccia turca e ad unificare il Regno: inoltre ottenne dalla nobilt\u00e0 polacca il diritto alla successione per il figlio Sigismondo II.\nRelazioni con gli Asburgo.\nNel 1515 Sigismondo strinse un'alleanza con l'imperatore Massimiliano I. In cambio dell'assenso di Massimiliano alle disposizioni della Seconda pace di Thorn (1466), Sigismondo acconsent\u00ec al matrimonio dei figli di Vladislao II di Boemia e Ungheria, con i nipoti di Massimiliano. Attraverso questo doppio contratto matrimoniale, la Boemia e l'Ungheria passarono alla Casa d'Asburgo nel 1526, alla morte del nipote di Sigismondo, Luigi II.\nPreoccupato per i crescenti legami tra gli Asburgo e la Russia, nel 1524 Sigismondo firm\u00f2 un'alleanza franco-polacca con il re Francesco I di Francia. L'accordo fall\u00ec, tuttavia, quando Francesco I fu sconfitto da Carlo V nella Battaglia di Pavia (1525).\nIl rapporto con i cavalieri teutonici.\nLe guerre polacche contro i cavalieri teutonici terminarono nel 1525: Alberto di Hohenzollern, il loro maresciallo nonch\u00e9 nipote di Sigismondo, si convert\u00ec al luteranesimo, secolarizz\u00f2 l'ordine e rese omaggio a Sigismondo. In cambio gli furono assegnati i domini dell'Ordine come Primo Duca di Prussia: il fatto divenne noto come \"l'omaggio prussiano\".\nMatrimoni.\nPrimo Matrimonio.\nSpos\u00f2 nel 1512 Barbara Z\u00e1polya (1495-1515), figlia del conte Stephan Z\u00e1polya signore di Spi\u0161, da cui ebbe:\nSecondo Matrimonio.\nNel 1518 spos\u00f2 la duchessa di Bari, Bona Sforza (1494-1557), figlia del duca di Milano Gian Galeazzo Sforza, da cui ebbe:"}
{"id": "634001", "revid": "77358", "url": "https://it.wikipedia.org/wiki?curid=634001", "title": "Nuova via", "text": ""}
{"id": "634002", "revid": "963244", "url": "https://it.wikipedia.org/wiki?curid=634002", "title": "Sigismondo I il Vecchio", "text": ""}
{"id": "634017", "revid": "33277", "url": "https://it.wikipedia.org/wiki?curid=634017", "title": "Redentoristi", "text": ""}
{"id": "634018", "revid": "599013", "url": "https://it.wikipedia.org/wiki?curid=634018", "title": "Nad\u00f6b", "text": " \nI Nad\u00f6b (o anche Maku-Nad\u00ebb) sono un gruppo etnico indigeno della Colombia e del Brasile, con una popolazione stimata in circa 600 individui nel 1995. Fanno parte del macrogruppo dei popoli Mak\u00f9, insieme ai Bara (o Kakwa), ai Nukak, agli Yuhupde, ai Dow e agli Hupda.\nLingua.\nParlano un idioma (codice ISO 639: MBJ) appartenente al gruppo delle lingue mak\u00f9. Uno dei sottogruppi dei Nad\u00f6b si fa chiamare \"kabori\" (\"ragazzi\").\nInsediamenti.\nVivono nello stato brasiliano dell'Amazonas, nei pressi dei fiumi Negro e Japur\u00e1. Alcuni sottogruppi sono nomadi e si spostano tra i confini di Brasile e Colombia.\nOrganizzazione sociale.\n\u00c8 un gruppo seminomade che si sostenta con l'agricoltura."}
{"id": "634019", "revid": "486946", "url": "https://it.wikipedia.org/wiki?curid=634019", "title": "Maku-Nad\u00ebb", "text": ""}
{"id": "634020", "revid": "110157", "url": "https://it.wikipedia.org/wiki?curid=634020", "title": "Naua", "text": " \nI Naua sono un gruppo etnico del Brasile. Parlano la lingua e sono principalmente di fede animista.\nVivono nello stato brasiliano dell'Acre."}
{"id": "634021", "revid": "110157", "url": "https://it.wikipedia.org/wiki?curid=634021", "title": "Negarot\u00ea", "text": " \nI Negarot\u00ea (o anche Nambikwara-Negarot\u00ea) sono un gruppo etnico del Brasile prossimo all'estinzione che ha una popolazione stimata in circa 40 individui. Parlano la lingua Nambikuara, Northern (codice ISO 639: MBG) e sono principalmente di fede animista.\nVivono nello stato brasiliano del Mato Grosso. Sono correlati al gruppo dei Nambikwara."}
{"id": "634022", "revid": "110157", "url": "https://it.wikipedia.org/wiki?curid=634022", "title": "Ninam", "text": " \nI Ninam (o anche Yanomami-Ninam, Xiriana, Jauaperi, Xirixana) sono un gruppo etnico del Brasile e del Venezuela che ha una popolazione stimata in circa 526 individui. Parlano la lingua Ninam (codice ISO 639: SHB) e sono principalmente di fede animista.\nVivono nello Stato brasiliano di Roraima, nei pressi dei fiumi Mucaja\u00ed e Parag\u00faa e nello Stato venezuelano di Bol\u00edvar.\nDenominazioni alternative: Yanam, Xirian\u00e1, Shiriana Casapare, Kasrapai, Jawaperi, Crichana, Jawari."}
{"id": "634023", "revid": "46931", "url": "https://it.wikipedia.org/wiki?curid=634023", "title": "Yanomami-Ninam", "text": ""}
{"id": "634024", "revid": "46931", "url": "https://it.wikipedia.org/wiki?curid=634024", "title": "Jauaperi", "text": ""}
{"id": "634025", "revid": "599013", "url": "https://it.wikipedia.org/wiki?curid=634025", "title": "Nukini", "text": "I Nukini sono un gruppo etnico del Brasile che ha una popolazione stimata in 622 individui (2010).\nLingua.\nParlano la lingua Nukini, lingua che appartiene alla famiglia linguistica pano. In alcuni testi storici sono stati denominati anche con i nomi di Inucuini, Nucuiny, Nukuini, Nucuini, Inoc\u00fa-inins e Remo. A parlare la lingua nukini ormai sono solo i membri pi\u00f9 anziani mentre le giovani generazioni utilizzano per lo pi\u00f9 il portoghese.\nInsediamenti.\nVivono nello stato brasiliano di Acre, lungo i fiumi Timba\u00faba, Meia D\u00fazia, Rep\u00fablica e Capanawa e sulla riva sinistra del fiume M\u00f4a. La maggior parte della comunit\u00e0 si trova all'interno del territorio indigeno omologato ed assegnato ai Nukini, nel comune di M\u00e2ncio Lima (533 persone nel 2003). Altri membri si trovano in localit\u00e0 quali Cruzeiro do Sul, Rodrigues Alves e Rio Branco.\nGruppi.\nL'etnia Nukini \u00e8 suddivisa in 4 clan:\nTuttavia, la maggior parte delle giovani generazioni non \u00e8 nemmeno a conoscenza di tali suddivisioni sociali e i matrimoni tra i membri del gruppo tendono a non seguire le regole impartite dalle vecchie generazioni."}
{"id": "634027", "revid": "110157", "url": "https://it.wikipedia.org/wiki?curid=634027", "title": "Ofay\u00e9", "text": " \nGli Ofay\u00e9 (o anche Ofay\u00e9-Xavante, Opay\u00e9) sono un piccolo gruppo etnico del Brasile che ha una popolazione stimata in circa 56 individui. Parlano la lingua Portuguese (D:Brazilian Portuguese-POR05) e sono principalmente di fede animista.\nVivono nello Stato brasiliano del Mato Grosso do Sul, lungo i fiumi Verde, Vacaris, e Ivinhema, nell'area di Brazil\u00e2ndia. Denominazioni alternative: Opai\u00e9-Shavante, Ofai\u00e9-Xavante, Opay\u00e9."}
{"id": "634028", "revid": "46931", "url": "https://it.wikipedia.org/wiki?curid=634028", "title": "Opai\u00e9-Shavante", "text": ""}
{"id": "634029", "revid": "46931", "url": "https://it.wikipedia.org/wiki?curid=634029", "title": "Opay\u00e9", "text": ""}
{"id": "634030", "revid": "110157", "url": "https://it.wikipedia.org/wiki?curid=634030", "title": "Oro Win", "text": " \nGli Oro Win sono un gruppo etnico del Brasile che ha una popolazione stimata in circa 55 individui. Parlano la lingua Oro Win (codice ISO 639: ORW) e sono principalmente di fede animista.\nVivono nei pressi del fiume Pac\u00e1as Novos, un affluente del Mamor\u00e9, lungo i confini tra Brasile e Bolivia."}
{"id": "634031", "revid": "599013", "url": "https://it.wikipedia.org/wiki?curid=634031", "title": "Waj\u00e3pi", "text": "I Waj\u00e3pi sono un gruppo etnico del Brasile e della Guyana francese con una popolazione totale superiore ai mille individui.\nLingua.\nParlano la lingua wayampi (codice ISO 639-3 oym) che appartiene alle lingue tupi-guaran\u00ed. La maggior parte utilizza anche il portoghese, soprattutto giovani e bambini. La comunit\u00e0 in Guyana francese parla per lo pi\u00f9 il francese, pochi altri sono capaci di utilizzare anche la lingua wayana.\nInsediamenti.\nVivono negli stati brasiliani dell'Amap\u00e1 e del Par\u00e1. Hanno occupato per secoli un'area compresa tra gli spartiacque Jari, Oiapoc e Araguari che delimitano il confine brasiliano da quello della Guyana francese.\nIn Brasile, ad inizio XXI secolo, i Waj\u00e3pi sono divisi in tre sottogruppi:"}
{"id": "634032", "revid": "46931", "url": "https://it.wikipedia.org/wiki?curid=634032", "title": "Wayampi", "text": ""}
{"id": "634034", "revid": "110157", "url": "https://it.wikipedia.org/wiki?curid=634034", "title": "Jenipapo-Kanind\u00e9", "text": " \nI Jenipapo-Kanind\u00e9 (o anche Paiaku) sono un gruppo etnico del Brasile. Parlano la lingua Portuguese (codice ISO 639: POR) e sono principalmente di fede animista."}
{"id": "634035", "revid": "22475", "url": "https://it.wikipedia.org/wiki?curid=634035", "title": "Wari'", "text": " \nI Wari' (o anche Pakaasnovos) sono un gruppo etnico del Brasile che ha una popolazione stimata in circa 2.400 individui. Parlano la lingua pakaasnovos (codice ISO 639: PAV) e sono principalmente di fede animista. Vivono nello stato brasiliano di Rond\u00f4nia, in otto villaggi sotto protezione di organizzazioni governative o religiose. Le denominazioni alternative sono: Jaru, Uomo, Pakaanovas, Pacaas-Novos, Pakaanova, Pacahanovo, Oro Wari, Wari.\nStoria e localizzazione.\nI Wari', spesso chiamati Pakaasnovos, furono avvisati per la prima volta lungo l'omonimo fiume brasiliano, un affluente della riva destra del fiume Mamor\u00e9, nello stato della Rond\u00f4nia. Essi preferiscono essere chiamati Wari', che nella propria lingua significa \"popolo\", oppure \"noi\". Il nome indigeno tra l'altro \u00e8 anche usato dalle \"persone civilizzate\" che vivono in prossimit\u00e0 alle loro comunit\u00e0. Oggi vivono in villaggi costruiti dal Funai, l'agenzia governativa brasiliana responsabile della protezione dei popoli indigeni e delle loro terre indigene, amministrati dalla squadra di supporto \"Guajar\u00e1-Mirim\" di stanza a Rond\u00f4nia, cos\u00ec come nel Territorio Indigeno di Sagarana, dove si trova la confluenza dei fiumi Mamor\u00e9 e Guapor\u00e9, amministrati dalla diocesi di Guajar\u00e1-Mirim.\nI Wari' furono menzionati per la prima volta dal colonnello Ricardo France nel 1798, e localizzati lungo le coste del fiume Pacaas Novos. Verso la fine del XIX secolo, i Wari' occupavano le regioni amazzoniche sud-ovest del fiume Lage, l'affluente della riva destra del fiume Mamor\u00e9, i bacini del fiume Ouro Preto, le baie di Gruta e Santo Andr\u00e9 e il fiume Negro. Tutti questi fiumi sono affluenti del corso inferiore e medio della riva destra del fiume Pacaas Novos. Inoltre, occupavano anche le regioni dei fiumi Ribeir\u00e3o e Formoso. In questo periodo, parte della popolazione migr\u00f2 verso i fiumi Dois Irm\u00e3os e Novo, affluenti della riva sinistra del Pacaas Novos. Nonostante furono avvisati, rimasero in isolamento per quasi un altro secolo, probabilmente a causa delle difficolt\u00e0 nel raggiungere le aree dove erano stanziati, o perch\u00e9 non c'erano forti interessi economici che potevano spingere a colonizzare quella regione. \nTutto ci\u00f2 cambi\u00f2 nelle prime decadi del XX secolo, con la scoperta del processo di vulcanizzazione della gomma e l'invasione delle terre da parte di raccoglitori di lattice, che si fiondarono verso la foresta in cerca di materia prima. Per favorire l'estrazione e il commercio dei materiali fu iniziata la costruzione di una ferrovia che avrebbe collegato il fiume Madeira a Guajar\u00e1-Mirim, dove il lattice estratto sarebbe stato trasportato a Manaus. Nel 1919 fu registrato il primo scontro documentato fra alcuni membri della trib\u00f9 e i lavoratori della ferrovia, che riuscirono ad avere la meglio, rapendo alcuni indios e portandoli con s\u00e9 in citt\u00e0 per mostrarli alla popolazione. I Wari' quindi si trasferirono alle foci dei fiumi, aree difficili da raggiungere per gli invasori. Nel 1912 per\u00f2, dato che la produzione di lattice malesiano si stava imponendo a livello mondiale, l'interesse per il lattice amazzonico cal\u00f2 visibilmente, provocando l'allontanamento dei lavoratori dall'area. Gli indigeni riuscirono quindi a ritornare in alcuni villaggi prima abbandonati. Decenni pi\u00f9 tardi furono \"pacificati\" dall'opera di missionari e agenti del SPI (Servi\u00e7o de Prote\u00e7\u00e3o ao \u00cdndio, il Servizio di Protezione Indigena, l'antenato del Funai). La pacificazione avvenne alla fine degli anni cinquanta e l'inizio degli anni sessanta. Ridotti a circa met\u00e0 della popolazione a causa di epidemie, i Wari' si trasferirono negli insediamenti della SPI nel giro di pochi anni."}
{"id": "634036", "revid": "1305772", "url": "https://it.wikipedia.org/wiki?curid=634036", "title": "Jaru", "text": ""}
{"id": "634037", "revid": "599013", "url": "https://it.wikipedia.org/wiki?curid=634037", "title": "Palikur", "text": " \nI Palikur sono un gruppo etnico del Brasile che ha una popolazione stimata in circa 1.293 individui (2010).\nLingua.\nParlano la lingua Palikur (codice ISO 639: PAL), lingua che appartiene alla famiglia linguistica Aruak.\nInsediamenti.\nVivono nello stato brasiliano di Amap\u00e1 e nella Guyana francese.\nStoria.\nLa posizione dei Palikur prossimit\u00e0 delle foci dei Rio delle Amazzoni li ha resi una delle prime trib\u00f9 amazzoniche incontrate dai colonizzatori europei. Gi\u00e0 nel 1507 il loro nome \u00e8 stato registrato dall'esploratore spagnolo Vicente Yanez Pinz\u00f3n. Verso la met\u00e0 del XVII secolo la popolazione Palikur fu stimata in 1.200 unit\u00e0; circa un terzo della popolazione totale viveva tra i fiumi Cassipor\u00e9 e Maroni."}
{"id": "634038", "revid": "46931", "url": "https://it.wikipedia.org/wiki?curid=634038", "title": "Palikour", "text": ""}
{"id": "634040", "revid": "287204", "url": "https://it.wikipedia.org/wiki?curid=634040", "title": "Scisto bituminoso", "text": "Lo scisto bituminoso o scisto cherogene \u00e8 una roccia sedimentaria, solitamente di fine granulometria, di color nerastro o marrone scuro, ricco di una particolare materia organica, il cherogene, derivante dalla diagenesi dei resti di organismi sepolti assieme al sedimento, da cui possono essere prodotti idrocarburi liquidi come l'olio di scisto. L'olio di scisto \u00e8 un succedaneo del petrolio greggio; tuttavia, l'estrazione di olio di scisto da scisti bituminosi \u00e8 pi\u00f9 costosa rispetto alla produzione di greggio convenzionale sia finanziariamente che in termini di impatto ambientale. I depositi di olio di scisto si trovano in tutto il mondo, ma i principali sono negli Stati Uniti. Le stime globali delle riserva variano da 4800 a 5000 miliardi di barili (da 760\u00d7109 a 790\u00d7109 m3).\nL'olio di scisto portato ad una temperatura sufficientemente elevata provoca il processo chimico della pirolisi producendo vapore. Raffreddando il vapore, l'olio di scisto liquido - un petrolio non convenzionale - si separa dall'olio di scisto gassoso. Lo scisto bituminoso pu\u00f2 anche essere bruciato direttamente nei forni come combustibile di bassa qualit\u00e0 per la produzione di energia elettrica e per il teleriscaldamento o utilizzato come materia prima nella lavorazione di prodotti chimici.\nL'olio di scisto guadagna attenzione come una potenziale fonte abbondante di petrolio ogni volta che il prezzo del greggio aumenta \ne dal 2002 l\"'Oil &amp; Gas Journal\" (OGI) lo annovera permanentemente nel computo delle riserve petrolifere che pubblica. Dal 2003, all'aumentare del prezzo del greggio, questi depositi risultano economicamente sfruttabili.\nAllo stesso tempo, l'estrazione e la produzione dell'olio di scisto sollevano una serie di problemi ambientali, come l'uso del suolo, lo smaltimento dei rifiuti, l'uso dell'acqua, la gestione delle acque reflue, l'emissioni di gas serra e l'inquinamento atmosferico. L'Estonia e la Cina possiedono affermate industrie per l'estrazione di questo combustibile, anche il Brasile, il Canada, la Germania e la Russia sfruttano largamente gli scisti bituminosi.\nLa composizione generale degli scisti bituminosi comprende una matrice inorganica prevalentemente di natura argillosa, bitume e cherogene."}
{"id": "634044", "revid": "350292", "url": "https://it.wikipedia.org/wiki?curid=634044", "title": "Egidio Canisio", "text": ""}
{"id": "634045", "revid": "933835", "url": "https://it.wikipedia.org/wiki?curid=634045", "title": "Egidio da Viterbo", "text": "Apparteneva all'Ordine degli Agostiniani.\nBiografia.\nNacque a Viterbo, da Lorenzo Antonini e Maria del Testa, in un giorno imprecisato tra l'estate e l'autunno del 1469 Pur essendo i genitori di origini modeste, fecero compiere ad Egidio studi approfonditi presso il convento agostiniano viterbese della \"Santissima Trinit\u00e0\". Forse influenzato dalla predicazione di Mariano da Genazzano, presente a Viterbo nel 1485, tre anni dopo, nel 1488, all'\u00e9ta di diciotto anni, entr\u00f2 nell'Ordine degli Agostiniani, presso il medesimo convento per esservi ordinato sacerdote. Sotto il priorato di Giovanni Parentezza, studi\u00f2 filosofia, teologia e lingue antiche (greco, ebraico, arabo, aramaico, persiano) e si perfezion\u00f2, cominciando anche ad insegnare, presso le \"case\" del suo ordine ad Amelia, Padova, Firenze, Roma, Viterbo ed in Istria. A Padova (1490-1493) incontr\u00f2 pi\u00f9 volte Pico della Mirandola, con il quale discusse di astrologia e cabalismo, ma, soprattutto, in quella citt\u00e0 cur\u00f2 nel 1493 l\"'editio princeps\" di tre commenti aristotelici di Egidio Romano, con notazioni contrarie ai peripatetici e ad Averro\u00e8. Alcuni anni pi\u00f9 tardi conobbe a Firenze l'umanista Marsilio Ficino, di cui fu allievo e successivamente amico, e con il quale si perfezion\u00f2 notevolmente nello studio delle dottrine neoplatoniche, specialmente in rapporto alla loro assoluta compatibilit\u00e0 con i principi del Cristianesimo. Nella primavera del 1497 il cardinale Riario, \"protettore\" degli Agostiniani, che aveva per lui grande stima, lo richiam\u00f2 a Roma dove, dopo una duplice e complessa prova, consegu\u00ec il \"magisterium\" in teologia.\nOratore di straordinaria efficacia, particolarmente apprezzato in quegli anni da papa Alessandro VI, quindi dai suoi successori, paragonato da taluni a Demostene, fu in contatto con i maggiori intellettuali del tempo; oltre alla fitta corrispondenza con Marsilio Ficino, va ricordata la frequentazione che ebbe a Napoli con Giovanni Pontano (che gli dedic\u00f2 il dialogo \"\u00c6gidius\") e con gli intellettuali della sua \"Accademia\".\nNel giugno 1506 papa Giulio II gli affid\u00f2 la guida dell'Ordine agostiniano come \"Vicario apostolico\"; l'anno successivo (1507) il capitolo generale dell'Ordine lo conferm\u00f2 alla sua guida come \"Priore Generale\", incarico che mantenne per molti anni, durante i quali riform\u00f2 profondamente l'Ordine stesso, riportandolo agli antichi fasti con il pieno recupero della regola di S.Agostino. Durante quegli anni fu uno dei pi\u00f9 stretti collaboratori di Giulio II, che accompagn\u00f2 nella sua missione contro Bologna e dal quale fu inviato come nunzio apostolico a Venezia e Napoli per ottenere l'adesione di quegli stati alla crociata progettata dal pontefice: venne anche inviato nella citt\u00e0 ribelle di Perugia e ad Urbino. Il 3 maggio 1512 il papa gli confer\u00ec il prestigioso incarico di tenere l'orazione inaugurale del Quinto Concilio Lateranense: Egidio pronunci\u00f2 cos\u00ec una celebre, accorata allocuzione in cui parl\u00f2 con determinata onest\u00e0 dei mali della Chiesa, suscitando viva emozione nei presenti, molti dei quali lodarono lo stampo ciceroniano dell'orazione.\nMorto nel febbraio 1513 Giulio II, anche il suo successore Leone X - appartenente alla potente famiglia fiorentina dei Medici - continu\u00f2 la stretta collaborazione con Egidio, che impieg\u00f2 in importanti missioni diplomatiche, come quella del 1516 in Germania, quando ottenne una difficile pacificazione tra Massimiliano I e la Repubblica di Venezia. Il papa innalz\u00f2 Egidio alla dignit\u00e0 cardinalizia nel concistoro del 1\u00ba luglio 1517 creandolo cardinale prete con titolo di San Bartolomeo all'Isola; quasi subito il porporato viterbese opt\u00f2 per il titolo di San Matteo in Merulana, antica chiesa agostiniana; molti anni pi\u00f9 tardi, poco prima di morire, avrebbe infine optato per il titolo di San Marcello. Nel 1518 Leone X lo nomin\u00f2 \"cardinale protettore\" dell'Ordine degli Eremitani di Sant'Agostino e, nello stesso anno, lo invi\u00f2 come legato pontificio in Spagna per una complessa missione nella quale avrebbe dovuto impegnare Carlo V alla crociata contro i turchi. In quel periodo fu anche \"governatore\" di diverse citt\u00e0 dello Stato Pontificio. Occorre altres\u00ec ricordare come il 31 ottobre 1517, a meno di quattro mesi dalla sua nomina a cardinale e quando Egidio era ancora \"Priore Generale\" degli Agostiniani, un monaco agostiniano tedesco, Martin Lutero, affisse sulle porte della \"Schlosskirche\" di Wittenberg le notissime 95 tesi che avrebbero dato inizio alla riforma protestante.\nDopo la scomparsa di Leone X (1\u00ba dicembre 1521) ed il breve pontificato di Adriano VI, il 18 novembre 1523 fu eletto papa, con l'appoggio di Egidio, un altro Medici, Clemente VII, che, pochi giorni dopo l'elezione, il 2 dicembre, confer\u00ec al cardinale viterbese la nomina a vescovo proprio della diocesi di Viterbo: l'anno successivo Egidio venne nominato patriarca latino di Costantinopoli e amministratore apostolico dell'arcidiocesi di Zara. Purtroppo in quegli anni le indecisioni e gli errori politici di Clemente VII crearono problemi gravissimi al governo della Chiesa: il papa fin\u00ec per schierarsi con i francesi, ma prima la sconfitta di Francesco I a Pavia (1525), poi le incertezze della lega di Cognac aprirono le porte alla discesa in Italia di Carlo V con i suoi lanzichenecchi, culminata nel terribile Sacco di Roma (1527), durante il quale venne distrutta -tra l'altro- tutta la ricchissima biblioteca di Egidio nel \"Convento di Sant'Agostino\". Il porporato si trovava allora nelle Marche e, per soccorrere il papa, assediato in Castel Sant'Angelo, organizz\u00f2 -impiegando anche il proprio denaro- una spedizione armata, che non ebbe per\u00f2 fortuna per i molti ostacoli frapposti dai signori locali. Dopo quei dolorosi momenti la salute di Egidio and\u00f2 peggiorando: questo fatto non gli imped\u00ec, peraltro, di tenere, durante il \"concistoro pubblico\" del novembre 1530, una famosa ed appassionata orazione sulla necessit\u00e0 di riformare la Chiesa dopo lo scisma luterano. Clemente VII dichiar\u00f2 la sua disponibilit\u00e0, ma sar\u00e0 solo il suo successore, Paolo III, conterraneo di Egidio, a convocare l'importante Concilio di Trento, che segner\u00e0, con la controriforma, la prima importante reazione della Chiesa al protestantesimo. Poco prima di morire il cardinale fu nominato arcivescovo di Lanciano (10 aprile 1532); amministr\u00f2 la diocesi lancianese a titolo di commenda per sette mesi, fino alla morte.\nMor\u00ec a Roma il 12 novembre 1532 e venne sepolto nella chiesa di Sant'Agostino, dove lo ricorda una semplicissima lapide sul pavimento della navata centrale, \"a cornu evangelii\" rispetto all'altar maggiore.\nFilosofia, Ebraismo, Cabala.\nEgidio deve certamente essere considerato uno dei maggiori filosofi di quei secoli. Il suo primo impegno importante fu quando, studente a Padova, cur\u00f2 nel 1493 la pubblicazione con commento di tre opere del filosofo e vescovo agostiniano Egidio Romano, vissuto tra il XIII ed il XIV secolo: elabor\u00f2 cos\u00ec un'autentica avversione nei confronti della filosofia di Aristotele e dell'averroismo, contro i quali ritenne che l'unico possibile antidoto fosse, specie dopo l'incontro con Marsilio Ficino ed in perfetta armonia con Sant'Agostino, il neoplatonismo, inteso come \u00abpia philosophia\u00bb, cio\u00e8 nella sua piena compatibilit\u00e0 con i valori cristiani. Uomo dottissimo, volle leggere tutte le opere che studiava nelle lingue originali in cui erano state scritte, per meglio comprenderne il vero significato: acquis\u00ec in tal modo una straordinaria conoscenza, oltre che del latino e del greco antico di cui aveva padronanza assoluta, dell'aramaico, per il Talmud e varie parti della Bibbia, dell'arabo, per il Corano e le opere di Averro\u00e8, e dell'ebraico, per la Torah. Ebbe nel 1516 una fitta corrispondenza con l'umanista tedesco Johannes Reuchlin, finissimo conoscitore dell'ebraismo, con il quale si intrattenne a lungo sia su temi relativi all'Antico Testamento sia sulla cabala (in ebraico \"Qaball\u00e1h\"), argomento da lui gi\u00e0 affrontato con Pico della Mirandola, che trattava dei misteriosi simbolismi, parte dei quali nascosti nei numeri e nelle lettere stesse dell'alfabeto ebraico, che potevano avvicinare l'uomo a Dio. Le problematiche della letteratura ebraica e della cabala occuparono gran parte dei suoi ultimi anni di vita, quando tent\u00f2 ripetutamente di ricondurre in ambito cristiano tutte le altre culture, dedicandosi in particolare ad approfonditi studi e ricerche sullo Zohar.\nLo scrittore e l'oratore.\nRimane ben poco della cospicua produzione letteraria di Egidio, sia a causa della perdita della sua biblioteca durante il Sacco di Roma (1527), sia perch\u00e9 lui stesso, per modestia, non volle dare alle stampe molte delle sue opere. Nei suoi scritti, la maggior parte dei quali in lingua latina, tratt\u00f2 quasi tutti i campi del sapere umano, dalla filosofia alla letteratura, dall'astrologia alla storia, dalla poesia alla geografia, dalla teologia all'arte: a quest'ultimo proposito si ritiene che il programma iconografico per gli affreschi di Raffaello della Disputa del Sacramento e della Scuola di Atene nella Stanza della Segnatura sia stato largamente ispirato dalla sua opera, con la probabile mediazione di Tommaso \"Fedra\" Inghirami. Da notare come Egidio, per scrivere, preferisse di solito ritirarsi in luoghi tranquilli, come l'Eremo di \"Lecceto\", presso Siena, o la sua citt\u00e0 natale, Viterbo, o, ancora pi\u00f9 spesso, due \"rifugi\" nei dintorni di quest'ultima: un Convento nell'Isola Martana, sul Lago di Bolsena, ed un Eremo nella selva del Monte Cimino. Tra i suoi lavori meritano comunque menzione tre ecloghe latine di stampo virgiliano (\"Paramellus et Aegon\",\"in Resurrectione Domini\" e \"De Ortu Domini\", del 1504), sei \"madrigali\" dedicati a Vittoria Colonna (circa 1500) ed una favola silvestre dello stesso periodo (\"Cyminia\", in volgare, andata perduta); la sua maggiore opera filosofica, peraltro incompiuta, \u00e8 costituita dai \"Commentaria sententiarum ad mentem et animum Platonis\", brevemente detta \"Sententiae ad mentem Platonis\", iniziata nel primo decennio del XVI secolo, in cui sono presenti tutti i temi tipici del pensiero egidiano, dall'ostilit\u00e0 all'aristotelismo alla necessit\u00e0 di sostituirlo, in campo teologico, con il platonismo; non mancano riflessioni tipicamente agostiniane sulla Trinit\u00e0, l'anima e la dignit\u00e0 umana. Il lavoro storico di maggior interesse \u00e8 la \"Historia XX saeculorum per totidem psalmos conscripta\", redatta tra il 1513 ed il 1518 e di cui vi sono almeno quattro codici. A quest'opera, nella quale Egidio racconta le vicende della Storia della Chiesa da Alessandro VI a Leone X, attinsero a piene mani vari storici, da Gregorovius a Pastor, anche se il loro giudizio complessivo sulla \"Historia\" del cardinale viterbese \u00e8 perplesso, se non addirittura negativo. Tra le sue opere letterarie meritano anche menzione il \"Libellus de litteris sanctis\" (1517), sul significato recondito delle lettere dell'alfabeto ebraico, e la \"Scechina\" (circa 1530), che guarda in ottica cristiana tutta la letteratura cabalistica.\nIl campo nel quale Egidio riusc\u00ec comunque a dare il meglio \u00e8 quello della retorica, divenendo uno dei migliori oratori di quei decenni, forse il migliore in assoluto, con giudizi sempre entusiastici da parte di tutti quelli che ebbero modo di ascoltarlo: in realt\u00e0 egli era veramente dotato di un'eloquenza drammaticamente coinvolgente, capace di suscitare grandi emozioni negli uditori, sia che fossero ricchi principi, sia che si trattasse di poveri popolani; lo aiutava probabilmente lo stesso aspetto fisico, ascetico, con il viso pallido e scavato e la barba fluente. Tra le orazioni conservate vanno ricordate: quella del 1497, nel \"certamen\" che lo vide trionfare su tre oratori peripatetici e conseguire il \"magisterium\"; la \"De aurea aetate\" (o \"De Ecclesiae incremento\"), tenuta in San Pietro il 21 dicembre 1506 su incarico di Giulio II per onorare re Manuele I del Portogallo che aveva scoperto nuove terre e riportato una grande vittoria navale, lavoro dottissimo e ricco di riferimenti cabalistici; l'orazione inaugurale (3 maggio 1512) del Quinto Concilio Lateranense - grande onore concessogli dal papa - che provoc\u00f2 indicibile emozione negli astanti e fece definire l'agostiniano viterbese il \"Cicerone cristiano\"; \u00e8 in quest'ultima orazione la celebre sentenza di Egidio: \"Sono gli uomini che devono essere trasformati dalla religione, non la religione dagli uomini\".\nVa infine ricordata l'orazione del novembre 1530, tenuta in occasione di un concistoro, sulla necessit\u00e0 di riformare la Chiesa, che viene da molti considerata come il vero preludio al celebre Concilio di Trento, convocato nel 1545 da Paolo III.\nGenealogia episcopale.\nLa genealogia episcopale \u00e8:"}
{"id": "634051", "revid": "465036", "url": "https://it.wikipedia.org/wiki?curid=634051", "title": "Frati minori conventuali", "text": ""}
{"id": "634053", "revid": "350292", "url": "https://it.wikipedia.org/wiki?curid=634053", "title": "Egidio di Viterbo", "text": ""}
{"id": "634054", "revid": "6923", "url": "https://it.wikipedia.org/wiki?curid=634054", "title": "Nikolaj Konstantinovi\u010d Rerich", "text": "Biografia.\nRerich pass\u00f2 la maggior parte della giovent\u00f9 nei pressi di Gat\u010dina. Qui svilupp\u00f2 l'interesse per la caccia, la storia naturale e l'archeologia. Scrisse racconti di avventure e illustr\u00f2 una storia basata sull'incontro con un orso. L'artista Michail O. Mike\u0161in vide i suoi disegni e lo incoraggi\u00f2 dandogli le prime lezioni di pittura. Nicolaj voleva intraprendere la carriera artistica, ma il padre, famoso avvocato, decise che doveva studiare legge. E cos\u00ec fece entrambi gli studi iscrivendosi all'Accademia di Belle Arti e all'Universit\u00e0 di San Pietroburgo.\nNel 1898 gli venne assegnata una cattedra all'Istituto Imperiale Archeologico e nel 1901 spos\u00f2 Helena Ivanovna \u0160apo\u0161nikova, nipote del compositore Modest Musorgskij e pronipote del generale russo Kutuzov, colui che riusc\u00ec a sconfiggere Napoleone nel 1812.\nEbbero due figli: Georgij, uno scienziato, e Svjatoslav, un artista. Nei primi anni del Novecento, il professor Roerich dipingeva, organizzava scavi archeologici, studiava architettura, teneva conferenze e scriveva di arte e archeologia. Su invito dell'impresario Sergej Djagilev, divent\u00f2 membro della societ\u00e0 Mondo dell\u2019Arte di Pietroburgo e per qualche tempo ne fu anche presidente.\nNel 1906 venne nominato Direttore della Scuola per l'Incoraggiamento alle belle Arti in Russia. Nel 1907 applic\u00f2 il suo talento al disegno di scene e costumi per gli spettacoli organizzati da Djagilev, impegno che si \u00e8 protratto fino al 1913 con l'allestimento del balletto \"La sagra della primavera\" di Igor' F\u00ebdorovi\u010d Stravinskij e coreografato da Vaclav Ni\u017einskij. L'anno seguente divent\u00f2 membro del consiglio della \"Societ\u00e0 Imperiale di Architettura\" e nel 1909 fu eletto accademico dell'Accademia Russa di Belle Arti. All'inizio della rivoluzione bolscevica nel marzo del 1917, Maksim Gor'kij riun\u00ec a San Pietroburgo i connazionali che si occupavano di arte. Elessero un Comitato che si riuniva al Palazzo d'Inverno e Roerich ne fu il presidente per soli due mesi. In quel periodo era candidato per l'ufficio di ministro delle belle arti per questa sua capacit\u00e0, ma non accett\u00f2 l'alta carica.\nLa partenza dalla Russia.\nPrevedendo i notevoli cambiamenti del suo Paese, decise di lasciare la Russia, trasferendo la famiglia in Finlandia. Su invito del direttore dell'Art Institute of Chicago, Roerich si rec\u00f2 negli Stati Uniti nel 1920. Aveva gi\u00e0 eseguito pi\u00f9 di 2500 dipinti ed era un artista di fama internazionale. Venne influenzato da molti artisti, tra cui Gauguin e Van Gogh. Le sue opere raffigurano scene naturali, temi ispirati dalla storia e dalla religione, molti sono nello stile degli antichi dipinti della chiesa russa. In America viaggi\u00f2 a lungo, espose i suoi lavori, frequent\u00f2 i circoli migliori, tenne conferenze.\nFond\u00f2 Cor Ardens (Societ\u00e0 Internazionale degli Artisti), il Master Institute of United Arts nel 1921 e Corona Mundi (Centro Internazionale d'Arte) nel 1922. Dopo aver progettato la sua prima spedizione in Asia, si imbarc\u00f2 per l'India nel 1923. I membri del consiglio del Master Institute of United Arts fondarono il Roerich Museum nel 1923, in cui vennero raccolte moltissime opere di Roerich. Nel 1928 fond\u00f2 l'Urusvati Himalayan Research Institute nella valle di Kullu in India, che fu un centro per lo studio di materiale etnografico e archeologico, diretto per oltre dieci anni dal figlio Jurij Roerich. Durante la sua vita produsse qualcosa come circa 7 000 dipinti, scrisse 1 200 opere di tutti i tipi e fu una delle \u201cforze\u201d che pose il Grande Sigillo degli Stati Uniti sulle banconote dei dollari. Nel 1929 e nel 1935 venne proposto come Premio Nobel per la pace per gli sforzi compiuti a favore della pace mondiale per mezzo dell'arte e della cultura e per i tentativi di proteggere l'arte in tempo di guerra.\nIl Terzo Convegno Internazionale sulla Bandiera della Pace di Roerich nel novembre del 1933, fu un punto di svolta che port\u00f2 poi all'approvazione del patto che venne in seguito conosciuto come il \u201cPatto Roerich\u201d. In sostanza si obbligava le nazioni a rispettare i musei, le universit\u00e0, le cattedrali e le biblioteche come si faceva per gli ospedali. Mentre gli ospedali in tempo di guerra esponevano la bandiera della Croce Rossa, le istituzioni culturali avrebbero esposto la \u201cBandiera della Pace\u201d, cio\u00e8 tre sfere color magenta inscritte in un cerchio dello stesso colore su sfondo bianco. Il 15 aprile 1935, Roerich finalmente vide la nascita di un trattato consistente in un patto firmato alla Casa Bianca da rappresentanti degli Stati Uniti e di altre venti nazioni dell'America Latina. I biografi hanno scritto molto sulla vita di Roerich, ma hanno trascurato quello che era il vero \u201cmotore\u201d della sua ricerca: il lato spirituale. A un certo punto della loro vita, i coniugi Roerich acquisirono una profonda conoscenza della letteratura e delle tradizioni della religione esoterica.\nL'intima conoscenza dell'Oriente e le molteplici esperienze di Nicholas unite alla sua vasta cultura, spiegano perch\u00e9 venisse ricevuto con onore quasi ovunque egli andasse durante la spedizione in Asia Centrale e perch\u00e9 cinesi meravigliati dalla sua conoscenza lo chiamassero \u201cl'Iniziato\u201d. Uno dei biografi di Roerich diceva che le prime esperienze cominciarono nella sua infanzia con l'apparizione in sogno di una figura vestita di bianco. Alcuni seguaci affermano che il suo maestro di pittura Kuind\u017ei fu per un certo tempo il suo guru. In un tributo a Kuind\u017ei, Roerich disse: \u00ab\u2026 non solo era un artista straordinario, ma era anche un grande maestro di vita\u00bb. Alcuni credono che Kuind\u017ei avrebbe introdotto Roerich alle idee e alla letteratura esoterica, ma quel che insegn\u00f2 oltre alla pittura \u00e8 avvolto nel mistero. In ogni modo i coniugi Roerich furono membri della Societ\u00e0 Teosofica e tradussero in lingua russa \"La dottrina segreta\" di Madame Blavatsky. Nel corso degli anni pubblicarono diversi libri su una grande variet\u00e0 di argomenti spirituali. Alcuni non identificano nemmeno l'autore e altri, come nel caso di Helena Roerich, vennero scritti sotto pseudonimo.\nAttratti dall'Oriente i Roerich partirono per l'Asia nel 1923 e la spedizione dur\u00f2 quattro anni e mezzo. Viaggiarono attraverso il Sikkim, India, Ladakh, Tibet, Cina e Mongolia. Malgrado le enormi difficolt\u00e0, durante il viaggio Roerich realizz\u00f2 500 dipinti. Scrisse poi riguardo al viaggio: \u00abL'Himalaya \u00e8 una vera Mecca per uno scienziato\u00bb. Fu proprio nella regione del Ladakh che, visitando monasteri buddisti e parlando con la popolazione locale, raccolse la leggenda del passaggio di Ges\u00f9 Cristo per quelle terre antiche. Nicholas Roerich ci ha lasciato moltissime opere, tra le quali \"Himalaya\", \"Altai-Himalaya\" e \"Il Cuore dell'Asia\". \u00c8 stato il referente in Tibet dell'Antico e Mistico Ordine della Rosa-Croce.\nLe sue ceneri furono sepolte su un'altura di fronte alle vette himalayane che aveva tanto amato e magistralmente ritratto."}
{"id": "634059", "revid": "1821847", "url": "https://it.wikipedia.org/wiki?curid=634059", "title": "Giuseppe Poerio", "text": "Biografia.\nGiuseppe Poerio nacque a Belcastro il 6 gennaio 1775 da Carlo, barone di Montibus, di Spinalba e di Cucin\u00e0, e da Gaetana Poerio, figlia di Girolamo Poerio, barone di Belcastro, i quali portavano lo stesso cognome in quanto cugini di secondo grado. Vide la luce nella tarda serata dell'Epifania e dell'evento se ne tramanda ancora la particolare circostanza, immortalata nel 2007 in una lastra commemorativa fatta apporre dall'Amministrazione Comunale di Belcastro nella bella ed ampia Sala del Consiglio a lui dedicata. Si racconta, infatti, che trovandosi Carlo e Gaetana, a quel tempo, a Belcastro per le feste di fine anno, ospiti del barone Girolamo, durante la notte di quel venerd\u00ec, \"arrischiando l'infante precoce fine per sopravvenuta convulsione, fu tenuto di necessit\u00e0 a battesimo dal canonico don Angelo Ferrari, subito accorso dalla sua vicina abitazione\". Ma l'infante sopravvisse, quale chiaro presagio di tanto importante avvenire!\nLa famiglia era ascritta al patriziato di Taverna e di Belcastro e il padre, autore di poesie e orazioni, era esponente della massoneria locale. Giuseppe, primogenito di otto figli, frequent\u00f2 a Catanzaro il Collegio de' Nobili e il Regio Liceo, dove fu alquanto influenzato dall'insegnamento del matematico e futuro repubblicano Vincenzo De Filippis. Svilupp\u00f2 una precoce predilezione per le discipline legali e, dotato di spiccate doti oratorie, patrocin\u00f2 sedicenne la sua prima causa. Nel 1795 fu scelto come difensore dal preside della Provincia, Vincenzo Dentice, che difese con successo nel foro della capitale partenopea.\nA Napoli visse, con il fratello Leopoldo, in una casa ai Guantai e si avvicin\u00f2 agli ambienti che simpatizzavano per le idee rivoluzionarie, tuttavia fino al 1798 le sue frequentazioni non richiamarono l'attenzione degli organi di polizia. Negli stessi anni conobbe la futura moglie, Carolina Sossisergio, figlia di un ufficiale borbonico, magistrato di Terra d'Otranto (Lecce). Ai primi di gennaio 1799 raggiunse a Capua la francese Armata di Napoli comandata dal generale Jean \u00c9tienne Championnet, che lo invi\u00f2 come emissario a Napoli per negoziare con il \"Corpo di citt\u00e0\", quale sola autorit\u00e0 rimasta dopo la fuga dei sovrani e di Francesco Pignatelli. Fallite le trattative con gli Eletti, Poerio prese contatti con i membri del club patriottico, che di l\u00ec a poco nel Castel Sant'Elmo avrebbero proclamato la Repubblica Napoletana. Il 21 gennaio entr\u00f2 in citt\u00e0 insieme alle truppe francesi battendosi con la plebe insorta (\"Lazzaroni\") e a marzo fu inviato dal governo in Calabria meridionale per sostenerne la democratizzazione, ma dovette fermarsi a Cosenza poich\u00e9 la provincia era gi\u00e0 in mano all'esercito della Santa Fede del cardinale Fabrizio Ruffo. Torn\u00f2 precipitosamente a Napoli, dove prese parte alla difesa militare della citt\u00e0 nella citata fortezza di Sant'Elmo. Fu, quindi, compreso nella capitolazione negoziata da Ruffo con i repubblicani ma, rotti i patti da parte dei sovrani, fu arrestato e condannato a morte dalla giunta di Stato. Il re commut\u00f2 la pena in ergastolo, da scontare nella fossa di Santa Caterina a Favignana. A Belcastro, il barone Alfonso Poerio, zio materno di Giuseppe, che per primo aveva piantato l'albero della libert\u00e0 in Calabria, ne pag\u00f2 duramente le conseguenze con l'incarcerazione ed il sequestro del feudo.\nPer effetto del trattato di Firenze, Poerio fu liberato nel giugno 1801 e raggiunse i Sossisergio in Terra d'Otranto per sposare Carolina, da cui ebbe tre figli: Alessandro, Carlo e Carlotta. La coppia si stabil\u00ec nella capitale, dove Giuseppe riprese ad esercitare l'avvocatura e a frequentare circoli di ex rivoluzionari.\nCon l'arrivo di Giuseppe Bonaparte a Napoli, nel marzo 1806, fu nominato intendente di Capitanata e Molise e in questa veste intraprese un'esplorazione del promontorio garganico, dove imperversavano violenze e banditismo. Fu estromesso dalla carica nell'aprile del 1807 perch\u00e9 giudicato arrendevole di fronte alle estorsioni di un generale francese, ma sotto Gioacchino Murat torn\u00f2 a ricoprire incarichi di rilievo: fu sostituto procuratore presso la Gran Corte di cassazione, quindi procuratore generale della stessa, relatore presso il Consiglio di Stato e membro della commissione incaricata di tradurre il codice penale francese. Nel 1809 e nel 1810 venne inviato in Calabria per contrastare le insurrezioni antifrancesi.\nCon l'occupazione dei dipartimenti italici meridionali da parte dell'esercito murattiano, nel 1814 fu inviato a Bologna come commissario per i territori tra il Tronto e il Po. Torn\u00f2, quindi, a Napoli per presiedere la giunta per la riforma del codice penale. Nei primi mesi del 1815 fu tra coloro che esortarono Murat a concedere una costituzione e, secondo alcuni, fu tra gli estensori del proclama di Rimini, con cui il re napoletano tent\u00f2 di presentarsi come alfiere dell'indipendenza dei popoli italiani.\nAl ritorno di Ferdinando IV, Poerio fugg\u00ec da Napoli e, perci\u00f2, fu destituito dai suoi incarichi ed esiliato. Fu per alcuni mesi a Parigi e nel 1816 ebbe il permesso di stabilirsi a Firenze, dove si ricongiunse con la moglie e i figli. In Toscana si sostenne offrendo consulenza legale ed entr\u00f2 in contatto con importanti esponenti della vita culturale e artistica, riuniti nel salotto di Luisa di Stolberg, contessa d\u2019Albany. Alla fine del 1818 pot\u00e9 ritornare nel Regno, riprese l'attivit\u00e0 forense e fu nominato avvocato dei poveri presso la Gran Corte militare.\nAllo scoppio dei moti del 1820 fu inviato dal principe vicario Francesco a trattare con le truppe ammutinate di Guglielmo Pepe, di cui era amico, e in settembre fu eletto al Parlamento nazionale facendo parte della Commissione di guerra e affari esteri. Per il suo passato e per le sue capacit\u00e0 oratorie fu uno dei deputati pi\u00f9 influenti: esponente della frazione moderata, sostenne la necessit\u00e0 di mantenere buoni rapporti con la monarchia, tanto da essere accusato di aver indotto l'assemblea ad accordare ingenuamente il permesso di partire per il Congresso di Lubiana al re, che in quella sede invoc\u00f2 l'intervento armato dell'Austria e rinneg\u00f2 il giuramento costituzionale. All'ingresso degli austriaci a Napoli, il 24 marzo 1821 lesse in un Parlamento semivuoto la protesta contro l'invasione straniera e la rottura dei patti. Il 13 aprile fu arrestato per ordine di Antonio Capece Minutolo, principe di Canosa e, sebbene giudicato innocente, il 5 agosto fu mandato in esilio a Graz.\nNel maggio 1824 pot\u00e9 trasferirsi a Firenze, dove rimase oltre sei anni e dove si ricongiunse con la famiglia e con la colonia degli esuli napoletani (Pietro Colletta, Gabriele Pepe, Carlo Troya, Matteo Imbriani) e instaur\u00f2 intensi rapporti con i liberali (specie con Gino Capponi, Pietro Giordani, Niccol\u00f2 Tommaseo) e con eminenti stranieri di passaggio (Alphonse de Lamartine, Friedrich Carl von Savigny).\nGli eventi del 1830 indussero il governo granducale a espellere alcuni rifugiati, tra cui Poerio, sospettato di aver indotto Capponi a dimettersi da ciambellano. A novembre lasci\u00f2 la Toscana con il figlio Alessandro (la moglie era rimpatriata due anni prima con Carlo e Carlotta per occuparsi delle sostanze familiari, dissestate a causa del lungo esilio) e si stabil\u00ec a Parigi, dove si leg\u00f2 ai circoli orleanisti e a influenti personaggi della vita politica e culturale, da Gilbert du Motier de La Fayette a Antoine-Louis-Claude Destutt de Tracy. Insieme con Francesco Paolo Bozzelli fond\u00f2 un periodico letterario e scientifico, la rivista \"Bibliot\u00e8que fran\u00e7aise et \u00e9trang\u00e8re\". Frequent\u00f2 inoltre gli ambienti degli esuli italiani (Francesco Saverio Salfi, Terenzio Mamiani, Cristina Trivulzio di Belgiojoso) e nel 1831 cerc\u00f2 di opporsi all'indirizzo repubblicano e unitario che Filippo Buonarroti aveva dato alla loro azione e di dissuaderli dal disegno d'innescare la rivoluzione in Piemonte.\nDurante i tre anni di esilio parigino fu a Londra e a Bruxelles, dove venne accolto dagli ambienti liberali. Nell'estate del 1833 ottenne da Ferdinando II, per diretta intercessione della sorella Maria, il permesso di rimpatriare, non esteso per\u00f2 al figlio Alessandro. A Napoli riprese l'attivit\u00e0 forense ma, sorvegliato dalla polizia borbonica, si tenne lontano dalla vita politica, pur restando un riferimento per i giovani liberali, alcuni dei quali si formarono nel suo studio legale. In quegli anni prosegu\u00ec gli scambi con pensatori e giuristi europei come Savigny, Alexander von Humboldt e Carl Joseph Anton Mittermaier.\nNei suoi ultimi tempi, pur angustiati da problemi di salute e dalle sventure toccate a diversi suoi congiunti attivi nei movimenti costituzionali, per quanto ci ricorda il figlio Carlo, \u00abmantenne costante la fede politica dei primi suoi anni\u00bb, ma \u00abmanifest\u00f2 il dubbio di aver errato nel 1799, quando con gli altri aggiust\u00f2 fede alle promesse de' forestieri, poich\u00e9 l'esempio della Spagna l'aveva ammaestrato\u00bb. Dopo un anno di grande sofferenza per grave malattia, mor\u00ec a Napoli il 15 agosto 1843 e le sue spoglie furono seguite da uno straordinario stuolo di amici ed ammiratori, pieni di smisurato affetto verso il patriota ispiratore del \"Risorgimento Italiano\", ma anche verso l'inventore insigne della moderna avvocatura. Nel sopra citato marmo celebrativo dei suoi natali, disvelato in occasione dell'inaugurazione di \"Palazzo Poerio\" quale nuova sede del Municipio di Belcastro, \u00e8 dato di leggere tra l'altro: Primo nel Foro e nel Risorgimento (Ivan Ciacci \u2013 Belcastro 2007)."}
{"id": "634062", "revid": "33689", "url": "https://it.wikipedia.org/wiki?curid=634062", "title": "San Giuseppe Lavoratore", "text": ""}
{"id": "634063", "revid": "1935652", "url": "https://it.wikipedia.org/wiki?curid=634063", "title": "Tonino Lasconi", "text": "Biografia.\n\"Appassionato del Vangelo e del suo intramontabile messaggio di speranza\", prese gli ordini sacerdotali il 29 giugno 1967, e subito dopo fu spinto da un incarico in Azione Cattolica a dedicarsi alla conoscenza dei ragazzi e delle moderne forme di comunicazione come il cinema, la televisione, la fotografia, la pubblicit\u00e0, la canzone, il teatro, il giornalismo.\nNel 1969, sempre da parte dell'Azione Cattolica, riceve l'incarico insieme ad un gruppo di persone di costituire l'Azione cattolica dei ragazzi (ACR) per la quale prepar\u00f2 negli anni successivi i sussidi per il cammino di fede. Nel 1979 gli fu per la prima volta affidata la cura della parrocchia di Nebbiano, dove realizz\u00f2 per i ragazzi delle composizioni teatrali poi, perfezionate e pubblicate da Paoline Audiovisivi e rappresentate da parrocchie e oratori (\"Un natale a sorpresa, Un natale coi fiocchi, Noi figli dei magi, Liberi liberi, Dove sei Ges\u00f9\").\nDa anni tiene in giro per l'Italia seminari per catechisti e operatori pastorali; giornalista per alcune testate cattoliche (tra cui \"Avvenire\", il giornale dei ragazzi \"Popotus\", \"Rogate Ergo\", \"Mondo Voc\", \"Servizio della Parola\"), ha dato alle stampe una serie di pubblicazioni rivolte alle parrocchie italiane per la catechesi di bambini, ragazzi e adolescenti, per la formazione dei catechisti, e utilizzati dai parroci alla ricerca di un linguaggio nuovo e da loro ritenuto pi\u00f9 adatto per comunicare la fede oggi, ai giovani e con gli adulti.\nLa sua attivit\u00e0 di scrittore \u00e8 iniziata con l'Ave, la casa editrice dell'Azione Cattolica Italiana (alcuni di questi libri, come \"Uffa che bello, Tra i ragazzi, Amico Dio, Fortissimo Ges\u00f9\", sono stati uno strumento per la formazione degli educatori dell'Azione Cattolica Ragazzi), per proseguire con le Paoline, Elle di Ci, Cittadella Editrice, Edizioni San Paolo.\nLasconi afferma come per comunicare il Vangelo negli anni 2000 sia necessario abbandonare definitivamente i vecchi metodi alla \"Catechismo di Pio X\", assolutamente inadatti per la societ\u00e0 moderna, e trovare forme nuove, agili, snelle, prendendo spunto dal linguaggio adottato dai mass media. In una delle sue preghiere pi\u00f9 note infatti afferma \"Signore, io lodo la pubblicit\u00e0, non per quello che dice, ma per come lo dice, (...) perch\u00e9 lo fa investendo soldi, e impegnando cervelli, fantasie, capacit\u00e0 artistiche (...), per la sua scaltrezza, quella che dovremmo avere noi, per te\".\nParticolare successo ha avuto \"Ges\u00f9 il grande rompi\" (nel 2015 \u00e8 uscito \"Ges\u00f9 il grande rompi 2\"), un libro che inizialmente fece storcere il naso all'editore, le Edizioni Paoline, per il titolo, il quale commenta i Vangeli mettendo in evidenza il lato pi\u00f9 anticonformista di Cristo, il Cristo \"psicologo\" e comunicatore. Il volume fu preceduto nel 2000 da un altro titolo simile, \"Quando la fede rompe. 1, Domande e risposte sulla vita, Dio, la crescita, la sofferenza ...\".\nUna parte dei suoi libri \u00e8 stata tradotta in spagnolo, portoghese, sloveno, polacco e ultimamente in ceco, e pubblicata all'estero.\nAttualmente svolge servizio di parroco nella Parrocchia di San Giuseppe Lavoratore di Fabriano, suo paese natale. \u00c8 anche assistente diocesano dell'Azione Cattolica e direttore dell'Ufficio catechistico della Diocesi di Fabriano-Matelica. Inoltre, \u00e8 membro del Consiglio pastorale diocesano.\nDal 1\u00ba aprile 2015 al 1\u00ba aprile 2021 \u00e8 vicario generale della diocesi di Fabriano-Matelica.\nDal 9 febbraio 2020 \u00e8 anche responsabile dello Sportello per la tutela dei minori della Diocesi di Fabriano-Matelica. \n\u00c8 stato a lungo direttore del settimanale diocesano (Diocesi Fabriano-Matelica) \"L'azione\".\nOpere.\nDalla lista sono escluse le guide ai catechismi CEI ed altre pubblicazioni simili, nonch\u00e9 quelli scritti in collaborazione con altri autori."}
{"id": "634071", "revid": "1543377", "url": "https://it.wikipedia.org/wiki?curid=634071", "title": "Palazzo Jatta", "text": "Il palazzo Jatta \u00e8 un edificio di Ruvo di Puglia, nella citt\u00e0 metropolitana di Bari. Il palazzo \u00e8 ubicato in piazza Giovanni Bovio e si erge nella Ruvo ottocentesca a pochi passi dalla chiesa tardo barocca di San Domenico.\nStoria.\nIntorno al 1840 fu commissionato all'architetto Luigi Castellucci da Giulia Viesti una residenza, da costruire al di fuori della mura della citt\u00e0, con alcune stanze da adibire a museo. La nuova dimora degli Jatta, fu costruita in una zona detta \"Palmenti del Purgatorio\", ovvero un'ampia superficie appartenuta all'omonima confraternita.\nDescrizione.\nL'edificio presenta caratteristiche neoclassiche che conferiscono slancio e serenit\u00e0 alla costruzione. Fondamentale \u00e8 stato lo studio delle proporzioni che consentono la linearit\u00e0 dell'effetto prospettico. L'equilibrio d'insieme \u00e8 garantito anche dalle ampie arcate dalle quali penetra abbondantemente la luce. Al piano terra troviamo delle piccole botteghe con finestre protette da ferro battuto per via della duplice funzione di casa-museo. Sul primo piano sono presenti sale, varie stanze da letto e una cappella. Il palazzo \u00e8 decorato da busti marmorei del Settecento e da vetrate in alabastro. La facciata principale \u00e8 estesa per 66 metri e ne \u00e8 centrale il grande portale di ingresso inserito tra due colonne di ordine toscano con capitelli ionici. Caratteristico della facciata \u00e8 anche il cornicione attico mentre le finestre sono quattordici e disposte simmetricamente. Il palazzo \u00e8 dotato anche di un giardino all'italiana di cui gli assoluti protagonisti sono i cipressi e le palme. Sono presenti anche elementi di decoro quali una fontana con vasca, una casina da te, un busto marmoreo, un'erma bifronte e una torre cilindrica che permette di accedere alla copertura."}
{"id": "634074", "revid": "287204", "url": "https://it.wikipedia.org/wiki?curid=634074", "title": "Antonio Jatta", "text": "Biografia.\nNato a Ruvo di Puglia nel 1852, Antonio Jatta, figlio del dotto archeologo Giovanni Jatta (Giovannino) e di sua moglie Angelina Cappelluti, mor\u00ec a cinquantanove anni nel giorno 4 agosto 1912, nella stessa citt\u00e0 natale.\nCompiuti gli studi secondari nel liceo Umberto I di Napoli, a 22 anni si laure\u00f2 con lode in Scienze Naturali nella Universit\u00e0 di Napoli ed in Agraria nella Scuola superiore di agricoltura di Portici.\nFiss\u00f2 a Ruvo la sua stabile dimora dove inizi\u00f2 una completa trasformazione agraria. Egli si propose di far sparire i latifondi, di cui era ricca la sua famiglia, i quali erano stati fino ad allora poco e male coltivati.\nDivise, allora, le terre tra i contadini, in piccole quote a modici e lunghi fitti, con obbligo di migliorie consistenti precipuamente in piantagioni di mandorli ed ulivi, di vigne e di frumento (su queste ultime due vertono anche alcuni suoi studi pubblicati).\nEbbe modo non solo di perorare nei suoi discorsi la causa del progresso agricolo, convinto com'era, che solo con l'agricoltura la Puglia avrebbe potuto progredire e prosperare, ma anche con i fatti rivel\u00f2 una istintiva quanto oculata tensione verso il progresso.\nPer agevolare sempre pi\u00f9 la classe degli agricoltori, infatti, e per sottrarla dall'usura, s'interess\u00f2 per l'impianto di una Banca, trasformando il Monte Frumentario in Banca Agricola. Non vi fu nella Provincia istituzione a scopo agricolo della quale egli non facesse parte, come non vi fu alcuna riunione nell'interesse dell'agricoltura e degli agricoltori in cui non interpose la sua autorevole parola, sempre per il bene di tutti.\nFece parte dell'Amministrazione comunale di Ruvo, scrivendo importanti memorie a favore di questo Comune per alcune controversie che lo riguardavano.\nA 29 anni fu nominato Consigliere Provinciale, prendendo il posto che fino a quel momento fu del padre, cav. Giovanni Jatta (Giovannino), restandovi per ben 22 anni e ricoprendo numerose cariche a partire da quella di Segretario fino a quella di Vicepresidente.\nIn Consiglio prese parte a importanti Commissioni: fu per molti anni Presidente della Commissione Provinciale delle Imposte, fu alla direzione di importanti Istituti Provinciali, tra i quali menzioniamo la Commissione Provinciale di Archeologia e Storia Patria e dell'annesso Museo archeologico Provinciale di Bari, al quale riusc\u00ec ad assicurare non solo una stabile sede nel palazzo dell'Ateneo, ma anche notevoli collezioni provenienti da Ceglie, Noicattaro, Gioia del Colle e Canosa.\nSi batt\u00e9 per la realizzazione di una delle opere pubbliche maggiori fino ad ora realizzate in Italia, per provvedere la Puglia di acqua potabile e cio\u00e8, appunto, l'Acquedotto Pugliese; per primo parl\u00f2 del raddoppio della ferrovia Bari-Lecce, e fu altres\u00ec tra quelli che pi\u00f9 ardentemente affermarono il diritto di Bari ad essere sede di studi superiori.\nA cinquant'anni, nel maggio 1903, in seguito alla morte di Giovanni Bovio, fu eletto Deputato nel Collegio di Minervino Murge e rieletto l'anno successivo. Entr\u00f2 in Parlamento come monarchico liberale, adoperandosi per favorire amici, ma anche nemici, sempre nella difesa degli interessi comuni della Puglia, soprattutto agricoli e commerciali.\nEgli fece parte anche della Rappresentanza interparlamentare ed internazionale per la pace, recandosi a Parigi e a Londra per espletare il mandato ricevuto.\nAntonio Jatta fu anche a capo dell'Amministrazione del Monte di Piet\u00e0 della citt\u00e0 di Ruvo, trasformandolo in Ospedale, che fece materialmente fabbricare nel 1886.\nDiede inizio alla riorganizzazione e riunificazione degli Istituti di Beneficenza della citt\u00e0 di Ruvo, dimostrando la necessit\u00e0 del loro concentramento pubblicando una monografia su \"La beneficenza in Ruvo di Puglia\".\nNel 1886 fu decorato con medaglia d'oro dal Governo per il coraggio e l'operosit\u00e0 con cui si distinse nell'epidemia colerica, mettendo a repentaglio la propria salute.\nPur conducendo questa impegnativa vita pubblica, egli non si distrasse mai dagli studi: predilesse la botanica e si specializz\u00f2 nello studio dei licheni. Comprese che, nella botanica, il campo crittogamico era ancora poco esplorato e a questo si dedic\u00f2 con passione e pazienza.\nA partire dal 1874, anno in cui pubblic\u00f2 nel Giornale Botanico Italiano i primi due manipoli dei licheni dell'Italia Meridionale, e fino all'ultimo dei suoi lavori che porta il titolo \"Lichenographia Italica, sive expositio metodica Lichenum\", che forma la terza parte della \"Flora Italica Criptogama\" (stampato nel 1911 dalla Societ\u00e0 Botanica Italiana), di anno in anno, con nuove pubblicazioni, illustr\u00f2 i licheni dell'Italia meridionale (ma anche licheni esotici provenienti dall'Africa, dall'America Meridionale, dalla Cina, dall'Asia e dall'Oceania), come si rileva dalla bibliografia delle sue opere che con merito l'hanno fatto conoscere come vero scienziato (addirittura sulla Maiella a Feminamorta, egli raccolse un'Onygena -un parassita di un lichene- ritenuta nuova dal Cesati, il quale la volle a lui dedicata col nome di \"Onygena Jattae Ces\").\nSu tutte, due furono le opere fondamentali che per essere una mirabile sintesi di tutto il lavoro lichenologico italiano gli assicurarono fama imperitura: la \"Sylloge Lichenum Italicorum\" (1900) e \"Lichenes della Flora Italica Cryptogamica\" (1911).\nAntonio Jatta fu anche collezionista di raccolte botaniche distinte tra fanerogamiche, tra cui vi \u00e8 anzitutto quello che pu\u00f2 dirsi l'Erbario generale contenente piante essiccate e denominato \"Herbarium Jattae\"; e crittogamiche, comprendenti cinque pacchi che integrano l'Erbario: uno per le Crittogame vascolari, due per le Briofite, uno per le Alghe e uno per i Funghi. Ai Licheni, invece, \u00e8 riservata una splendida e superba raccolta costituita da ben 82 pacchi con circa diecimila esemplari provenienti da tutto il mondo.\nPer i suoi meriti scientifici in questo campo fu nominato membro della Societ\u00e0 Botanica Italiana e della Soci\u00e9t\u00e9 Botanique de France, di quella Crittogamologica di Milano, di quella Geologica di Roma e della Societ\u00e0 di Scienze Naturali e Matematiche di Napoli. Fece parte della Commissione Governativa per l'esame delle monografie agrarie nel 1881.\nLa sua opera, tuttavia, non si ferm\u00f2 qui. Egli si dedic\u00f2 anche agli studi di paleontologia, di archeologia e storia, pubblicando importanti memorie per illustrare la Provincia di Bari, fra le quali notevoli sono una sugli \"Avanzi della prima et\u00e0 del ferro nelle Murge Baresi\", ricavati da scavi fatti a sue spese, un'altra \"Sulla Preistoria del Gargano\", una terza su di \"Un sepolcro primitivo in Andria e l'eneolitico nella Puglia Barese\", ed una quarta su \"Il Pulo di Molfetta\", sito archeologico di cui ide\u00f2 e promosse gli scavi. Con esito non meno favorevole fece iniziare gli scavi dei Dolmen in Bisceglie ed in altri paesi della Provincia. Frutto di tutti questi lavori \u00e8 un'altra opera pubblicata dopo la sua morte a cura del fratello Michele: \"La Puglia Preistorica \u2013 contributo alla storia dell'incivilimento nell'Italia Meridionale, con la topografia preistorica del Barese\".\nPubblic\u00f2 una memoria sul Castello di Ruvo e le sue vicende, su Calentano, sulla Cattedrale sempre della citt\u00e0 di Ruvo, scrisse una pregiata memoria sulla Bagliva del Feudo di Ruvo.\nFece, inoltre, rivivere i nomi di parecchi uomini illustri della Provincia, fra i quali Giuseppe Maria Giovene di Molfetta, Giuseppe Saverio Poli di Molfetta, e di Domenico Cotugno di Ruvo, con documenti e autografi di lettere.\nDi eletto ingegno, intuito pronto, fermo di carattere e di operosit\u00e0 impareggiabile, tutta la sua vita fu di studio e di lavoro, disprezzando le mollezze e la vita oziosa della gente ricca. Egli usava modi garbati e familiari con chiunque, senza distinzione di persone. Con i contadini, a preferenza, trattava alla buona; s'intratteneva a discorrere con essi, li incoraggiava al lavoro, dava loro consigli ed aiuti, prendeva conto delle loro famiglie e delle loro condizioni economiche, in modo che in breve il suo nome divenne popolare.\nEgli poteva sembrare alle volte intransigente, inflessibile nelle sue opinioni, quindi a volte burbero, ma era costantemente buono e alieno da qualsiasi artifizio, abituato com'era ad una modesta semplicit\u00e0 di vita."}
{"id": "634089", "revid": "108107", "url": "https://it.wikipedia.org/wiki?curid=634089", "title": "Rhodesia del Nord", "text": ""}
{"id": "634090", "revid": "4711", "url": "https://it.wikipedia.org/wiki?curid=634090", "title": "Frank De Boer", "text": ""}
{"id": "634091", "revid": "4711", "url": "https://it.wikipedia.org/wiki?curid=634091", "title": "Ronald De Boer", "text": ""}
{"id": "634095", "revid": "339392", "url": "https://it.wikipedia.org/wiki?curid=634095", "title": "Presidente di Regione", "text": ""}
{"id": "634096", "revid": "438678", "url": "https://it.wikipedia.org/wiki?curid=634096", "title": "A II Z", "text": "Gli A II Z sono un gruppo musicale heavy metal band fondata nel 1979 a Manchester, nel Regno Unito.\nStoria.\nLa band si form\u00f2 nel 1979 grazie all'allora chitarrista Gary Owens. Gli A II Z guadagnarono presto fama nei locali di Manchester e furono contattati dalla Polydor Records. Nel 1980 pubblicarono un album live, The Witch Of Berkely. Nel 1981 la band ottenne un prestigioso supporto da parte dei Black Sabbath. Simon Wright si aggiunse ben presto alla band che per\u00f2 si sciolse qualche anno dopo."}
{"id": "634097", "revid": "2103595", "url": "https://it.wikipedia.org/wiki?curid=634097", "title": "Nazionale di calcio del Bangladesh", "text": "La nazionale di calcio del Bangladesh (in bengalese \u09ac\u09be\u0982\u09b2\u09be\u09a6\u09c7\u09b6 \u099c\u09be\u09a4\u09c0\u09af\u09bc \u09ab\u09c1\u099f\u09ac\u09b2 \u09a6\u09b2) \u00e8 la rappresentativa calcistica dell'omonimo paese asiatico ed \u00e8 posta sotto l'egida della Bangladesh Football Federation, fondata nel 1972 ed entrata a far parte della FIFA nel 1974.\nLa squadra, che esord\u00ec nel 1973, non ha mai ottenuto risultati di rilievo, anche perch\u00e9 il calcio in Bangladesh \u00e8 storicamente messo in ombra dal cricket, lo sport nazionale. Ciononostante, grazie alla vittoria della South Asian Football Federation Cup nel 2003, negli anni duemila il calcio nel paese ha conosciuto una popolarit\u00e0 crescente. La squadra non ha mai partecipato alla fase finale del campionato del mondo e ha preso parte a una fase finale della Coppa d'Asia, nell'edizione del 1980, uscendo al primo turno. A livello regionale vanta una vittoria della Coppa della federazione calcistica dell'Asia meridionale o SAFF Championship (con due altre finali disputate) e due medaglie d'oro ai Giochi dell'Asia meridionale.\nNel 2004 il Bangladesh comp\u00ec un miracolo calcistico: per la prima volta nella sua storia batt\u00e9 nel derby la rivale (4-2).\nOccupa la 186\u00aa posizione del ranking FIFA.\nStoria.\nDopo l'indipendenza del paese (1971) la nazionale bengalese di calcio esord\u00ec il 26 luglio 1973 pareggiando per 2-2 a Kuala Lumpur, in Malaysia, contro la . Fino al 14 agosto 1973 gioc\u00f2 tredici partite amichevoli, tutte a Kuala Lumpur, totalizzando tre pareggi e dieci sconfitte. Un anno dopo gioc\u00f2 due altre amichevoli, subendo due sconfitte a Bangkok, in Thailandia.\nNel 1978 il Bangladesh fu sconfitto a Bangkok da e in amichevole, mentre nel gennaio 1979 partecip\u00f2 alle eliminatorie Coppa d'Asia 1980, aprendo con due pareggi contro e . Seguirono una pesante sconfitta per 4-0 contro il Qatar e una vittoria per 4-1 sugli afghani, prima vittoria nella storia della nazionale bengalese, che cos\u00ec si qualific\u00f2 per la fase finale del massimo torneo continentale. Nelle amichevoli preparatorie perse tre partite (si ricorda lo 0-9 subito contro la ), ma colse la sua seconda vittoria della storia battendo per 3-1 lo . Inserito in un girone di Coppa d'Asia comprendente anche l'Iran campione in carica, la , e , esord\u00ec con una sconfitta onorevole (3-2) contro i nordcoreani, per poi perdere di misura anche contro i siriani (1-0), ma in seguito perse per 7-0 contro gli iraniani e per 6-0 contro i cinesi, terminando il torneo all'ultimo posto nel girone, con una differenza reti di -15.\nNel 1982, dopo un anno e mezzo trascorso senza giocare, la squadra gioc\u00f2 quattro amichevoli a Karachi, in Pakistan, ottenendo tre sconfitte di fila, incluso un netto 9-0 contro l'Iran. Nelle successive cinque amichevoli raccolse due vittorie e tre sconfitte. Nel 1984 era quindi a quota quattro vittorie in undici anni di attivit\u00e0.\nLe qualificazioni alla Coppa d'Asia 1984, nell'agosto di quell'anno, videro i bengalesi nel girone con Iran, Siria, Thailandia e . Perse tutte le partite tranne una vinta per 3-2 contro le Filippine. \nRosa attuale.\nLista dei 23 giocatori convocati per la doppia sfida amichevole contro il del 13 e 17 novembre 2020.\n\"Presenze, reti e numerazione aggiornate al 13 novembre 2020\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "634100", "revid": "110157", "url": "https://it.wikipedia.org/wiki?curid=634100", "title": "Traismauer", "text": "Traismauer \u00e8 un comune austriaco di 6 061 abitanti nel distretto di Sankt P\u00f6lten-Land, in Bassa Austria; ha lo status di citt\u00e0 (\"Stadtgemeinde\")."}
{"id": "634107", "revid": "5022088", "url": "https://it.wikipedia.org/wiki?curid=634107", "title": "Monoide libero", "text": ""}
{"id": "634109", "revid": "287204", "url": "https://it.wikipedia.org/wiki?curid=634109", "title": "Cratere Oenopides", "text": "Oenopides (in lingua italiana: Enopide) \u00e8 un cratere lunare intitolato al matematico ed astronomo greco Enopide di Chio, situato vicino al margine nordoccidentale della Luna, in modo da apparire elongato, per effetto prospettico, visto dalla Terra. Questo cratere si trova a sud del grande cratere Pitagora, ed \u00e8 adiacente al bordo sudoccidentale di Babbage E. Il bordo sudoccidentale di Oenopides \u00e8 sovrapposto al margine settentrionale dell'Oceanus Procellarum. A sud si trova il cratere Markov.\nQuesto cratere \u00e8 antico ed \u00e8 stato fortemente eroso da impatti successivi che hanno trasformato il bordo sino a renderlo, in molti punti, una sequenza di basse colline, talvolta interrotte da spaccature. Vi \u00e8 un'interruzione maggiore verso sud, che mette in comunicazione l'interno con il mare adiacente. Vi sono numerosi piccoli crateri nelle vicinanze del bordo esterno, mentre il resto del pianoro interno \u00e8 costellato di minuscoli impatti.\nA sud-ovest vi sono i resti di Oenopides R, di cui rimangono solo parti del bordo, con la porzione meridionale completamente assente.\nCrateri correlati.\nAlcuni crateri minori situati in prossimit\u00e0 di Oenopides sono convenzionalmente identificati, sulle mappe lunari, attraverso una lettera associata al nome."}
{"id": "634110", "revid": "1718925", "url": "https://it.wikipedia.org/wiki?curid=634110", "title": "Nazionale di calcio del Brunei", "text": "La nazionale di calcio del Brunei \u00e8 la rappresentativa calcistica del Brunei, posta sotto l'egida della National Football Association of Brunei Darussalam e affiliata all'AFC.\nUna delle attuali squadre pi\u00f9 deboli al mondo, fu fondata nel 1959 e fu riconosciuta dalla FIFA solo nel 1996.\nViste le piccolissime dimensioni dello stato che rappresenta, la nazionale del Brunei ha partecipato anche spesso nel campionato di calcio malese come se fosse una squadra di club.\nOccupa il 189\u00ba posto nella classifica mondiale della FIFA."}
{"id": "634113", "revid": "879070", "url": "https://it.wikipedia.org/wiki?curid=634113", "title": "Tetrax tetrax", "text": "La gallina prataiola (\"Tetrax tetrax\" ) \u00e8 un grosso uccello della famiglia delle otarde, unico membro del genere \"Tetrax\". Nidifica in Europa meridionale e centrale ed in Asia occidentale e centrale. Gli uccelli che vivono in Europa meridionale sono soprattutto stanziali, ma le altre popolazioni migrano pi\u00f9 a sud in inverno.\nDescrizione.\nNonostante sia la pi\u00f9 piccola otarda paleartica, la gallina prataiola raggiunge ugualmente le dimensioni di un fagiano, con una lunghezza di 42-45 centimetri ed un'apertura alare di 89-90 centimetri. L'esemplare adulto pu\u00f2 pesare tra gli 800 ed i 1000 grammi. In volo, le lunghe ali sono caratterizzate dalla presenza di una larga banda trasversale di colore bianco. La testa \u00e8 piccola mentre gli occhi sono grandi e di colore marron-giallo. Le zampe sono lunghe e di colore giallo ed i piedi presentano solo tre dita.\nIl maschio riproduttivo ha il dorso bruno macchiettato di nero ed il ventre bianco, con la testa grigia ed il collo nero bordato sopra e sotto di bianco. Inoltre, tra le remiganti primarie, la quarta \u00e8 stretta e piccola con la met\u00e0 basale del vessillo interno smarginato; questa penna produce un sibilo caratteristico udibile a distanza, specie quando l'uccello si leva in volo. Durante l'inverno la tipica colorazione del maschio si perde e testa, collo, petto e fianchi assumono un colore bruno come quello del dorso.\nLa femmina ed i maschi non riproduttivi sono privi della caratteristica colorazione del collo e la femmina presenta il ventre pi\u00f9 scuro del maschio. Le galline prataiole immature assomigliano alle femmine. Entrambi i sessi sono solitamente silenziosi, sebbene il maschio, durante il periodo nuziale, emette un distintivo soffio che risuona come un \"\u00abprrt\u00bb\".\nDistribuzione e habitat.\nIn tutto l'areale il numero di esemplari di questa specie sta diminuendo a causa della distruzione dell'habitat. Per nidificare questi uccelli sono soliti spostarsi verso nord, raggiungendo occasionalmente la Polonia. In Gran Bretagna \u00e8 una visitatrice solamente occasionale, nonostante nidifichi in Francia ed in Spagna. In Italia nidifica soprattutto in Sardegna ed in Puglia, sul Gargano e nel Salento orientale, in habitat costituiti da aree agricole, ma non troppo antropizzati, ad altitudini comprese tra 0 e 500 metri. \u00c8 presente inoltre nei Balcani, nell'Europa orientale, in Asia occidentale ed in Africa settentrionale.\nIn Sardegna \u00e8 presente la terza popolazione d'Europa, dopo quella spagnola e francese, con un numero di esemplari stimato in circa 2000 individui. Per preservare la specie il WWF ha acquistato, grazie ad un progetto della Comunit\u00e0 europea, un'area di circa 90 ettari in provincia di Sassari creando un'oasi naturale cui \u00e8 stato dato il nome di Oasi delle Steppe Sarde. Dopo una rarefazione degli avvistamenti nella prima met\u00e0 del XX secolo, fra il 1950 e il 2016 si sono registrati una decina di avvistamenti in Veneto.\nL'habitat di questo uccello \u00e8 costituito da praterie aperte, steppe e da aree agricole indisturbate, con vegetazione erbacea abbastanza alta da celarne la presenza. Cammina con un lento passo maestoso e se disturbata, piuttosto che volare, tende a correre. \u00c8 una specie gregaria, soprattutto d'inverno.\nBiologia.\nAlimentazione.\nQuesta specie \u00e8 onnivora e si nutre di semi, erbe, insetti ed altri piccoli animaletti.\nRiproduzione.\nCome altre otarde, il maschio di gallina prataiola esegue una parata di corteggiamento gonfiando il piumaggio del collo e del capo, piegandosi sulle zampe per poi saltare in aria. Le femmine depongono tra le 3 e le 5 uova in piccole buche nel terreno. La cova ha la durata di circa venti giorni durante i quali il maschio monta di guardia nei pressi del nido. La femmina, qualora venga scoperta, al fine di tutelare la covata spicca un volo basso fingendo di essere ferita. I piccoli sono ricoperti da un fitto e fine piumaggio di colore bianco con delle macchiette brune e sono in grado di abbandonare il nido poco dopo la schiusa.\nConservazione.\nLa specie, secondo la \"IUCN Red List\", \u00e8 attualmente prossima alla minaccia per via della progressiva perdita del proprio habitat naturale.\nA livello nazionale \u00e8 inserita nell'elenco dell'Allegato I alla Legge Regionale 29 luglio 1998, n. 23 della Sardegna come specie tutelata e pertanto ne \u00e8 vietata l'uccisione, la cattura o il disturbo. A livello internazionale \u00e8 invece inserita nell'appendice II della Convenzione di Berna. \u00c8 inoltre inserita nell'Allegato I della Direttiva 79/409/CEE del Consiglio, del 2 aprile 1979, concernente la conservazione degli uccelli selvatici.\nTassonomia.\nLa gallina prataiola ha due sottospecie:"}
{"id": "634114", "revid": "1610933", "url": "https://it.wikipedia.org/wiki?curid=634114", "title": "Gallina prataiola", "text": ""}
{"id": "634115", "revid": "106456", "url": "https://it.wikipedia.org/wiki?curid=634115", "title": "Salii", "text": "I Salii erano un antichissimo collegio sacerdotale romano (simile a quello dei \"Fratres Arvales\" o Arvali), che secondo la tradizione si vuole istituito dal re Numa Pompilio. Loro speciale prerogativa era scandire il passaggio, nell'anno romano, da tempo militare a tempo civile, e viceversa.\nEtimologia.\nIl nome dei Salii deriva dal verbo latino \"salire\", cio\u00e8 \"saltare\", per via della particolare andatura saltellante che tenevano durante le processioni sacre.\nOrganizzazione e gerarchia interna.\nI Salii risiedevano nella \"Curia Saliorum\", ed erano distinti in due collegi: i \"Salii Palatini\", istituiti da Numa Pompilio e scelti fra le famiglie nobili (in principio, solo della trib\u00f9 dei Ramnes) ed i \"Salii Quirinales\" istituiti da Tullo Ostilio e scelti fra le famiglie nobili (in principio, solo della trib\u00f9 dei Tities). Tale suddivisione testimonia dell'istituzione del collegio prima dell'avvento della monarchia, nel periodo in cui il Quirinale era ancora separato dagli altri \"Montes\", che costituivano il nucleo antico e latino della citt\u00e0. \nI Salii erano presieduti da un \"Magister\", al quale si affiancavano il \"Praesul\", che dirigeva le danze (mostrava i passi e le figure della danza \"amptrurare\" agli altri sacerdoti che dovevano poi ripeterle \"reamptrurare\"), ed il \"Vates\", direttore del coro.\nI \"Salii Palatini\" erano dodici sacerdoti consacrati a Marte ed erano uomini prestanti, di bell'aspetto e relativamente giovani , cooptati tra i membri delle pi\u00f9 nobili famiglie (anche in epoca pi\u00f9 tardiva), che custodivano i dodici scudi sacri tra i quali si nascondeva l'Ancile (scudo ovale tagliato sui due lati), lo scudo consegnato da Marte Gradivo a Numa Pompilio (nell'ottavo anno del regno del re, durante un'epidemia di peste) come pegno dell'eterna salvezza ed invincibilit\u00e0 di Roma.\nCome suggerito al re dalla ninfa Egeria, Numa incaric\u00f2 il fabbro Mamurio Veturio (della gens Veturia) di forgiare altri 11 scudi identici all'Ancile, cos\u00ec che fosse impossibile ai nemici di Roma sottrarre quello autentico, ed ordin\u00f2 che fossero riposti nella Reggia e conservati dal sacerdote Flamine Diale ed affidati, per i riti sacri, al nuovo collegio sacerdotale dei Salii Palatini.\nI \"Salii Quirinales\" o Collini o Agonali, istituiti da Tullo Ostilio dopo la vittoria sui Sabini, erano sempre dodici ed erano consacrati al dio \"Quirinus\".\nI Salii erano uno dei collegi sacerdotali pi\u00f9 ragguardevoli nell'antica Roma e avevano il compito di aprire e chiudere ogni anno il tempo che poteva essere dedicato alla guerra (per gli antichi romani il periodo per le guerre andava da marzo ad ottobre per ovvie ragioni di approvvigionamento delle truppe).\nQuesto tempo di passaggio aveva un'importanza fondamentale per il cittadino romano, ad un tempo \"civis\" (cittadino) e \"miles\" (soldato). \nCon il mese di marzo il cittadino romano diveniva \"miles\" e passava sotto la giurisdizione militare e la tutela del dio Marte e le manifestazioni dei Salii Palatini segnavano questo passaggio. Nel mese di ottobre il cittadino romano tornava, come \"civis\", ad occuparsi delle attivit\u00e0 produttive sotto la tutela del dio Quirino e i riti guidati dai Salii Quirinales segnavano questo momento purificando uomini, armi ed animali che avevano partecipato ad attivit\u00e0 belliche.\nI Salii vestivano un elegante costume che ricordava quello di antichi guerrieri composto da una tunica bordata di rosso ed affibbiata alla spalla (la trabea), cinta da una cintura di bronzo a cui era agganciata una spada. Sopra la tunica indossavano una pettorina corazzata in bronzo ed un mantello, indossavano inoltre lo stesso copricapo dei sacerdoti Flamini, l\"'Apex\" (un caschetto dotato di una punta di legno d'ulivo all'apice e fissato sotto il mento con delle stringhe, le apicule).\nCerimonie.\nIl periodo bellico veniva inaugurato nel mese di marzo con una serie di festivit\u00e0. Il primo di marzo i Salii Palatini sfilavano e portavano in processione i dodici scudi sacri (gli \"ancilia\" , che rappresentavano l'autorit\u00e0 giuridica) e le dodici lance di Marte (le \"hastae Martiae\", che rappresentavano l'autorit\u00e0 militare) intonando, (senza accompagnamento musicale ma battendo il ritmo con dei bastoncelli sugli scudi) canti particolari in latino arcaico (in epoca tardiva gli stessi sacerdoti non comprendevano pi\u00f9 completamente il significato delle canzoni), nel quale si invocava su Roma la protezione degli dei, i \"Carmina Saliaria\". Tali canti venivano chiamati \"assamenta\" o \"axamenta\" forse perch\u00e9 cantati solo con la voce (assa voce).\nI Salii percorrevano la citt\u00e0 cantando e ballando e toccando con le lance e gli scudi alcuni luoghi particolari allo scopo di risvegliare lo spirito guerriero di Roma e dovevano davvero fare un gran rumore cantando e saltando con l'armatura addosso e percuotendo gli scudi.\nAlla sera, al termine della festa, gli scudi e le lance venivano riposti nella Regia e riaffidati al sacerdote Flamine e nel tempio di Marte i sacerdoti Salii consumavano un abbondante e raffinato banchetto, divenuto proverbiale.\nIl 14 di marzo presiedevano alle gare di cavalli dette Equirria che avevano lo scopo di purificare i cavalli per la guerra. Nel loro canto i Salii ricordavano anche il suddetto Mamurio Veturio, ed in suo onore la festa del 14 marzo (corrispondente al capodanno dell'antico calendario romano) prese il nome di \"Mamuralia\". Durante questa importante festa popolare Mamurio Veturio, rappresentato come un vecchio vestito di pelli impersonava l'anno ormai trascorso, che veniva cacciato dalla folla a colpi di bastone per far posto all'anno nuovo. Il 23 marzo presiedevano al Tubilustrium festa di purificazione delle trombe che chiudeva l'inaugurazione della nuova stagione guerresca. Sempre i Salii poi chiudevano la stagione della guerra nel mese di ottobre con le tre feste di purificazione del Tigillum Sororium, dell'Armilustrium e dell'October Equium, per la purificazione dei soldati, delle armi e dei cavalli.\nFu sacerdote salio anche Publio Cornelio Scipione che proprio per questo raggiunse in ritardo le legioni che lo aspettavano in Ellesponto, infatti i sacerdoti Salii dopo ogni sacrificio non potevano cambiare domicilio per un mese."}
{"id": "634116", "revid": "1573940", "url": "https://it.wikipedia.org/wiki?curid=634116", "title": "Tetrao urogallus", "text": "Il gallo cedrone o urogallo (\"Tetrao urogallus\" ) \u00e8 un uccello appartenente alla famiglia dei Phasianidae.\nDescrizione.\n\u00c8 il pi\u00f9 grande dei tetraoni: misura in lunghezza da 65 a 70 cm, in apertura alare 1,30 m, la coda \u00e8 di 35 cm e pesa dai 4 ai 5 kg. Come caratteri morfologicamente distintivi non si possono che citare, rispetto alle regole generali della famiglia, la coda arrotondata e le piume prolungate della gola; quanto poi all'abito, esso \u00e8 nerastro sul capo e sulla gola, cinerino-scuro con ondeggiamenti neri sulla parte posteriore del collo, nericcio e cinerino sull'anteriore, finemente punteggiato di cinerino e di bruno-ruggine sul dorso fondamentalmente nericcio, le ali sono brune e nere con sfumature verso il ruggine, la coda nera con poche macchie bianche, il petto verde-acciaio lucido, e il resto delle parti inferiori chiazzato di bianco e di nero. L'occhio \u00e8 bruno, la membrana perioculare rossa e il becco bianco-corneo. Diremo in seguito delle tinteggiature che, da una muta all'altra, compaiono sull'abito dei giovani.\nPer le femmine, che sono intanto pi\u00f9 piccole dei maschi di circa un terzo, i tratti distintivi del colore sono dati dalle striature trasversali giallo-ruggine e bruno-nere che segnano il nericcio della testa e della parte superiore del collo, dal bruno-nero, giallo-ruggine e giallo-grigio-ruggine che si mescolano nelle altre parti superiori del corpo, dal rosso-ruggine con fasce trasversali nere delle penne timoniere; la gola e la curva dell'ala sono giallo-rosse, la parte superiore del petto \u00e8 rosso-ruggine, il ventre ha fasce interrotte bianche e nere su fondo giallo-ruggine.\nDistribuzione e habitat.\nQuesta specie popolava, in passato, tutte le selve pi\u00f9 ampie dell'Europa settentrionale e dell'Asia; oggi i suoi confini sono i medesimi, ma la si incontra in numero notevolmente minore. In Italia la specie \u00e8 estinta sulle Alpi occidentali mentre \u00e8 ancora presente nelle zone montuose di Lombardia, Veneto, Trentino-Alto Adige e Friuli. Il suo areale \u00e8 in costante diminuzione in tutto il continente europeo diventando pi\u00f9 frequente soltanto nei vasti boschi di Scandinavia e Russia. Preferisce i boschi di montagna a quelli di pianura, ed ha bisogno di alberi di alto fusto - soprattutto quelli resinosi - in zone abbondantemente irrigate e ricche di cespugli e bassi arbusti con bacche; ama pure i terreni paludosi. Sulle Alpi vive prevalentemente ad una quota fra i 1.200 e i 1.700 metri, in boschi maturi di conifere anche miste a faggio, con piante secolari, ma con densit\u00e0 rada o fitti con radure, con strato arbustivo discontinuo. Un tempo questi ambienti erano abbondanti, ma ora, a causa della riduzione dei tagli selvicolturali, sono stati sostituiti da fitti boschi, non adatti al gallo cedrone.\nUccello stazionario, \u00e8 indotto a spostarsi dalle sedi abituali solo dal sopravvenire di freddi intensi e di abbondanti nevicate che rendono impossibile il reperimento del cibo, ma non appena la stagione migliora, riprende la via dei luoghi preferiti. Certe volte, quando il suo territorio \u00e8 completamente coperto dalla neve, si ritira sui rami degli alberi, e vi trascorre lunghi periodi nutrendosi di foglie. \nIn generale trascorre le sue giornate sul terreno, in continue corse fra gli sterpi e i bassi arbusti dove va in cerca di cibo, levandosi in volo raramente. Il cibo consta di gemme d'albero, foglie, bacche, semi, trifoglio ed insetti. Nel periodo dell'amore il maschio \u00e8 meno selettivo nella scelta del cibo, quasi non volesse perder tempo per mangiare, a differenza della femmina che non muta il proprio regime alimentare. Da ci\u00f2 proviene probabilmente quella tenace fibrosit\u00e0 che rende le carni del maschio adulto quasi immangiabili, mentre quelle della femmina sono delicatissime e saporite. Necessitando, per digerire il cibo, di sabbia o di ghiaia finissima, si accosta all'acqua pi\u00f9 volte durante il giorno.\nBiologia.\nVoce.\nLa femmina emette dei versi come il fagiano, una specie di \"koc\"; il maschio ha invece un canto molto pi\u00f9 modulato, che inizia con una specie di \"ticap\" e termina con un \"pop\" ed altre note.\nRiproduzione.\nIl gallo cedrone \u00e8 senza dubbio fra i gallinacei quello che si mostra pi\u00f9 eccitato nel periodo amoroso: comincia quando il bosco \u00e8 ancora silenzioso e per gli altri uccelli la primavera non \u00e8 ancora comparsa; i suoi giochi singolari iniziano non appena all'orizzonte sono comparsi i primi albori. Secondo le parole di Alfred Edmund Brehm, per prima cosa l'uccello sporge il capo obliquamente, rizza le piume del capo e della gola ed emette uno scoppiettio di crescente rapidit\u00e0 fino al momento in cui risuona la battuta principale e incomincia il cosiddetto \"arrotare\". Si tratta di una serie di suoni fischianti che ricordano lo stridere di una lama sulla ruota di un arrotino, accompagnati da movimenti della coda, delle ali e del corpo, da saltelli sui rami e dal drizzarsi di tutte le piume. Si tent\u00f2 pi\u00f9 volte, ma con scarsi risultati, di riprodurre con parole queste voci che i maschi emettono tenendo il becco spalancato, e forzando i muscoli della laringe specialmente quando suona la battuta principale.\nDurante questi giochi, gli uccelli sembrano perdere completamente l'udito, probabilmente a causa della straordinaria eccitazione da cui sono dominati. \u00c8 una sorta di follia che arriva alle manifestazioni pi\u00f9 singolari: addirittura alcuni esemplari non temono di spingersi fino a zone frequentate dall'uomo e di inseguirlo e beccarlo, rinnegando completamente la propria natura timida. Certe superstizioni parlano addirittura di uno spirito maligno che si introduce nel corpo dell'animale. Gli adulti non tollerano che i giovani si stabiliscano nei loro paraggi, e combattono, ove occorra, fino all'ultimo sangue. I giovani diventano timidi e cantano sommessi quando sanno che nelle vicinanze c'\u00e8 qualche vecchio campione.\nIn quest'epoca \u00e8 pure pi\u00f9 facile udire il verso di questi uccelli, vivacissimo allorch\u00e9 spunta il giorno e talvolta anche nelle ore notturne. Quando i maschi si recano presso le femmine rinnovano le grida, girano loro intorno e alla fine si accoppiano. A volte le femmine mostrano delle predilezioni per questo o quel maschio e da ci\u00f2 nascono accanite lotte. I maschi che non riescono nel loro scopo, gridano per amore ancora in maggio, giugno e perfino luglio. Dopo qualche settimana i maschi ritornano nelle loro zone e le femmine si mettono ad edificare il nido. Ciascuna sceglie un luogo adatto lontane dalle altre. Il nido consiste in una depressione poco profonda rivestita sommariamente di ramoscelli secchi e contiene un numero di uova variabile in rapporto con l'et\u00e0 della madre che, se giovane, non ne depone pi\u00f9 di sei o otto, se adulta, da dieci a dodici. Le uova sono relativamente piccole, a guscio lucente e sottile e su fondo grigio-giallo o giallo-bruniccio; sono sparse di macchie e punti pi\u00f9 scuri. Vengono covate con cura commovente dalla madre che non lascia il nido nemmeno in caso di gravissimo pericolo e, specialmente negli ultimi giorni, pu\u00f2 essere agevolmente afferrata con le mani. Sfortunatamente non sempre \u00e8 abbastanza prudente nello scegliere i luoghi meno esposti ai rapaci.\nDopo che i piccoli sono sgusciati, bastano poche ore ad asciugarli e poi se ne stanno sempre presso la madre che li cura affettuosamente, ricorrendo a mille artifici per sventare i pericoli che li minacciano; \u00e8 commovente vederla avvertire i suoi pulcini, inducendoli a scomparire in un attimo ed a nascondersi, approfittando delle possibilit\u00e0 di mimetizzazione che sono connesse al colore del loro piumaggio. Dopo poche settimane i nuovi nati sono gi\u00e0 abbastanza ricoperti di piume e penne per potersi sollevare nell'aria, ma non vestono l'abito completo che molto pi\u00f9 tardi, secondo un susseguirsi di mutazioni, sul quale \u00e8 opportuno fermarsi. Appena nati, sono di colore generalmente giallo-ruggine, con le redini marginate da due strisce brune longitudinali e con una macchia bruna collocata tra di esse; una striatura bruna passa in forma di arco al di sopra degli occhi, tra i quali se ne scorgono altre due, bruno-nere, che si congiungono posteriormente; l'occipite \u00e8 segnato all'indietro da una fascia nerastra sulla quale \u00e8 disposta verticalmente una striscia che scende lungo la linea mediana del collo; le piume del dorso hanno macchie e striature brune e nerastre e quelle dell'addome sono grigio-giallo zolfo, pi\u00f9 chiare sulla gola. L'occhio \u00e8 azzurrognolo, la pupilla color piombo, la mascella superiore scura, l'inferiore color corno-chiaro; dita ed unghie delle zampe, gi\u00e0 coperte di piumino, hanno colore gialliccio.\nDopo qualche giorno iniziano a spuntare le remiganti, poi le piume del dorso e del petto e quelle del capo, cosicch\u00e9, in breve, il primo abito \u00e8 compiuto. In esso tutte le piume del capo, della parte posteriore del collo e del dorso sono nerastre alla base, bianchicce in punta, striate di giallo-ruggine lungo il fusto e macchiate trasversalmente di questo stesso colore e di nero; le remiganti sono nero-grigie con fasce e macchie giallo-ruggine, le copritrici superiori delle ali sono simili alle piume del dorso, e le parti inferiori sono giallo-ruggine con macchie e fasce brune.\nAnche queste piume cadono rapidamente ed il pulcino veste il secondo abito. Il capo e la parte posteriore del collo diventano giallo-grigi con linee trasversali e ondulate brune e nerastre, il dorso mostra il medesimo disegno su un fondo bruno-ruggine, lo spazio sotto l'occhio \u00e8 bruniccio e macchiato di bianco, la gola grigiastra con margini e macchie trasversali pi\u00f9 scure, e la parte anteriore del collo bianco-gialliccia con striature trasversali nerastre e un margine color ruggine, talvolta fiancheggiato da un altro margine nerastro. L'ingluvie \u00e8 giallo-ruggine con macchie bianchicce, il resto delle parti inferiori appare rivestito di piume bianche, giallicce e brune, striate trasversalmente con un disegno molto irregolare. L'occhio \u00e8 azzurrognolo, la pupilla grigia, il becco corneo; le dita sono grigie, e i tarsi ancora rivestiti di piumino grigio. Fino a questo punto maschio e femmina vestono i medesimi colori, ma nel volume si osserva gi\u00e0 una differenza. La femmina veste quindi gradatamente l'abito definitivo senza fare notevoli mutazioni, mentre il maschio indossa un terzo abito. In esso il capo \u00e8 grigio-nero con sfumature rugginose e ondeggiature cinerine sulla met\u00e0 anteriore, la parte posteriore del collo ed i lati del medesimo sono grigi e sfumano insensibilmente nel grigio-giallo del groppone; la parte superiore del dorso \u00e8 bruno-ruggine con linee a zig-zag bruno-nere; le remiganti hanno forma poco acuta e colore nero-grigio con margini e macchie giallo-ruggine; le piume della gola sono biancastre con punte pi\u00f9 scure, quelle della parte anteriore del collo bianchicce con macchie e ondeggiamenti nerastri o cinerini; sul centro del petto tutte le piume appaiono nere con spruzzi e macchie rugginose e punte bianche, sul ventre e sulle tibie sono miste di bianco e grigiastro. L'occhio \u00e8 nero, la pupilla bruna, il becco corneo - pi\u00f9 chiaro in basso e al margine - i tarsi sono vestiti fino alla base delle dita di piumino grigiastro e le dita stesse sono di color corneo.\nGiunto alla met\u00e0 della sua mole ordinaria, il gallo cedrone inizia a mettere le piume dell'abito completo, principiando dall'ala e dalla coda e proseguendo sui fianchi, sul petto e sulle altre parti del corpo. Crescono cos\u00ec lentamente che, quando l'abito \u00e8 compiuto, l'uccello ha gi\u00e0 raggiunto il suo completo sviluppo. Nel tardo autunno la giovane famiglia si divide per sessi, le femmine restano con la madre, i maschi gironzolano in compagnia, fanno gi\u00e0 udire di quando in quando la loro voce e talvolta lottano: nella primavera successiva hanno gi\u00e0 tutti i costumi dell'adulto.\nLa volpe e l'astore sono i principali nemici di questa specie, che deve, tuttavia, guardarsi da molti altri avversari. Gli adulti, molto prudenti, si difendono bene, ma i giovani e ancor pi\u00f9 le uova vengono spesso distrutti.\nStile di vita.\nLe femmine di gallo cedrone depongono da 5 a 12 uova e una covata completa impiega circa 10 giorni per essere deposta. Dopo che l\u2019ultimo uovo \u00e8 stato deposto, la femmina cova le uova per circa 25 giorni, durante i quali lascia il nido solo per nutrirsi, di solito una volta al mattino e una volta nel tardo pomeriggio. Le uova si schiudono allo stesso tempo e dopo la schiusa i pulcini lasciano presto il nido per nutrirsi; durante questo periodo la femmina assume il ruolo di una sentinella e tiene la sua covata vicina a s\u00e9. Gli spostamenti della covata sono quasi continui, interrotti da un intenso foraggiamento in luoghi ricchi di cibo.\nQuando i pulcini hanno 2-3 settimane di vita si possono osservare dei brevi voli e impiumano ad un\u2019et\u00e0 di 2-3 mesi. Una volta che i nuovi nati hanno sviluppato il piumaggio, le femmine e i piccoli con un anno di et\u00e0 si spostano e foraggiano in stormi, mentre i maschi adulti rimangono solitari.\nI galli cedroni si nutrono di mirtilli, foglie e di bacche di ginepro.\nSistematica.\nIl gallo cedrone ha 16 sottospecie:\nConservazione.\nIl gallo cedrone \u00e8 diffuso su un vastissimo areale che copre un'ampia parte della ecozona paleartica, per cui \u00e8 classificato come a rischio minimo di estinzione."}
{"id": "634117", "revid": "1833487", "url": "https://it.wikipedia.org/wiki?curid=634117", "title": "Parmigiana di melanzane", "text": "La parmigiana di melanzane, anche melanzane alla parmigiana o semplicemente parmigiana, \u00e8 un piatto a base di melanzane fritte e gratinate in forno con passata di pomodoro, basilico, aglio e formaggio.\nLa parmigiana \u00e8 stata ufficialmente riconosciuta e inserita nella lista dei prodotti agroalimentari tradizionali italiani dal Ministero delle politiche agricole alimentari e forestali, catalogandola come campano, siciliano e calabrese. Rispetto alla preparazione pi\u00f9 tipica di Campania e Sicilia, la versione calabrese \u00e8 arricchita di uova sode e altri ingredienti che la rendono pi\u00f9 impegnativa.\nSignificato del termine.\nCon \"parmigiana\" o \"alla parmigiana\" s'intende una preparazione con formaggio parmigiano; \u00e8 attestata in lingua nel XX secolo ma locuzioni come \"torta parmigiana\" (a Perugia) si trovano fin dal XIV secolo.\nAltri identificano una preparazione a base di ortaggi affettati e disposti a formare strati alternati con altri ingredienti. Si fa anche risalire la comparsa del termine a prima del 1440 da Simone de' Prodenzani, che per\u00f2, nella sequenza delle portate, colloca le parmigiane tra la frutta e i dolci, ed \u00e8 quindi improbabile che, al principio, il termine fosse riferito alla pietanza di melanzane fritte e cotte al forno.\nSecondo altri ancora il termine \"parmigiana\" deriverebbe dal latino \"parma\", \"scudo\" a indicare una particolare famiglia di preparazioni diverse diffuse nel medioevo, simili a tortini salati farciti (per lo pi\u00f9 di pesci fritti) a forma di scudo; quest'ipotesi \u00e8 con ogni evidenza paretimologica.\nStoria.\nLa storia della ricetta non \u00e8 chiara e dunque risulta impossibile risalire con certezza alla sua origine geografica. La melanzana \u00e8 una pianta appartenente alla famiglia delle Solanacee, originaria del subcontinente indiano o della Cina meridionale; \nAttribuzione.\nAttribuzione napoletana.\nJeanne Carola Francesconi, scrittrice e conoscitrice della cucina napoletana, sostiene che le origini della ricetta risalgono ad oltre due secoli or sono ed individua i primi tentativi di illustrare quella che noi conosciamo attualmente come parmigiana di melanzane nelle opere di Vincenzo Corrado e Ippolito Cavalcanti.\nTroviamo la prima ricetta riconducibile in certa misura a quella che noi oggi conosciamo come parmigiana nel trattato \"Il Cuoco Galante\" di Vincenzo Corrado, autore di origine pugliese che tra il XVIII e il XIX secolo prest\u00f2 servizio nelle pi\u00f9 prestigiose casate napoletane. \u00c8 possibile, anche per le ragioni esposte, che in origine la preparazione fosse tipica delle zucchine. Nell'unica ricetta dedicata alle melanzane (\"petronciani\") l'autore suggerisce la possibilit\u00e0 di prepararle alla maniera di zucche, pastinache e pomodori.\nPer trovare la prima ricetta delle melanzane alla parmigiana a noi familiare bisogna risalire al 1837, quando Ippolito Cavalcanti duca di Buonvicino diede alle stampe la sua opera pi\u00f9 importante: \"Cucina teorico-pratica\". Del Cavalcanti riproponiamo un estratto della ricetta \"Molignane a la Parmisciana\" presentata nel libello \"Cucina casereccia in dialetto napoletano\", comparso in appendice alla prima edizione dell'opera.\nLa ricetta non prevedeva la frittura delle melanzane ma il Cavalcanti inser\u00ec il passaggio nella riedizione del suo trattato nel 1839, precisando anche che il formaggio andava gratuggiato.\nL'impiego dei latticini (\"se ti piace potrai framezzarci ancora delle fettoline di mozzarella\") comparve nella ricetta inserita nella quarta edizione di \"Cucina teorico-pratica\", quella del 1844, ora tradotta in italiano.\n\u00c8 comunque da rimarcare il fatto che in molti libri di gastronomia stampati tra il 1600 ed il 1800, tra i quali quelli del Corrado e del Cavalcanti, la locuzione \"alla parmigiana\" veniva adoperata per indicare le preparazioni di ortaggi affettati, insaporiti con formaggio tipico emiliano e cotti; valga l'esempio delle 28 ricette \"alla parmigiana\" illustrate nel \"Cuoco Galante\", tutte caratterizzate dalla presenza del formaggio Parmigiano.\nAttribuzione siciliana.\nLa teoria che affermerebbe la paternit\u00e0 della ricetta alla Sicilia \u00e8 desumibile da Vincenzo Mortillaro, che riporta la parola gi\u00e0 nel 1844; secondo Elizabeth David in in questa parte d'Italia il piatto viene chiamato \"parmigiana di melanzane\", non \"melanzane alla parmigiana\"."}
{"id": "634118", "revid": "124123", "url": "https://it.wikipedia.org/wiki?curid=634118", "title": "Sobekhotep VIII", "text": "Biografia.\nOltre che per essere citato nella Sala degli antenati a Karnak questo sovrano ci \u00e8 noto anche per una stele, rinvenuta nel terzo pilone del tempio stesso, ove \u00e8 citato il suo quarto anno di regno.\nL'egittologo Kim Ryholt, inquadra questo sovrano nella XVI dinastia\nCome per altri sovrani dello stesso periodo il suo nome potrebbe essere tra quelli riportati nelle parti scomparse delle colonne 6 e 7 del Canone Reale"}
{"id": "634119", "revid": "5680", "url": "https://it.wikipedia.org/wiki?curid=634119", "title": "Disuguaglianza (matematica)", "text": ""}
{"id": "634125", "revid": "287204", "url": "https://it.wikipedia.org/wiki?curid=634125", "title": "Cratere Oersted", "text": "Oersted \u00e8 il nome di un cratere lunare da impatto intitolato al fisico e chimico danese Hans Christian \u00d8rsted. Questo cratere \u00e8 stato invaso dalla lava ed il bordo presenta una vasta interruzione verso sud-ovest, mentre altrove sale fino ad un'altezza di 1,7\u00a0km. Oersted si trova a sud-est del cratere Atlas, a sud-ovest del cratere Chevallier ed a nord-nord-est del cratere Cepheus.\nSul bordo settentrionale \u00e8 sovrapposto un piccolo cratere invaso dalla lava. Subito a sud di questa formazione si trova l'assai pi\u00f9 giovane cratere Oersted A, praticamente intatto, formatosi dopo l'ingresso delle colate laviche in Oersted. A nord-ovest, adiacente alla porzione noroccidentale del bordo si trova Oersted P, anch'esso invaso dalla lava.\nCrateri correlati.\nAlcuni crateri minori situati in prossimit\u00e0 di Oersted sono convenzionalmente identificati, sulle mappe lunari, attraverso una lettera associata al nome."}
{"id": "634128", "revid": "6066", "url": "https://it.wikipedia.org/wiki?curid=634128", "title": "Accademia platonica", "text": ""}
{"id": "634134", "revid": "34971", "url": "https://it.wikipedia.org/wiki?curid=634134", "title": "Caciocavallo ragusano", "text": ""}
{"id": "634138", "revid": "567955", "url": "https://it.wikipedia.org/wiki?curid=634138", "title": "Tavola calda", "text": "Per tavola calda s'intende un locale di piccola ristorazione in cui si servono cibi caldi o freddi, per lo pi\u00f9 rapidamente. I piatti sono tendenzialmente consumati al banco, ma moltissime tavole calde offrono anche tavoli. &lt;br&gt;\nOltre ai servizi offerti da un bar \"tradizionale\", la tavola calda permette di pranzare o cenare con pietanze anche molto pi\u00f9 elaborate dei cibi espressi come panini, tramezzini e stuzzicheria normalmente serviti nei bar e nelle tavole fredde. Una tavola calda ha spesso una vera e propria cucina, non un semplice banco di preparazione di alimenti, e richiede quindi l'adozione di norme sanitarie e manipolazioni dei cibi pi\u00f9 simili a quelle di un ristorante. La tipologia di cibo servita in una tavola calda pu\u00f2 includere tutta la produzione di rosticceria, e spuntini di prodotti salati e dolci. Fra essi si annoverano gli arancini, le cartocciate, le cipolline (tipiche della cucina catanese), i pat\u00e9, i roll\u00f2 con w\u00fcrstel, bomba al forno (prosciutto e formaggio) , le pizzette (infatti i prodotti, pi\u00f9 specificatamente detti \"pezzi\" di rosticceria siciliana sono chiamati in generale \"tavola calda\", specialmente nel catanese)ed altre variet\u00e0 locali presenti in ogni regione italiana.\nTavola fredda.\nLa tavola fredda (a volte espressa ricorrendo al termine inglese \"snack bar\") \u00e8 una variante che si distingue dalla tavola calda perch\u00e9 serve cibi che richiedono una minima attivit\u00e0 di manipolazione e riscaldamento (caff\u00e8, panini, toast, paste scongelate, e simili). In questo si avvicina al bar, anche se \u00e8 molto pi\u00f9 focalizzata sulla somministrazione di cibi. &lt;br&gt;\nNon di rado le tavole fredde offrono anche aperitivi, dato che il cibo in questi servito \u00e8 spesso quello a bassa manipolazione tipico di questa piccola ristorazione."}
{"id": "634139", "revid": "110157", "url": "https://it.wikipedia.org/wiki?curid=634139", "title": "Giardino della Minerva", "text": "Il giardino della Minerva \u00e8 un orto botanico situato nel centro storico di Salerno. Durante il Medioevo fu usato come \"giardino dei semplici\" a fini didattici per gli studenti della scuola medica salernitana; per tale motivo \u00e8 ritenuto l'antesignano degli orti botanici intesi nell'accezione moderna del termine.\nRientra nel network \"Il Parco pi\u00f9 bello d'Italia\".\nStoria.\nIl Giardino della Minerva si trova nel cuore del centro antico, in una zona denominata nel Medioevo \u201c\"Plaium montis\"\u201d, a met\u00e0 strada di un ideale percorso che si sviluppa lungo l'asse degli orti cinti e terrazzati che dalla Villa comunale salgono, intorno al torrente Fusandola, verso il castello di Arechi. Il \u201c\"viridario\"\u201d fu propriet\u00e0 della famiglia Silvatico sin dal XII secolo, come testimonia una pergamena conservata nell'archivio della Badia di Cava de\u2019 Tirreni. In seguito, nel primo ventennio del 1300, il maestro Matteo Silvatico, vi istitu\u00ec un Giardino dei semplici, antesignano di tutti i futuri Orti botanici d'Europa. In questo spazio di straordinario valore culturale oggi identificabile, appunto, nell'area del Giardino della Minerva, erano coltivate alcune delle piante da cui si ricavavano i principi attivi impiegati a scopo terapeutico. Matteo Silvatico vi svolgeva, inoltre, una vera e propria attivit\u00e0 didattica per mostrare agli allievi della Scuola Medica le piante con il loro nome e le loro caratteristiche (\"ostensio simplicium\"). Il Giardino medioevale, nel corso di una recente campagna di indagini archeologiche, \u00e8 stato rinvenuto a circa due metri di profondit\u00e0 sotto l'attuale piano di calpestio. Ultimo proprietario fu il professore Giovanni Capasso che, grazie all'interessamento dell'avvocato Gaetano Nunziante, presidente dell'Asilo di Mendicit\u00e0, don\u00f2 nell'immediato secondo dopoguerra l'intera propriet\u00e0 a tale Istituzione. A novembre del 1991, a Salerno, durante i lavori del simposio dal titolo \"Pensare il Giardino\", fu presentato il progetto per la realizzazione di un orto Botanico dedicato a Silvatico ed al suo Giardino dei semplici. Tale progetto \u00e8 stato poi finanziato e realizzato nel 2000 dall'Amministrazione Comunale, utilizzando le provvidenze del programma \u201cUrban\u201d. Ci\u00f2 che oggi, al termine dei lavori di restauro, appare evidente al visitatore \u00e8 un'interessante serie di elementi ascrivibili tra il XVII ed il XVIII secolo. Tra questi, il pi\u00f9 caratterizzante \u00e8 una lunga scalea sottolineata da pilastri a pianta cruciforme, che sorreggono una pergola di legno. La scalea, che collega ed inquadra visivamente i diversi livelli del Giardino \u00e8 costruita sulle mura antiche della citt\u00e0, e permette un'ampia e privilegiata visione del mare, del centro storico e delle colline Un complesso sistema di distribuzione dell'acqua, composto da canalizzazioni, vasche e fontane, denota la presenza di fonti cospicue che hanno permesso, nei secoli, il mantenimento a coltura degli appezzamenti. Il sito \u00e8 inoltre dotato di un particolare microclima, favorito dalla scarsa incidenza dei venti di tramontana e dalla favorevole esposizione, che, ancora oggi, consente la coltivazione di specie vegetali esigenti in fatto di umidit\u00e0 e calore.\nIl 10 settembre 2000 si inaugur\u00f2 il primo lotto dei lavori di restauro del Giardino della Minerva. Il primo e pi\u00f9 importante nodo da sciogliere nell'approccio al restauro del giardino della Minerva fu la convivenza tra la struttura ancora evidente del giardino stesso, rappresentata dalle sue architetture e la funzione di alto valore botanico che esso and\u00f2 ad ospitare. Esempio significativo di giardino settecentesco salernitano, lo stato di conservazione prima di tale intervento risentiva fortemente dell'abbandono generalizzato e e secolare in tutti gli elementi decorativi strutturali. Accanto quindi ad una necessaria opera di abbattimento delle costruzioni incongrue e di consolidamento strutturale, alla conferma di particolari stilistici non pi\u00f9 manifesti, il lavoro si \u00e8 concentrato sulla riproposizione della sua fase caratterizzante. Le stratificazioni pi\u00f9 antiche del giardino sono state analizzate attraverso indagini che hanno utilizzato le tecniche proprie dell'archeologia dei giardini, fornendo significativi riscontri ed informazioni sulle diverse fasi storiche, facendo inoltre piena luce sul disegno mistilineo delle aiuole e sul complesso sistema, anch'esso stratificato, delle canalizzazioni. A chiunque entri nel giardino, appaiono oggi subito evidenti le sue rilevanti qualit\u00e0 monumentali e paesaggistiche: i segni notevoli dell'ultima sua fase di splendore sopravvivono con grande autonomia e spessore. Qualcosa di meno evidente, ma non meno importante, \u00e8 poi sotteso: il sapiente sistema, di derivazione araba e antica, di canalizzazione e distribuzione delle acque. Nato per motivi strettamente funzionali, si \u00e8 fatto poi decorazione, pur senza rinunciare al suo ruolo originario.\nNel 2014, con una donazione di 40.000 euro, McDonald's e Rotary International hanno contribuito alla realizzazione, all'interno dei giardini, di un'aula didattica attrezzata e di un'aula multifunzionale per incontri e convegni.\nLe specie botaniche.\nIl Giardino della Minerva non \u00e8 un Orto Botanico di tipo tradizionale ma deve proporsi per i numerosi temi e le multiformi specificit\u00e0 presenti in esso. Il tema legato alla tradizione botanica salernitana ha, quale primo importante elemento didattico, la rappresentazione, nell'area del primo e pi\u00f9 vasto terrazzamento del giardino, dell'antico sistema di classificazione vegetale. In tutte le altre aiuole del giardino le piante sono sistemate con un criterio paesaggistico. Tutte le specie sono identificate con una speciale targhetta che richiama l'ideale posizione di quel semplice in un disegno rappresentante lo \u201cschema degli elementi\u201d sovrapposto alla suddivisione concentrica della gradazione. Definita la struttura vegetale del giardino/orto, le parcelle sono utilizzate per la coltivazione di annuali, biennali e perenni erbacee, che numericamente rappresentano gran parte dell'elenco e che, cos\u00ec organizzate, completano l'immagine di orto mediterraneo.\nDopo il restauro del 2001 nel giardino sono state messe a dimora numerose piante, anche rare, dando particolare rilevanza a quelle specie citate nel Regimen Sanitatis Salernitanum e nell'Opus Pandectarum Medicinae, che venivano usate nel medioevo come piante medicamentose. In particolare \u00e8 presente nel giardino la leggendaria mandragora, pianta che si riteneva avesse poteri straordinari. In totale, sono presenti oltre 300 specie di piante.\nElenco delle specie.\n\"Aggiornato al 2013\"\nAttivit\u00e0.\nNel giardino si tengono normalmente visite guidate per illustrare i principi della Scuola medica salernitana e delle piante medicinali utilizzate nel Medioevo e laboratori didattici su temi dell'artigianato e della botanica, organizzati di volta in volta da diverse associazioni del territorio.\nLa tisaneria.\nDal 2004, all'interno dei locali di Palazzo Capasso, si trova la tisaneria gestita dall'associazione Nemus. L'associazione dispone di un piccolo laboratorio per l'impacchettamento, di una cucina per la preparazione delle tisane e per la preparazione di piatti per piccoli eventi (buffet e degustazioni a base di erbe aromatiche) e di espositori che rendono il bookshop un luogo piacevole da visitare.\nAll'interno della Tisaneria \u00e8 possibile acquistare le tisane da degustazione la cui miscela delle singole erbe avviene all'interno del piccolo laboratorio con materia prima selezionata che proviene da agricoltura biologica.\nIl bookshop \u00e8 arricchito da gadget realizzati dalla Fondazione Scuola Medica Salernitana, da oggetti realizzati artigianalmente dall'associazione culturale \"I Colori del Mediterraneo\" (che opera con le piante tintorie) e da articoli che la Nemus realizza ispirandosi alla tradizione della Scuola Medica Salernitana.\nLa biblioteca.\nNel 2016, Paola Lanzara, gi\u00e0 direttrice dell\u2019orto botanico di Roma, ha donato circa 1000 volumi che andranno a formare il primo nucleo della nuova biblioteca del giardino, che punta a diventare la raccolta di informazioni pi\u00f9 esaustiva e variegata per quanto riguarda la vita e l'uso delle piante.\nGemellaggi.\nIl giardino della Minerva \u00e8 gemellato con:"}
{"id": "634150", "revid": "1632387", "url": "https://it.wikipedia.org/wiki?curid=634150", "title": "Latte di mandorla", "text": "Il latte di mandorla \u00e8 una bevanda analcolica dolce realizzata mettendo in infusione in acqua le mandorle finemente tritate e spremendo poi le stesse per farne uscire tutto il succo.\nEssendo proibito nell'Unione Europea l'utilizzo in ambito alimentare del termine \"latte\" per prodotti non di derivazione animale, pu\u00f2 essere commercializzato chiamandolo ad esempio: bevanda di o alla mandorla. Viene utilizzato come sostituto del latte vaccino dai vegani e da coloro che, per esempio, non tollerano il latte di soia.\nIl latte di mandorla zuccherato \u00e8 altres\u00ec una bevanda tipicamente siciliana, diffusasi anche in Calabria, in Basilicata, in Campania e in Puglia.\nLa regione Puglia ha inserito il latte di mandorla nell'elenco dei prodotti agroalimentari tradizionali italiani.\n\u00c8 una bevanda dissetante e viene servita, specialmente in estate, ben fredda o ghiacciata come granita, spesso accompagnata dalla brioscia. Oltre che da solo, il latte di mandorla pu\u00f2 essere utilizzato per la preparazione di altre bevande come ad esempio il caff\u00e8 in ghiaccio e altri \"soft drink\".\nStoria.\nLa sua produzione \u00e8 molto antica e venne sperimentata nei monasteri. \nNel Medioevo, la composizione del latte di mandorla, in quanto prodotto dal frutto di una pianta, l'ha reso particolarmente adatto per il consumo durante la Quaresima. \nIl latte di mandorla (non zuccherato) \u00e8 stato anche un punto fermo nella cucina medievale cristiana e musulmana, perch\u00e9 il latte di vacca, che non si mantiene a lungo senza guastarsi, di solito era subito trasformato in prodotti caseari pi\u00f9 durevoli, come il latte fermentato o il formaggio. Veniva consumato in una zona che si estende dalla penisola iberica fino all'Asia.\nPreparazione.\nIl latte di mandorla \u00e8 un infuso a freddo, per prepararlo occorrono 2/3 di mandorle e 1/3 di zucchero.\nSarebbe meglio procurarsi mandorle fresche, ma pu\u00f2 essere fatto anche con quelle secche dopo averle fatte reidratare lasciandole in ammollo in una bacinella d'acqua per qualche ora.\nDopo aver pelato le mandorle, si triturano finemente e si uniscono allo zucchero; dopodich\u00e9 si pone la pasta cos\u00ec ottenuta in un canovaccio a maglie larghe.\nIl canovaccio va messo in acqua e tenuto in infusione per almeno 6 ore. Poi va strizzato bene per recuperare tutte le gocce del liquido, che va versato in una bottiglia e messo in frigorifero."}
{"id": "634151", "revid": "198277", "url": "https://it.wikipedia.org/wiki?curid=634151", "title": "Battaglia di Highbury", "text": "Battaglia di Highbury \u00e8 l'appellativo con cui \u00e8 passato alla storia l'incontro amichevole di calcio disputatosi il 14 novembre 1934 tra e .\nLa vigilia.\nA quel tempo Inghilterra-Italia rappresentava il confronto tra le due scuole calcistiche migliori del mondo, ovvero i \"maestri\" inglesi contro gli azzurri che avevano appena vinto il disputatosi in Italia. La nazionale dei Tre Leoni aveva disertato l'evento, per lungo tempo la Federazione inglese imped\u00ec infatti alla nazionale di prendere parte a competizioni ufficiali, ritenendola troppo superiore. L'incontro amichevole fu quindi presentato dalla stampa come decisivo per stabilire a chi spettasse la supremazia mondiale.\nL'Italia era alla sua prima uscita dopo la conquista della Coppa Rimet, e schierava nove undicesimi degli uomini scesi in campo sei mesi prima nella vittoriosa finale di Roma contro la : il portiere Ceresoli, che aveva saltato il mondiale per un infortunio subito alla vigilia, e Serantoni sostituirono rispettivamente Combi, ritiratosi dal calcio giocato, e Schiavio, uscito dal giro azzurro.\nL'Inghilterra, che aveva lasciato la FIFA nel 1927, era ancora considerata una delle nazionali pi\u00f9 forti d'Europa e per la sfida di Highbury punt\u00f2 su una squadra giovane imperniata sul blocco-, schierando sette elementi dei \"Gunners\" padroni di casa.\nLa gara.\nLa sfida ebbe luogo allo stadio Highbury di Londra in un clima gelido con la nebbia e con il terreno di gioco viscido a causa dell'umidit\u00e0. La nazionale inglese si present\u00f2 senza un vero e proprio allenatore, e la formazione fu decisa da un comitato selezionatore della Federazione per gli incontri della nazionale. L'inizio partita fu difficile per gli azzurri, gli inglesi imposero subito un ritmo altissimo e dopo un minuto il portiere Ceresoli atterr\u00f2 in area l'attaccante dell'Arsenal Drake, intervento punito dall'arbitro con un calcio di rigore per gli inglesi e sventato dall'intervento in tuffo di Ceresoli.\nUn minuto dopo l'Italia rimase virtualmente in dieci per l'infortunio del centromediano Luis Monti (all'epoca non erano ancora previste sostituzioni) in un duro scontro con lo stesso Drake, che gli provoc\u00f2 la frattura del piede sinistro; nonostante ci\u00f2 l'italo-argentino rimase in campo, anche se praticamente immobile. L'allenatore italiano Vittorio Pozzo lo spost\u00f2 prima a mediano destro, poi all'ala e alla fine lo mand\u00f2 negli spogliatoi. L'incontro si trasform\u00f2 in una battaglia, con diversi inglesi che subirono lesioni per il gioco duro degli italiani.\nLa fulminante partenza degli inglesi e il fatto di trovarsi con un uomo in meno cre\u00f2 uno sbandamento nella difesa italiana, all'8' del primo tempo Brook port\u00f2 in vantaggio gli inglesi con un colpo di testa, e due minuti dopo firm\u00f2 la sua doppietta segnando direttamente su calcio di punizione dai venti metri. Al 12' ci fu gloria anche per Drake, che port\u00f2 il punteggio sul 3-0 mentre il terzino Hapgood, al suo debutto come capitano della nazionale, si trovava a bordo campo per farsi medicare il naso dopo aver ricevuto una gomitata. Durante l'intervallo, il capitano Ferraris IV spron\u00f2 i compagni a tirare fuori l'orgoglio e, come era solito fare gi\u00e0 nel suo club, anche in nazionale recit\u00f2 il suo grido di battaglia: \u00abDalla lotta chi desiste fa una fine molto triste, chi desiste dalla lotta \u00e8 \u2018n gran fijo de \u2018na mignotta!\u00bb.\nNella ripresa, sotto una pioggia battente, i 10 azzurri apparvero rigenerati, sostenuti da Ferraris IV, spostato al centro per svolgere il compito suo e quello di Monti, e da Serantoni, che indietreggi\u00f2 sull'esterno per marcare l'ala avversaria; ma furono soprattutto trascinati dalla classe cristallina di Meazza, che nel giro di quattro minuti prima segn\u00f2 al 58' su passaggio di Orsi e al 62' devi\u00f2 di testa in rete una punizione di Ferraris. I campioni del mondo si batterono per il resto della partita, sfiorando il pareggio negli ultimi minuti con Meazza che colp\u00ec la traversa a portiere battuto. Gli inglesi riuscirono a vincere anche grazie alla grande prestazione del portiere Moss, alla sua ultima apparizione con la maglia della nazionale. Fu una grande prestazione di orgoglio e agonismo che permise alla squadra italiana di uscire da Highbury tra gli applausi del pubblico, sia italiano sia inglese.\nIl dopo-partita.\nL'impresa sfiorata dagli azzurri fu accolta in Italia con grande soddisfazione e la stampa esalt\u00f2 il gioco espresso dalla squadra. Sul quotidiano sportivo \"Il Littoriale\" (che sarebbe diventato il \"Corriere dello Sport - Stadio\") il risultato fu definito una \"vittoriosa sconfitta\" e l'allora radiocronista Nicol\u00f2 Carosio coni\u00f2 per i protagonisti dell'incontro l'espressione \"I leoni di Highbury\", che divenne di uso comune in Italia. Anche gli inglesi riconobbero il valore tecnico degli azzurri, la cui prestazione soprattutto nel secondo tempo e con un uomo in meno insinu\u00f2 un dubbio nella certezza della propria superiorit\u00e0 che gli inglesi avevano in ambito calcistico. Furono invece riservate critiche al gioco particolarmente duro degli italiani, e fu presa in considerazione l'ipotesi che la nazionale inglese non giocasse pi\u00f9 incontri internazionali per evitare infortuni dei giocatori.\nGli azzurri che parteciparono a quella sfida vennero ricordati il 14 novembre 1973, quando a Wembley l'Italia sconfisse per la prima volta gli inglesi in casa loro grazie a un gol di Fabio Capello, vittoria che fu dedicata proprio ai \"Leoni di Highbury\"."}
{"id": "634152", "revid": "869733", "url": "https://it.wikipedia.org/wiki?curid=634152", "title": "Topi", "text": ""}
{"id": "634153", "revid": "339392", "url": "https://it.wikipedia.org/wiki?curid=634153", "title": "Classe Petja", "text": ""}
{"id": "634166", "revid": "1226", "url": "https://it.wikipedia.org/wiki?curid=634166", "title": "Attentato al World Trade Center dell'11 settembre 2001", "text": ""}
{"id": "634167", "revid": "125137807", "url": "https://it.wikipedia.org/wiki?curid=634167", "title": "Mauro Zambuto", "text": "Biografia.\nEra figlio dell'attore e regista Gero Zambuto.\nNel 1929, grazie alla sua grande dimestichezza nel parlare varie lingue, venne notato a Torino da alcuni delegati della Paramount Pictures e riusc\u00ec cos\u00ec ad entrare nel primissimo studio di doppiaggio europeo negli studi di Joinville-le-Pont, prestando la voce a Jackie Coogan.\nNel 1933, con il film \"Fra Diavolo\", cominci\u00f2 a doppiare Stan Laurel assieme ad uno studente italo-americano dal nome sconosciuto, che doppiava Oliver Hardy. Successivamente lo studente abbandon\u00f2 il doppiaggio e cos\u00ec anche Zambuto, che nel frattempo era stato chiamato sotto le armi nella Regia Aeronautica; in questo periodo furono sostituiti da Carlo Cassola e da Paolo Canali.\nA partire dal 1939 torn\u00f2 a doppiare il personaggio assieme ad un giovanissimo Alberto Sordi. Zambuto dava a Stanlio una vocettina di testa, che, nel gridato e nel pianto, sfociava addirittura nel falsetto. Sordi, invece, apportava una modifica importante alla voce di Ollio trasformandolo in basso, mentre, nella realt\u00e0, Oliver Hardy era tenore. I due doppiarono la coppia di comici nella maggior parte dei loro film, fino all'ultimo, \"Atollo K\" di L\u00e9o Joannon (1951).\nNel dopoguerra, dopo aver insegnato fisica elettronica presso l'Universit\u00e0 di Padova, Zambuto continu\u00f2 a dividersi tra l'attivit\u00e0 accademica ed il doppiaggio, prestando la voce ad altri numerosi attori, come Mickey Rooney, Martin Milner, Marshall Thompson, Anthony Caruso, Donald O'Connor, Louis Hayward, Robert Arthur, Eddie Quillan, Ronald Sinclair, Billy Halop, O.Z. Whitehead, Harry Carey Jr., Elisha Cook, Jr., Rudy Vall\u00e9e, Eddie Cantor, Alan Marshall, Jackie Cooper, Phil Taylor, Lee White, John Sands e Roddy McDowall e a personaggi del cinema di animazione Disney, come la Cicogna ed il Clown in \"Dumbo\" (1948), Comare Volpe ne \"I racconti dello zio Tom\" (1950) e Panco Pinco ed il Leprotto Bisestile in \"Alice nel Paese delle Meraviglie\" (1951).\nNel 1950 in occasione della visita a Roma di Stan Laurel ed Oliver Hardy, ebbe modo di incontrarli direttamente, insieme ad Alberto Sordi con il quale condivideva il doppiaggio in lingua italiana dei due celebri comici.\nNel 1952 si trasfer\u00ec negli Stati Uniti, dove ricopr\u00ec la carica di vice presidente della societ\u00e0 Italian Film Export, costituita per doppiare in inglese i film italiani esportati negli USA e successivamente lavor\u00f2 presso gli studi della Paramount ad Hollywood.\nNel 1962 decise di ritirarsi dal mondo del cinema per dedicarsi alla ricerca scientifica ed all'insegnamento, accettando l'incarico di docente di ingegneria elettronica e dei computer presso il New Jersey Institute of Technology. Violinista, aveva il brevetto come pilota di aerei.\n\u00c8 stato contattato nel 1985 da Giancarlo Governi per la trasmissione \"Laurel &amp; Hardy - Due teste senza cervello\", dedicata a Stanlio e Ollio, e ha poi concesso un'intervista sulla sua carriera il 2 febbraio 2000.\n\u00c8 morto il 1\u00ba settembre 2011 all'et\u00e0 di 93 anni."}
{"id": "634176", "revid": "729019", "url": "https://it.wikipedia.org/wiki?curid=634176", "title": "Rogoredo FS (metropolitana di Milano)", "text": "Rogoredo FS \u00e8 una stazione della linea M3 della metropolitana di Milano.\nStoria.\nLa stazione \u00e8 stata inaugurata il 12 maggio 1991, circa un anno dopo l'apertura della linea 3 che all'inizio limitava il tragitto a Centrale FS - Duomo e nel dicembre del 1990 aveva esteso il suo percorso da Duomo fino a Porta Romana.\nStrutture e impianti.\nRogoredo \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. \u00c8 realizzata su due livelli sotterranei:\nSorge nella zona sud della citt\u00e0, in via Rogoredo, ed \u00e8 stata anche realizzata in modo da consentire ai passeggeri di accedere direttamente ai binari della stazione RFI di Milano Rogoredo con un sottopassaggio proprio riservato ai passeggeri della metropolitana. Da notare che \u00e8 possibile accedere dal mezzanino anche al sottopassaggio di RFI, ma per ogni utente che passa questo varco viene registrato. Possiede uscite in via Rogoredo e via Giovanni Battista Cassinis.\nServizi.\nLa stazione dispone di:"}
{"id": "634182", "revid": "2233425", "url": "https://it.wikipedia.org/wiki?curid=634182", "title": "Dryocopus martius", "text": "Il picchio nero (Dryocopus martius ()) \u00e8 un uccello appartenente alla famiglia Picidae, diffuso in Eurasia; risulta essere l'unico appartenente al genere Dryocopus in Europa. Questa specie \u00e8 stanziale e non migra.\nDescrizione.\nPicide di grandi dimensioni (lunghezza 45-47 cm, apertura alare 64-68 cm), il peso varia dai 250 ai 400 g. Ha ali arrotondate, coda appuntita, occhio giallo nell'adulto e azzurro nel giovane. Come gli altri picchi possiede piedi zigodattili (due dita rivolte in avanti e due posteriori) ed una coda rigida, adattamenti che gli consentono di arrampicarsi agevolmente sui tronchi verticali. Il becco color grigio avorio pu\u00f2 apparire bianco a distanza. Il dimorfismo sessuale \u00e8 limitato alla parte superiore della testa, che nel maschio risulta rossa, mentre nella femmina solo la nuca \u00e8 rossa. \nDistribuzione e habitat.\nIl picchio nero risulta diffuso nel paleartico con due sottospecie. In Europa va dalla Spagna settentrionale fino alla Russia e alla Turchia, mentre risulta assente nell'arcipelago britannico e in Portogallo. In Italia \u00e8 frequente sulle Alpi, mentre \u00e8 frammentato e localizzato sugli Appennini; inoltre, la specie risulta in espansione in ambiti di pianura in Piemonte, Lombardia, Veneto e Friuli Venezia Giulia. Nel periodo invernale si pu\u00f2 spostare verso il fondovalle. \nIl picchio nero preferisce boschi di faggio e abete bianco con alberi di grandi dimensioni e un'ampia superficie, anche se pu\u00f2 adattarsi ad altri tipi di foreste; risulta favorito da spazi aperti, come radure e praterie, utili alla ricerca di cibo (in particolar modo formiche), soprattutto al di fuori della stagione riproduttiva \nBiologia.\nIl foro d'ingresso dei nidi, scavati su grandi alberi sprovvisti di rami bassi, \u00e8 ellittico e alto almeno 9\u00a0cm (quasi circolare con diametro non superiore a 6\u00a0cm negli altri picchi europei). Gli scavi alimentari, di forma irregolare, possono raggiungere e superare i 15\u201320\u00a0cm di lunghezza.\nVoce.\nInconfondibili sia i richiami che emette in volo (un metallico \"\"krukrukrukrukrukru...\") o posato (un lamentoso \"klihh\"..\"), sia il tambureggiamento territoriale, sonora raffica di colpi di becco su un tronco udibile a pi\u00f9 di un chilometro.\nAlimentazione.\nCol forte becco scava il legno sia di alberi vivi, sia di tronchi secchi o marcescenti alla ricerca di insetti.\nAnche i grandi formicai vengono divelti a colpi di becco, con successiva cattura delle piccole prede agevolata dalla lunga lingua, resa vischiosa dal secreto delle ghiandole salivari.\nRiproduzione.\nNidifica da marzo ad inizio estate. Ogni coppia nidificante necessita di ampie porzioni di foresta (dai 300 ai 600 ettari), all'interno o al margine delle quali costruisce pi\u00f9 nidi scavati su varie essenze (in Valle d'Aosta, in ordine di importanza: pioppo tremulo, faggio, abete bianco, pino silvestre e larice). Le 4-5 uova sono covate da entrambi i sessi per 12-14 giorni e i piccoli abbandonano la cavit\u00e0 all'et\u00e0 di circa un mese. I nidi non utilizzati rappresentano utili ricoveri per una numerosa serie di animali, come la Civetta capogrosso, il Picchio muratore, lo Scoiattolo e alcuni pipistrelli, fino a insetti di vari ordini.\nTassonomia.\nIl picchio nero \u00e8 stato formalmente descritto da Linneo nel 1758 nella decima edizione del Systema Naturae sotto il nome Picus martius; attualmente fa parte del genere Dryocopus, introdotto dal naturalista Friedrich Boie. \nSono state riconosciute due sottospecie:"}
{"id": "634183", "revid": "122724772", "url": "https://it.wikipedia.org/wiki?curid=634183", "title": "Censis", "text": "Il Censis (Centro Studi Investimenti Sociali) \u00e8 un istituto di ricerca socio-economica italiano fondato nel 1964, con sede a Roma, in piazza di Novella, 2.\nAttivit\u00e0.\nDalla sua fondazione svolge attivit\u00e0 di studio, ricerca, consulenza e assistenza tecnica. La maggior parte delle attivit\u00e0 dell'istituto \u00e8 incentrata sulla realizzazione di studi sul sociale, l'economia e l'evoluzione territoriale o su programmi d'intervento e iniziative culturali nei settori vitali della realt\u00e0 sociale: la formazione, il lavoro e la rappresentanza, il welfare e la sanit\u00e0, il territorio e le reti, l'economia, i media e la comunicazione, il governo pubblico, la sicurezza e la cittadinanza. Alcuni anni dopo la sua nascita, esattamente nel 1973 \u00e8 diventato una fondazione riconosciuta con D.P.R n. 712/1973.\nA partire dal 1967 ogni anno le attivit\u00e0 e gli spunti di analisi dell'istituto vengono condensati nel Rapporto sulla situazione Sociale del Paese, nato dalla volont\u00e0 di fornire una narrazione puntuale dei mutamenti socio-economici in corso. Il Rapporto \u00e8 introdotto dalle Considerazioni Generali cui fa seguito un capitolo riepilogativo dei fenomeni emersi con maggior evidenza nell'anno in corso. Nelle parti terza e quarta, il testo si sofferma sull'analisi settoriale. \nLe sue pubblicazioni sono molto autorevoli e vengono prese in considerazione per la stesura di programmi di sviluppo a lunga scadenza. La sua committenza \u00e8 composta da apparati centrali e periferici dello Stato (Ministeri), enti locali (Comuni, Province e Regioni), ma anche da grandi aziende sia private che pubbliche e da organismi nazionali e internazionali.\nNel 2008 ha dato vita, in collaborazione con la Fondazione Roma, al World Social Summit, il primo vertice mondiale di sociologia.\nDal 2007 il sociologo Giuseppe De Rita \u00e8 diventato presidente della fondazione, di cui era stato segretario generale. Alla carica di direttore generale si sono avvicendati Alberto Parenti, Giuseppe Medusa, Fabio Taiti, Nadio Delai, Giuseppe Roma e dal, 2015, Massimiliano Valerii. Carla Collicelli, sociologa esperta in ambito sanitario, ha ricoperto il ruolo di vice direttrice generale fino al 2015. Dal 1997, il Censis ha intitolato a uno dei suoi fondatori, Gino Martinoli, una giornata di studio e ricerca volta a esplorare le prospettive future in ricordo del suo interesse per gli scenari sociali e le previsioni di lungo periodo.\nNel 2013 l'istituto ha compiuto cinquant'anni di attivit\u00e0 che sono stati celebrati con una cerimonia al Quirinale, alla presenza del Presidente della Repubblica Giorgio Napolitano. "}
{"id": "634185", "revid": "1610933", "url": "https://it.wikipedia.org/wiki?curid=634185", "title": "Picchio nero", "text": ""}
{"id": "634186", "revid": "729019", "url": "https://it.wikipedia.org/wiki?curid=634186", "title": "Lodi TIBB", "text": "La stazione di Lodi TIBB \u00e8 una stazione della Linea 3 della metropolitana di Milano.\nStoria.\nLa stazione \u00e8 stata inaugurata il 12 maggio 1991, circa un anno dopo l'apertura della linea 3 che all'inizio limitava il tragitto a Centrale FS - Duomo e nel dicembre del 1990 aveva esteso il suo percorso da Duomo fino a Porta Romana.\nDenominazione.\nNei primi progetti la stazione avrebbe dovuto assumere il nome di \"Porta Romana FS\", per la vicinanza all'omonima stazione ferroviaria.\nPer evitare confusione con l'omonima porta delle mura spagnole, posta a una fermata di distanza (Porta Romana), si decise di mutare il nome della stazione in \"Tecnomasio\", dal nome della storica industria Tecnomasio Italiano Brown Boveri (TIBB) che aveva sede nei pressi.\nAll'atto dell'apertura la stazione assunse tuttavia l'attuale nome Lodi T.I.B.B.\nStrutture e impianti.\nLodi \u00e8 una stazione sotterranea con due binari in una sola canna e, come tutte le altre stazioni della Linea 3, \u00e8 accessibile ai disabili. Rientra inoltre nell'area urbana della metropolitana milanese.\nSorge in una zona di transito dal centro alla periferia nella parte sud-est della citt\u00e0, in piazzale Lodi, sulla circonvallazione filoviaria e presenta uscite in piazzale Lodi e in viale Isonzo.\nInterscambi.\nLa fermata costituisce un importante interscambio con la stazione ferroviaria di Milano Porta Romana.\nNelle vicinanze della stazione effettuano fermata alcune linee urbane di superficie, filoviarie e automobilistiche, gestite da ATM.\nServizi.\nLa stazione dispone di:\nCuriosit\u00e0.\nLa scena \"Il biglietto si paga\" del film \"Nati stanchi\" del 2002 \u00e8 ambientata nel mezzanino di questa stazione."}
{"id": "634193", "revid": "1543377", "url": "https://it.wikipedia.org/wiki?curid=634193", "title": "Quadrivelocit\u00e0", "text": "In fisica, in particolare nella teoria della relativit\u00e0 ristretta e in relativit\u00e0 generale, la quadrivelocit\u00e0 di un oggetto \u00e8 un quadrivettore, ambientato nello spaziotempo di Minkowski, che generalizza la velocit\u00e0 tridimensionale definita nella meccanica classica. Si tratta di una grandezza cinematica tale per cui la velocit\u00e0 della luce \u00e8 la medesima costante in ogni sistema di riferimento inerziale.\nDefinizione.\nNello spaziotempo di Minkowski l'evoluzione delle coordinate spaziali di un oggetto nel tempo \u00e8 descritta da una curva, che \u00e8 parametrizzata dal tempo proprio. La quadrivelocit\u00e0 \u00e8 il vettore che ha per componenti la variazione delle coordinate spaziali e temporali rispetto al tempo proprio. Inoltre, la sua norma \u00e8 solitamente posta uguale alla velocit\u00e0 della luce formula_1, e cambia solo la direzione. \nEsplicitamente, la quadrivelocit\u00e0 \u00e8 definita come il vettore:\ndove formula_3 \u00e8 il fattore di Lorentz:\ncon formula_5 la norma euclidea della velocit\u00e0 classica formula_6.\nDerivazione.\nIn meccanica classica la traiettoria di un oggetto \u00e8 descritta in tre dimensioni dalle sue coordinate formula_7, con formula_8, espresse in funzione del tempo formula_9:\ndove formula_7 \u00e8 l'i-esima componente della posizione al tempo formula_9. Le componenti della velocit\u00e0 formula_13 nel punto formula_14 tangente alla traiettoria sono:\ndove le derivate sono valutate in formula_14.\nNello spaziotempo di Minkowski le coordinate sono formula_17, con formula_18, in cui formula_19 \u00e8 la componente temporale moltiplicata per \"c\". La parametrizzazione avviene inoltre in funzione del tempo proprio formula_20:\nConsiderando il fenomeno detto dilatazione dei tempi:\nla quadrivelocit\u00e0 relativa a formula_23 \u00e8 definita come:\nComponenti.\nLa relazione tra formula_9 e formula_19 \u00e8 data da:\nEffettuando la derivata rispetto al tempo proprio formula_28 si ottiene la componente formula_29 per formula_30:\nUtilizzando la regola della catena, per formula_32 si ha:\ndove si \u00e8 sfruttato il fatto che in meccanica classica:\nLa quadrivelocit\u00e0 \u00e8 pertanto:\nNorma.\nIn un sistema a riposo formula_36 e formula_37, pertanto formula_38 e la direzione del vettore \u00e8 l'asse temporale.\nSi ha:\nse la segnatura della metrica di Minkowski \u00e8 formula_40:\ne inoltre:\nLa norma della quadrivelocit\u00e0 di un oggetto a riposo \u00e8 dunque pari alla velocit\u00e0 della luce."}
{"id": "634194", "revid": "13833", "url": "https://it.wikipedia.org/wiki?curid=634194", "title": "Zoran Djindjic", "text": ""}
{"id": "634198", "revid": "1610933", "url": "https://it.wikipedia.org/wiki?curid=634198", "title": "Picchio verde", "text": ""}
{"id": "634205", "revid": "1942745", "url": "https://it.wikipedia.org/wiki?curid=634205", "title": "Circondario degli Evenchi", "text": "Il circondario degli Evenchi o \u0116venkija (), \u00e8 stato un okrug con status amministrativo speciale del Territorio di Krasnojarsk. Il suo centro amministrativo \u00e8 Tura. La sua estensione \u00e8 di 767.600\u00a0km\u00b2, ed \u00e8 la settima pi\u00f9 grande entit\u00e0 della Russia, anche se la meno popolata (17.697 persone nel 2002). Nel 1908 fu il luogo dell'evento di Tunguska.\nIn seguito a un referendum tenutosi il 17 aprile 2005, l'okrug, assieme a quello di Taymyria sono stati uniti nel Territorio di Krasnojarsk il 1\u00ba gennaio 2007. Prima di quella data il circondario degli Evenchi era un circondario autonomo e pertanto un soggetto federale.\nSociet\u00e0.\nEvoluzione demografica.\n\"Popolazione\" (2002): 17.697.\n\"Gruppi etnici\":\nDei 17.697 residenti, 2 (lo 0,01%) hanno scelto di non specificare la loro appartenenza etnica. Gli altri si identificano come appartenenti a 67 differenti gruppi etnici, tra i quali:\nFuso orario.\nIl circondario degli Evenki si trova nel Fuso Orario di Krasnojarsk (KRAT/KRAST). UTC offset \u00e8 +0700 (KRAT)/+0800 (KRAST)."}
{"id": "634206", "revid": "287204", "url": "https://it.wikipedia.org/wiki?curid=634206", "title": "Hwoarang", "text": "Hwoarang (cinese: \u82b1\u90de hang\u016dl: \ud654\ub791 \"Hwarang\", giapponese: \u30d5\u30a1\u30e9\u30f3 \"Faran\"; letteralmente \"virilit\u00e0 nascente\") \u00e8 un personaggio immaginario presente nella saga di videogiochi \"Tekken\" e rivale di Jin Kazama. Arriva per la prima volta in \"Tekken 3\" per poi riapparire nei capitoli successivi.\nIl nome di Hwoarang \u00e8 basato sugli Hwarang, un gruppo di giovani maschi d'\u00e9lite del Silla, un antico regno coreano.\nStoria.\nHwoarang \u00e8 un giovane fuorilegge sud coreano a capo di una banda di sovversivi, che si avvale delle sue abilit\u00e0 marziali per mantenersi e talvolta, per prendere parte a delle sommosse civili. Il suo stile di lotta \u00e8 il taekwondo. Molto riservato, competitivo, ribelle, spericolato e alquanto orgoglioso, in quanto accetta malvolentieri la sconfitta, alla quale cerca severamente di rimediare. I suoi hobby sono il combattimento e le moto. Ha 19 anni in \"Tekken 3\" , mentre ne ha 21 in \"Tekken 4\", \"Tekken 5\" , \"Tekken 6 e Tekken 7.\"\n\"Tekken 3\".\nHwoarang, allievo di Baek Doo San, si guadagna i soldi per vivere facendo il capo di una banda organizzatrice di lotte di strada. Un giorno alcuni componenti della Mishima Corporation, tra cui Jin Kazama, parteciparono ad una di queste lotte e Hwoarang fu sconfitto da Jin. Decise allora di allenarsi per non deludere il suo maestro Baek che fu scelto da Ogre, il Dio della lotta, come sua prossima vittima. Quando il giovane scopr\u00ec ci\u00f2, decise di iscriversi a Tekken 3 per vendicare il suo maestro e per prendersi la rivincita contro Jin.\nNel suo finale, Hwoarang, dopo aver vinto il torneo, guarda il trofeo ricevuto raffigurante il volto di Heihachi e, mentre \u00e8 in procinto di gettarlo in acqua, considerandolo inutile, nota che Jin, ferito, \u00e8 inseguito dalla Tekken Force e si nasconde in un edificio abbandonato. Hwoarang decide di seguirlo senza farsi scorgere; una volta dentro, vedendo che il suo rivale \u00e8 messo alle strette dai militari, si tira su gli occhiali, lancia il trofeo a terra per attirare l'attenzione degli avversari su di s\u00e9 e li mette KO. Nel frattempo la ferita di Jin si rimargina miracolosamente e lui compie un salto altissimo che gli permette di rompere il muro e fuggire senza ringraziare chi l'ha aiutato. Hwoarang allora si rende conto di essersi battuto contro un avversario dotato di poteri sovrannaturali e di essere stato alla sua altezza salvandolo da quella situazione. Si guarda le mani e sorride soddisfatto: adesso che conosce la verit\u00e0 le cose si fanno interessanti. Se vuole superare e battere Jin deve diventare pi\u00f9 potente.\n\"Tekken 4\".\nDopo il torneo fu chiamato a dar servizio militare in Corea; nonostante le sue abilit\u00e0 Hwoarang dava molti problemi a livello disciplinare poich\u00e9 non gli interessava il servizio militare ma la lotta di strada. Quando venne a sapere dell'inizio di \"Tekken 4\" scapp\u00f2 dalla base per prender parte al torneo.\nBoss di Hwoarang \u00e8 Jin Kazama.\nNel suo epilogo, Hwoarang incontra Jin in un garage e lo sfida a combattere; Jin rifiuta ma Hwoarang non vuole sentire ragioni ed attacca. Dopo l'incontro i due vengono interrotti dalle milizie coreane che hanno l'ordine di riportare Hwoarang in Corea. Jin, con grande sorpresa di Hwoarang, lo aiuta a difendersi ma sono costretti entrambi a rifugiarsi dietro un'auto; l\u00ec Hwoarang dice a Jin che gli avrebbe concesso la rivincita nel futuro torneo, con Jin che sorride compiaciuto. Nel frattempo i militari sparano alla macchina facendola esplodere, ma Hwoarang e Jin ormai erano fuggiti.\n\"Tekken 5\".\nDurante il quarto torneo Hwoarang era stato trattenuto dalle milizie coreane agli ultimi incontri e questo gli imped\u00ec di incontrare il suo Rivale, Jin Kazama. Hwoarang venne perdonato dall'ambasciatore per la diserzione e in pi\u00f9 ricevette una lettera che diceva al giovane che dopo altri due mesi il servizio militare sarebbe terminato. Quando Hwoarang seppe dell'inizio di Tekken 5 decise di prenderne parte per sconfiggere Jin una volta per tutte.\nSub-boss di Hwoarang sono Baek Doo San e Jin Kazama. Hwoarang \u00e8 sub-boss di stage 4 di Jin Kazama e di stage 7 di Baek Doo San.\nNel suo finale, Hwoarang si trova in moto sull'autostrada e dice (da solo) \"bastardo\" pensando a Jin, ma qualcosa attira la sua attenzione e con i fari della moto illumina Devil Jin il quale distrugge la moto del rivale facendola saltare in aria. Hwoarang si rialza da terra dolorante e sorridendo, sfida Devil Jin a combattere.\n\"Tekken 6\".\nDurante il quinto torneo, Hwoarang affronta Jin e riesce inizialmente a sconfiggerlo, ma poi il suo avversario si trasforma nella sua versione demoniaca e lo colpisce duramente, rendendolo incapace di combattere. Dopo un lungo periodo in ospedale, il ragazzo torna a farsi allenare da Baek e, venuto a sapere del sesto torneo del pugno d'acciaio, decide di iscrivervisi per battere Jin una volta per tutte.\nSub-boss di Hwoarang sono Steve Fox e Baek Doo San.\nNel suo epilogo, Hwoarang sconfigge Azazel e ne estrae quello che sembra essere il suo cuore, una sfera nera circondata da una mistica aura viola. Il giovane raccoglie la sfera, ma non appena la tocca si attiva trasformando Hwoarang in demone, proprio come Jin. La trasformazione \u00e8 quasi completa e la pelle di Hwoarang diventa viola. Ma prima che il demone si impossessi completamente di lui, Hwoarang lotta contro s\u00e9 stesso, ricordando la trasformazione in demone di Jin e decidendo di non voler essere come lui. Dunque lancia la sfera a terra, e la trasformazione in demone viene annullata, riportandolo alla forma umana. Hwoarang spacca la sfera con un calcio e se ne va.\n\"Tekken\" 7.\nHwoarang appare in \"Tekken 7\" , essendo uno dei diciotto personaggi inizialmente disponibili nel gioco. In entrambi i finali (il suo e di Devil Jin) si scopre che Hwoarang ha perso l'occhio destro dopo aver salvato Jin da una granata lanciata da alcuni soldati delle Nazioni Unite che stavano inseguendo Jin.\nAltre apparizioni e altri media.\nHwoarang appare anche in \"Tekken Card Challenge\" , \"Tekken Tag Tournament\" , \"Tekken Advance\" , \"Tekken 3D: Prime Edition\" , \"Tekken Tag Tournament 2\" e \"Tekken Revolution\" . Appare nel picchiaduro crossover realizzato da Capcom \"Street Fighter X Tekken\" , con Steve Fox come suo partner ufficiale.\nIn altri media.\nHwoarang appare in tre fumetti di \"Tekken\" , \"Tekken Saga\" (1997) (numero inedito), \"Tekken: Tatakai no Kanatani\" (2000) e \"Tekken Forever\" (2003). Hwoarang appare nella sequenza di apertura di Tekken - The Animation, insieme ad altri personaggi della serie . Un dossier su Hwoarang viene visto brevemente nel film CGI \"\" quando Anna Williams apre un file contenente dossier su varie persone di interesse.\nDesign del personaggio.\nHwoarang \u00e8 un giovane coreano con i capelli arancioni. Il suo costume da Giocatore 1 di solito consiste in un dobok da taekwondo bianco a maniche lunghe con una striscia lungo le cuciture, con pantaloni e bandana abbinati e una cintura nera. La cintura del dobok standard di Hwoarang indica che \u00e8 un 2 \u00b0dan secondo gli standard dell'I.T.F. . Indossa anche guanti blu e cuscinetti blu che espongono i talloni e le dita dei piedi. In Tekken 3 il suo nome \u00e8 stampato sul retro della maglia , mentre nei capitoli successivi della serie viene mostrata la bandiera coreana. Il suo costume originale da giocatore 2 consisteva in una canotta grigia, con jeans verdi e ghette nere, guanti senza dita, una cintura di pelle nera e stivali da cowboy completi di speroni. Indossa anche occhiali da motociclista che vengono spinti verso l'alto. Da \"Tekken 5 in\" poi, questo aspetto viene aggiornato quasi a ogni gioco. In \"Tekken 4\", invece di un completo da motociclista, indossa un'uniforme militare. Tutti i suoi abiti tranne la sua uniforme militare sembrano presentare un emblema di falco rosso che \u00e8 in riferimento al soprannome di Hwoarang , Blood Talon. \nIl suo outfit in Tekken 7 \u00e8 composto da una maglietta bianca casual e jeans strappati. A seguito di una granata esplosa durante un incontro con Jin , ora ha una benda sull'occhio destro e i suoi capelli sono neri con una striscia arancione."}
{"id": "634207", "revid": "196390", "url": "https://it.wikipedia.org/wiki?curid=634207", "title": "I ottobre", "text": ""}
{"id": "634208", "revid": "339392", "url": "https://it.wikipedia.org/wiki?curid=634208", "title": "Krai di Krasnoyarsk", "text": ""}
{"id": "634212", "revid": "121185367", "url": "https://it.wikipedia.org/wiki?curid=634212", "title": "Zoran \u0110in\u0111i\u0107", "text": "Biografia.\n\u0110in\u0111i\u0107 \u00e8 nato a Bosanski \u0160amac, nella Republika Srpska (Bosnia ed Erzegovina), una cittadina che confina con la Croazia sul fiume Sava. Completa gli studi di scuola secondaria a Belgrado dove suo padre Dragomir fu trasferito come ufficiale dell'Armata Popolare Jugoslava. Come studente dell'Universit\u00e0 di Belgrado mostra interesse per la politica e viene messo sotto osservazione dalle autorit\u00e0 comuniste per il suo ruolo nell'organizzazione di un movimento politico indipendente degli studenti jugoslavi. Per questo si rifugia in Germania Ovest, grazie al sostegno dell'ex cancelliere tedesco Willy Brandt. Studia a Francoforte e ottiene un Ph.D. in filosofia all'Universit\u00e0 di Costanza nel 1979.\nRitorna in Jugoslavia nel 1989 per insegnare all'Universit\u00e0 di Novi Sad. Nel dicembre 1989, insieme ad altri attivisti serbi, partecipa alla fondazione del Partito Democratico (DS), e l'anno seguente viene eletto nel parlamento serbo. Nel gennaio 1994 prende il posto di Dragoljub Mi\u0107unovi\u0107 come presidente del Partito Democratico. \nIl 12 marzo 2003, mentre scende dalla propria autovettura nel cortile del parlamento serbo a Belgrado, viene assassinato dal cecchino Zvezdan Jovanovi\u0107 appostato nel palazzo di fronte. La salma di \u0110in\u0111i\u0107 \u00e8 sepolta al cimitero \"Novo Groblje\" (Nuovo Cimitero) di Belgrado."}
{"id": "634216", "revid": "33888", "url": "https://it.wikipedia.org/wiki?curid=634216", "title": "Poligono (disambigua)", "text": ""}
{"id": "634221", "revid": "253269", "url": "https://it.wikipedia.org/wiki?curid=634221", "title": "Adam West", "text": "\u00c8 noto principalmente per avere interpretato il personaggio di Batman nell'omonima serie televisiva statunitense degli anni sessanta.\nBiografia.\n\u00c8 nato nello Stato di Washington da Otto West Anderson e Audrey Speer (che avranno un altro figlio: John). Durante il servizio di leva nella United States Army, svolse l'attivit\u00e0 di annunciatore per l'American Forces Network. Dopo il congedo, lavor\u00f2 come lattaio prima di trasferirsi alle Hawaii per intraprendere una carriera televisiva.\nPrimi ruoli.\nMentre si trovava alle Hawaii, William West Anderson fu scelto come comprimario per un programma per bambini intitolato \"El Kini Popo Show\", del quale la star era uno scimpanz\u00e9. Successivamente, fu proprio West a diventare il protagonista dello show. Nel 1959, si trasfer\u00ec con la moglie e i figli a Hollywood, dove adott\u00f2 il nome d'arte \"Adam West\".\nPrese parte al film \"I segreti di Filadelfia\" con Paul Newman. Inoltre, ebbe vari ruoli come ospite d'onore in telefilm western. In tre western della Warner Bros., \"Sugarfoot\", \"Colt .45\", e \"Lawman\", trasmessi sul canale ABC, West interpret\u00f2 il ruolo di Doc Holliday, pistolero e dentista di frontiera. Recit\u00f2 come Wild Bill Hickok nell'episodio \"Westbound Stage\" della serie TV \"Overland Trail\", con William Bendix e Doug McClure.\nAnni sessanta.\nIl 10 gennaio 1961, West interpret\u00f2 il ruolo di un giovane ed ambizioso vice-sceriffo che affronta il pistolero Clay Jackson, interpretato da Jock Mahoney, nell'episodio \"The Man from Kansas\" della serie NBC \"Laramie\".\nTra il 1961 e il 1962 apparve in due puntate della serie \"Perry Mason\". Nello stesso periodo fu presenza fissa nelle serie televisiva \"I detectives\".\nNel 1963 recit\u00f2 in un episodio della serie \"Outer Limits\" intitolato \"The Invisible Enemy\". Fece poi una breve apparizione nel film \"Soldato sotto la pioggia\" con Jackie Gleason e Steve McQueen, e recit\u00f2 nel ruolo del Maggiore Dan McCready nel film del 1964 \"S.O.S. Naufragio nello spazio\". Nel 1965, era nel cast della commedia western \"The Outlaws Is Coming\", l'ultimo film dei Three Stooges.\nBatman.\nIl produttore William Dozier, alla ricerca di un attore dal fisico imponente, volle scritturare West per la parte del miliardario Bruce Wayne e del suo alter ego mascherato Batman nella serie televisiva \"Batman\", in parte dopo averlo visto interpretare un agente segreto alla James Bond come Captain Q in uno spot pubblicitario della Nestl\u00e9 Quik. West era in lizza con Lyle Waggoner per il ruolo di Batman.\nWest (Batman) \u00e8 affiancato nella serie da Burt Ward nel ruolo del suo giovane aiutante Robin, e i due lottano contro il crimine difendendo Gotham City da un vasto assortimento di stravaganti supercattivi dai costumi sgargianti. La serie - rinunciando alle atmosfere cupe e tenebrose tipiche del personaggio dell'uomo pipistrello - \u00e8 ricordata per il suo stile umoristico e \"Camp\", il caratteristico tema musicale composto da Neal Hefti e le scazzottate a tempo di musica, nelle quali i colpi vengono enfatizzati con scritte onomatopeiche che avvicinano il telefilm a un fumetto animato; per la caratteristica Batmobile e per la sua morale volutamente ironica e semplicistica (rivolta a una vasta platea di bambini e adolescenti): \u00e8 ad esempio rimarcata l'importanza di allacciare le cinture di sicurezza, fare i compiti, mangiare verdure e bere latte (\u00e8 stata descritta dal produttore esecutivo William Dozier come l'unica situation comedy trasmessa senza risate di sottofondo).\nLa serie fu trasmessa dall'ABC dal 1966 al 1968 per un totale di 120 episodi divisi in tre stagioni. Dalla serie TV fu tratto nel 1966 il primo lungometraggio per il cinema del personaggio, \"Batman\" (\"Batman: The Movie\").\nCarriera successiva.\nDopo il grande successo mediatico con il ruolo di Batman, West, come anche Burt Ward e Yvonne Craig (che interpretavano rispettivamente Robin e Batgirl), ebbe difficolt\u00e0 ad essere scritturato per altri ruoli. Il primo ruolo di West dopo Batman fu quello nel film \"Executive, la donna che sapeva troppo\" del 1969, che fu per\u00f2 un flop al botteghino.\nSuccessivamente apparve nei film \"Il divorzio \u00e8 fatto per amare\" (1971), \"The Curse of the Moon Child\" (1972), \"The Specialist\" (1975), \"Collo d'acciaio\" (come se stesso; 1978), \"Giarrettiera tutta matta\" (1980), \"One Dark Night\" (1983) e \"Young Lady Chatterley II\" (1985). Inoltre West partecip\u00f2 anche a film TV quali \"The Eyes of Charles Sand\" (1972), \"Poor Devil\" (1973), \"Nevada Smith\" (1975), \"For the Love of It\" (1980) e \"I Take These Men\" (1983).\nFece anche diverse \"ospitate\" in vari telefilm come \"Maverick\", \"Un detective in corsia\", \"Love, American Style\", \"Bonanza\", \"La grande vallata\", \"Mistero in galleria\", \"Due onesti fuorilegge\", \"Mannix\", \"Squadra emergenza\", \"Alice\", \"Pepper Anderson - Agente speciale\", \"Operazione sottoveste\", \"Due americane scatenate\", \"Vega$\", \"Padre e figlio, investigatori speciali\", \"Laverne &amp; Shirley\", \"Vita da strega\", \"Fantasilandia\", \"Love Boat\", \"Cuore e batticuore\", \"Zorro\", \"The King of Queens\", e \"George Lopez\". Nel 1986, partecip\u00f2 alla serie comico-poliziesca \"Stazione di polizia\".\nRitorno a Batman.\nAdam West riprese di frequente il ruolo di Batman/Bruce Wayne, la prima volta come doppiatore nella serie animata di breve vita \"The New Adventures of Batman\", ed in seguito in altri cartoni animati come \"The Batman/Tarzan Adventure Hour\", \"Tarzan and the Super 7\", ', ' (sostituendo Olan Soule nel ruolo), e \"\". Nel 1979, West indoss\u00f2 ancora una volta la tuta di Batman per lo speciale TV \"Legends of the Superheroes\". Nel 1985, la DC Comics inser\u00ec il suo nome nella pubblicazione \"Fifty Who Made DC Great\" per il lavoro svolto nella serie televisiva \"Batman\".\nAdam West venne preso in considerazione da Tim Burton per il ruolo di Thomas Wayne, il padre di Bruce Wayne, nel film del 1989 \"Batman\". Inizialmente, West avrebbe voluto interpretare Batman. Il progetto non si concretizz\u00f2 mai e il ruolo and\u00f2 a David Baxt, e West non apparve in nessun film di Batman uscito al cinema dopo gli anni sessanta.\nAnni novanta e duemila.\nDurante gli anni novanta, lo status di West come \"icona pop\" lo port\u00f2 ad apparire nel ruolo di se stesso nel film \"Bella da morire\" ed in svariati programmi TV, inclusi \"NewsRadio\", \"Murphy Brown\", \"The Adventures of Pete &amp; Pete\", \"The Ben Stiller Show\", e \"The Drew Carey Show\". Nel 1991, recit\u00f2 nell'episodio pilota di \"Lookwell\", interpretando la parte di una vecchia star della TV che crede di poter risolvere misteri anche nella vita reale, ma la serie non and\u00f2 mai in onda. Nel 1994, West recit\u00f2 nel film \"New Age - Nuove tendenze\" nel ruolo del padre del personaggio di Peter Weller.\nSempre nel 1994, West, insieme a Jeff Rovin, scrisse la sua autobiografia, intitolata \"Back to the Batcave\" e pubblicata dalla Berkeley Books. Nel 2001, interpret\u00f2 il supercattivo Breathtaker nella serie TV di breve durata \"Black Scorpion\".\nNel 2003, West e Burt Ward presero parte al film per la televisione \"\", insieme a Frank Gorshin, Julie Newmar, e Lee Meriwether. Jack Brewer interpret\u00f2 Adam West nei flashback relativi alla produzione di \"Batman\". Nel 2005, West apparve nello show della CBS \"The King of Queens\". Inoltre, nel 2006 apparve nel videoclip della canzone \"Chelsea\" del gruppo californiano STEFY.\nAnni duemiladieci.\nNel 2010 gli \u00e8 stata dedicata una Golden Palm Star sulla Palm Springs Walk of Stars. Il 5 aprile 2012 \u00e8 stata la volta di una stella sulla Hollywood Walk of Fame. Nel 2013 \u00e8 stato intervistato per la serie della PBS \"Pioneers of Television\" nell'episodio della terza stagione intitolato \"Superheroes\". Sempre nel 2013, West \u00e8 stato il soggetto del documentario \"Starring Adam West\". Nel febbraio 2016 \u00e8 apparso nel 200\u00ba episodio della serie \"The Big Bang Theory\" recitando nella parte di se stesso.\nMorte.\n\u00c8 morto il 9 giugno 2017, dopo una breve battaglia contro la leucemia. Il 15 giugno 2017 \u00e8 stato proiettato in suo onore il Batsegnale sulla facciata del municipio di Los Angeles.\nCitazioni e omaggi.\nAnimazione.\nNel cartone animato \"I Griffin\" interpreta se stesso nella carica di sindaco della citt\u00e0 immaginaria di Quahog. Ma la sua figura nei panni dell'uomo pipistrello \u00e8 stata omaggiata in pi\u00f9 occasioni anche da \"I Simpson\", dove sono stati messi in evidenza alcuni degli elementi pi\u00f9 demenziali della fortunata serie interpretata da West (in una puntata rivela a Bart, Homer e Lisa di non amare i Batman di Tim Burton, si chiede perch\u00e9 in quei film Batman non balli e improvvisa un balletto demenziale, mentre i tre Simpson si allontanano lentamente terrorizzati).\nAppare nel ruolo di s\u00e9 stesso anche nell'episodio \"Mr. Spazzaneve\" della quarta stagione de \"I Simpson\".\nNel cartone animato \"Johnny Bravo\", Adam West appare come conduttore di un programma televisivo in cui lui stesso si offre di aiutare cittadini in difficolt\u00e0 (in una puntata Johnny Bravo stesso si rivolge a lui perch\u00e9 ritrovi sua madre). In questo cartone Adam West \u00e8 caratterizzato da eccezionali abilit\u00e0 fisiche.\nNel cartone animato \"Due fantagenitori\", Adam West interpreta se stesso nelle vesti per\u00f2 di Catman, un uomo-gatto mascherato.\nAdam West fa anche un'apparizione nell'episodio televisivo \"L'attacco del mutante\" della serie \"Piccoli brividi\", in cui interpreta il supereroe \"Gazzella Galoppante\".\nFilm.\nViene citato nel film \"Bella da morire\" da una ragazza che ha partecipato ad un concorso di bellezza per ragazzine a Las Vegas\nFumetti.\nNel 2011 Adam West diviene protagonista di una miniserie a fumetti di quattro numeri dal titolo \"The Mis-Adventures of Adam West\", pubblicata dalla casa editrice statunitense Bluewater Comics. L'idea per questa serie nasce dallo stesso \"A.West\" e da \"Darren G.Davis\" (editore della \"Bluewater Comics\"). Il successo della miniserie porta al lancio di una serie regolare con lo stesso titolo che esce nel 2012 e segue le vicende della precedente pubblicazione. La storia vede protagonista il vero Adam West, ormai anziano e sconsolato dal proliferare di scandali politici, dalla diffusione delle grandi multinazionali e dalla mancanza di eroi o supereroi che si vedevano nei telefilm degli anni sessanta. La sua vita cambia nel momento in cui un suo presunto fan gli spedisce un amuleto che gli permette di viaggiare in realt\u00e0 parallele e dimensioni immaginarie create dalla sua stessa mente. Da fumetto a fumetto Adam West si ritrova a vivere delle avventure che spaziano dal west alla dimensione fiabesca di \"Le avventure di Alice nel Paese delle Meraviglie\". Il suo compito \u00e8 quello di sventare i complotti di personaggi malvagi e tornare ad adempiere il suo ruolo di vero paladino della Giustizia.\nAdam West supervisiona personalmente la serie e vi pone dei riferimenti autobiografici e riflessioni personali sull'industria moderna dell'intrattenimento, dal cinema alla televisione e ovviamente gli stessi fumetti. Nel primo albo discute con il suo agente sul fatto che le sceneggiature che gli propongono non hanno pi\u00f9 spazio per i sentimenti e un vero senso di giustizia. Secondo Adam i tempi sono cambiati radicalmente dalla sua giovent\u00f9 ed ora anche gli eroi di celluloide si comportano come dei criminali. Non c'\u00e8 pi\u00f9 rispetto per gli innocenti e il fine (anche se nobile) giustifica ogni forma di violenza.\nTelevisione.\nUna delle ultime apparizioni televisive di Adam West \u00e8 stata nella sitcom della NBC \"Powerless\", in cui interpretava uno dei capi della Wayne Tech. L'episodio in cui appariva l'attore, tuttavia, non \u00e8 mai stato trasmesso a causa della cancellazione della serie TV; dopo la morte di West la DC Comics ha caricato l'episodio sul proprio canale YouTube per un tempo limitato, come omaggio all'attore.\nNel 2016 appare inoltre come ospite nella sitcom \"The Big Bang Theory\" nell'episodio 17 della stagione 9 dal titolo \"La sperimentazione del genetliaco\".\nDoppiatori italiani.\nNelle versioni in italiano dei suoi film, Adam West \u00e8 stato doppiato da:\nDa doppiatore \u00e8 sostituito da:"}
{"id": "634224", "revid": "37401", "url": "https://it.wikipedia.org/wiki?curid=634224", "title": "Gigi Cagni", "text": ""}
{"id": "634225", "revid": "121135194", "url": "https://it.wikipedia.org/wiki?curid=634225", "title": "Circondario federale del Volga", "text": "Il circondario federale del Volga, o circondario federale di Privol\u017eskij () \u00e8 uno degli otto circondari federali della Russia, che forma la parte sud-orientale della Russia europea ed occupa una vasta zona degli Urali meridionali al confine con il Kazakistan."}
{"id": "634231", "revid": "2231812", "url": "https://it.wikipedia.org/wiki?curid=634231", "title": "Petrologia", "text": "La petrologia, o scienza delle rocce, \u00e8 una disciplina geologica, che attraverso l'uso di investigazioni di varia natura (soprattutto mineralogiche, cristallografiche, geochimiche e chimico-isotopiche), si occupa essenzialmente di problemi (fisici, chimici e biologici) inerenti alla genesi e le parentalit\u00e0 delle rocce.\nL'indagine petrologica si svolge sia con l'osservazione ed analisi diretta di campioni, sia sperimentalmente, ricreando in laboratorio le presunte condizioni genetiche delle rocce, sia come composizione chimica o mineralogica di partenza, che come parametri di pressione e temperatura osservando l'evoluzione composizionale della miscela di partenza durante le successive fasi di cristallizzazione dei minerali.\nUna branca della petrologia \u00e8 la petrografia e si differenziano in quanto quest'ultima disciplina si occupa principalmente di descrivere e classificare le rocce in termini di strutture, tessiture e composizione mineralogica. \u00c8 un valido aiuto per le interpretazioni a scala di geologia regionale di tipo geodinamico e nelle ricostruzioni palinspastiche, ed \u00e8 essenziale nell'analisi dei cicli litogenetici e dei loro bilanci composizionali."}
{"id": "634233", "revid": "181699", "url": "https://it.wikipedia.org/wiki?curid=634233", "title": "Telestico", "text": "Un telestico (parola composta dagli elementi greci \"t\u00e9los\", \u00abfine\u00bb e \"st\u00edchos\", \u00abverso\u00bb) \u00e8 un componimento poetico in cui, con procedura inversa rispetto all'acrostico, le lettere o le sillabe o le parole finali di ciascun verso formano un nome o una frase.\nTecnica compositiva meno diffusa dell'acrostico, il telestico viene spesso associato a quest'ultimo, e a volte, nei casi pi\u00f9 complessi, anche con il mesostico.\nDi seguito un esempio di iscrizione latina in esametri che contiene contemporaneamente un acrostico e un telestico (l'iscrizione del \"Praedium Sammacis\", Nordafrica IV secolo):\nG. Dossena (1994) riporta cinque esametri di Teofilo Folengo che sono contemporaneamente acrostici, mesostici e telestici.\nL'uso simultaneo di pi\u00f9 procedimenti di questo tipo pu\u00f2 portare a creazioni complesse come il quadrato del Sator dove le parole si ripetono in vario senso, orizzontale e verticale."}
{"id": "634244", "revid": "60344", "url": "https://it.wikipedia.org/wiki?curid=634244", "title": "Batman (1966)", "text": ""}
{"id": "634253", "revid": "125260367", "url": "https://it.wikipedia.org/wiki?curid=634253", "title": "Pseudobiblion", "text": "Uno pseudobiblion (dal composto greco \u03c8\u03b5\u03c5\u03b4\u03ae\u03c2/\u03c8\u03b5\u03c5\u03b4\u03ad\u03c2, \"falso\", e \u03b2\u03b9\u03b2\u03bb\u03af\u03bf\u03bd, \"libro\") o pseudobiblium (al plurale pseudobiblia) \u00e8 un libro immaginario citato come vero in un'opera letteraria.\nDefinizione.\nLo scrittore statunitense Lyon Sprague de Camp \u00e8 stato il primo ad associare il termine \"pseudobiblia\" a quei libri che \u201cnon sono mai stati scritti, ma che esistono solo come un titolo, con magari degli estratti, in un\u2019opera di finzione o pseudo-fattuale\u201d nell'articolo \"The Unwritten Classics\" (in italiano: \"I classici mai scritti\"), pubblicato su \"The Saturday Review of Literature\" nel 1947. Si tratta di un libro immaginario, creato come artificio narrativo.\nGianfranco De Turris e Sebastiano Fusco parlano di pseudobiblia in termini di libri nascosti, soppressi o banditi, i libri non riconosciuti o nascosti in altri libri. Secondo Domenico Cammarota gli pseudobiblia possono essere suddivisi in quattro categorie:\nGli pseudobiblia sono quindi i falsi libri o i libri che mentono. La menzogna non riguarda ci\u00f2 che essi dicono, bens\u00ec la loro stessa esistenza.\nStoria.\nDe Camp individua come primo \"pseudobiblion\" il Libro di Thot, citato nella storia di Setnau Khaemuast, proveniente da un papiro di et\u00e0 tolemaica; tuttavia in una gran quantit\u00e0 di miti e racconti dell\u2019antichit\u00e0 sono presenti quelli che possono essere considerati pseudobiblia: nella Bibbia ad esempio sono nominati numerosi testi immaginari, come il libro sigillato da sette sigilli nell\u2019Apocalisse di Giovanni e il libro che Dio fa scrivere a Mos\u00e8 per raccontare la vittoria di Israele sugli Amaleciti\n\u00c8 il Rinascimento che vede l\u2019affermarsi degli pseudobiblia. Un esempio importante di questo periodo \u00e8 il manoscritto dell\u2019arcivescovo Turpino, opera di finzione alla base a sua volta di un\u2019altra opera di finzione sulle gesta di Rinaldo, il \u201cfamoso Arnaldo\u201d, che Luigi Pulci afferma essere di ispirazione per il suo Morgante. Anche Boiardo e Ariosto affermeranno di aver preso ispirazione dal manoscritto di Turpino per l\u2019Orlando Innamorato e l'Orlando Furioso. \nAltro caso \u00e8 la Biblioteca di San Vittore nel sesto capitolo del Gargantua di Rabelais: una lista lunghissima di pseudobiblia inserita con intenti comici e satirici dall\u2019autore; solo uno degli innumerevoli esempi raccolti nell\u2019opera di Rabelais.\nFacendo un balzo in avanti anche nel Don Chisciotte Cervantes dichiara di aver tradotto la storia da un manoscritto in aljamiado, una scrittura araba del castigliano medievale. L\u2019intento di Cervantes \u00e8 parodico, tant\u2019\u00e8 vero che nella seconda parte del romanzo i personaggi stessi del Chisciotte leggono lo pseudobiblion che racconta le loro stesse gesta.\nAvvicinandosi sempre di pi\u00f9 alla modernit\u00e0 i casi di pseudobiblia si moltiplicano sempre di pi\u00f9. Innumerevoli scrittori dell\u2019Ottocento come Edgar Allan Poe, Arthur Conan Doyle, Alessandro Manzoni e Gustave Flaubert hanno utilizzato questo espediente nelle loro opere.\nUno dei casi pi\u00f9 classici e interessanti di pseudobiblion \u00e8 senza dubbio quello del Necronomicon. Inventato dalla penna di Lovecraft, fu utilizzato come base per innumerevoli racconti e romanzi. L\u2019impatto dell\u2019opera di finzione fu talmente forte che iniziarono a circolare voci sulla sua reale esistenza e persino sul suo paratesto (un articolo sulla rivista \"Sir!\" del 1953 lo descriveva come stampato su pelle umana). In seguito lo stesso De Camp acquist\u00f2 in Iraq un manoscritto scritto con una sequenza di segni insignificanti, poi spacciato per lo \"pseudobiblion\" di Lovecraft.\nCasistica.\nVi sono diversi casi di pseudobiblia che, dopo essere stati citati, sono stati pubblicati realmente (esempi su tutti, il celebre \"Manuale delle Giovani Marmotte\" o il \"Necronomicon\" citato nelle opere di Howard Phillips Lovecraft). Inoltre, vi sono alcuni casi di pseudobiblion il cui titolo coincide con quello del romanzo in cui sono citati (come nei casi de \"L'ombra del vento\", \"Guida galattica per autostoppisti\", La storia infinita o \"La principessa sposa\"), o casi in cui lo pseudobiblion \u00e8 un testo sacro (ad esempio \"La Stella a Sette Punte\" nei romanzi delle \"Cronache del ghiaccio e del fuoco\"). Altri casi rilevanti sono \"La cavalletta non si alzer\u00e0 mai pi\u00f9\", centrale ne \"La Svastica sul Sole\" di Philip K. Dick, ed il \"Libro Rosso\" di J.R.R. Tolkien. Vari \npseudobiblion sono \"recensiti\" in \"Finzioni\" di Jorge Luis Borges. \nNel cinema.\nUn caso celebre di pseudobiblion nel cinema italiano lo si trova nel primo film della saga di Fantozzi, in una famosa scena in cui il protagonista corre alla stazione per riportare il libro giallo \"L'albicocco al curaro\" alla figlia di un azionista dell'Azienda. Nella corsa Fantozzi rivela anche il nome dell'assassino: Dylan Chesterton Junior.\nNei videogiochi.\nDue casi significativi di pseudobiblion nel mondo videoludico:"}
{"id": "634260", "revid": "2091899", "url": "https://it.wikipedia.org/wiki?curid=634260", "title": "Meinhard Michael Moser", "text": "Biografia.\nTra il 1930 e il 1942 frequent\u00f2 le scuole elementari e medie nella nativa Innsbruck. \nSin dalla tenera et\u00e0 svilupp\u00f2 l'interesse per le scienze naturali grazie all'aiuto del nonno materno E. Heinricher, professore di Botanica all'Universit\u00e0 di Innsbruck. \nIl suo interesse per i funghi \u00e8 dimostrato dai suoi primi disegni di funghi che risalgono al 1935 quando era ancora un giovane scolaro. \nNel 1942, inizi\u00f2 a frequentare l'universit\u00e0 di Innsbruck dove segu\u00ec corsi di botanica, zoologia, geologia, fisica e chimica.\nIn questo periodo, durante la II guerra mondiale, il suo particolare interesse per la botanica e la micologia lo portarono a diventare un ispettore micologo.\nFu proprio grazie a questo incarico pubblico che Moser frequent\u00f2 molteplici seminari sul riconoscimento dei funghi, sia in Austria che in Germania, dove entr\u00f2 in contatto con famosi micologi tedeschi che diventarono suoi mentori durante la sua carriera scientifica. Strinse infatti amicizia con J. Sch\u00e4ffer, W. Neuhoff, G. Kallenbach, S. Killermann, H. Haas, B. Henning e numerosi altri famosi micologi contemporanei.\nAl terzo anno di universit\u00e0 \"M. Moser\", all'et\u00e0 di 19 anni, fu costretto a lasciare gli studi nel 1943 e fu chiamato a svolgere il servizio militare. Per le sue conoscenze della lingua slava fu chiamato come interprete nella penisola balcanica.\nNonostante la guerra \"Moser\" continu\u00f2 con i suoi studi in micologia. Quando il tempo glielo permetteva, collezion\u00f2 ed identific\u00f2 funghi ovunque fosse dislocato raccogliendo gli appunti in \"\"Das System der Agaricales\", pubblicato da R. Singer (1936, 1942, 1943). \nAll'inizio del 1945, \"Moser\" fu catturato in Cecoslovacchia e imprigionato in un campo in Crimea (Ucraina). \nFu pubblicato nel 1948 e torn\u00f2 a casa dove ritorn\u00f2 agli studi universitari.\nDue anni pi\u00f9 tardi, nel 1950, present\u00f2 la tesi \"Zur Wasser\u00f6kologie der h\u00f6heren Pilze, mit besonderer Ber\u00fccksichtigung von Waldbrandfl\u00e4chen\"\". \nDurante la sua vita \"Moser\" \u00e8 stato membro di svariate associazioni micologiche, in particolare la Soci\u00e9t\u00e9 mycologique de France (1948) e la British Mycological Society (1949), e di conseguenza si sforz\u00f2 di ristabilire contatti interrotti con colleghi in Austria, Inghilterra, Germania, Francia, Svizzera e in molti altri paesi europei.\nIn particolare fu, dal 1983 sino alla morte, Direttore scientifico del Centro Studi per la Flora Mediterranea di Borgotaro dove organizz\u00f2 insieme agli storici amici Valtaresi numerosi Convegni Micologici Internazionali.\nIl 6 ottobre del 2002 era ancora atteso a Borgotaro per i suoi Seminari biennali nella cittadina con i Suoi allievi del IV e V Corso di Microbiologia ma il fato lo ha fermato.\nLa via che porta al bosco delle \"Stabielle\", Sua meta favorita, \u00e8 ora via \"Prof.Meinhard Moser, alle Stabielle\".\nNel 1951 ottenne una borsa di studio dal British Council che gli permise di lavorare sotto la guida del prof. J.L. Herley ad Oxford. Nei sei mesi che dimor\u00f2 in Inghilterra si occup\u00f2 di ricerche sulle ectomicorrize e della revisione tassonomica di Agaricales tenute nel Kew Herbarium. A.A. Pearson, inoltre, gli present\u00f2 numerosi micologi contemporanei e ricercatori che si occupavano di ectomicorrize.\nTornato in Austria, nel 1952, \"Moser\" consegu\u00ec un incarico come ricercatore nell'Istituto di Ricerca Forestale Federale di Imst (Tirolo) dove si occup\u00f2 a tempo pieno di aspetti teorici e pratici relativi alla ricerca sulle ectomicorrize e sulla micoecologia.\nPer molti anni \"Moser\" e i suoi collaboratori svilupparono tecniche di inoculazione con l'obiettivo di stabilire in vitro una relazione simbiotica tra fungo ed albero per successive semine da usare in progetti di riforestazione sulle Alpi.\nTali metodi furono utilizzati con successo pi\u00f9 tardi in tutti i programmi mondiali di riforestazione. Dopo aver lasciato l'istituto di ricerca, nel 1968, non cess\u00f2 gli studi sulle ectomicorrize, ricerche che coinvolsero molti studenti nel suo laboratorio presso l'universit\u00e0.\nPartendo dal concetto che la corretta identificazione degli Agaricales fosse impedita in maniera determinante dalla mancanza di un'adeguata letteratura aggiornata, egli decise di scrivere un manuale sui funghi sulla base del \"Vademecum f\u00fcr Pilzfreunde\" (1920) di Ricken e ispirandosi al punto di vista tassonomico proprio e di Singer.\nIl \"Kleine Kryptogamenflora von Mitteleuropa\", pubblicato nel 1953, e le sue successive riedizioni (1955, 1967, 1978, 1983) sono stati dei best seller della letteratura micologica sin dalla prima edizione. Nel corso degli anni questo libro, che tratta 3150 taxa, \u00e8 stato tradotto in inglese (1983) e in italiano (1986). Tale opera, non solo risulta essere il testo pi\u00f9 conosciuto per l'identificazione dei macromiceti europei, ma anche un caposaldo per la moderna tassonomia delle Agaricales.\nNella serie \"Kleine Kryptogamenflora von Mitteleuropa\", \"M. Moser\" pubblic\u00f2 anche \"Ascomycetes\" (1963) in cui riport\u00f2 chiavi dicotomiche per l'identificazione delle specie europee pi\u00f9 comuni di funghi a \u201ccoppa\u201d.\nNonostante gli incarichi onerosi e le sfide della ricerca scientifica sia in laboratorio che sul campo, Moser nel 1956 divenne \"Privatdozent\" all'Universit\u00e0 di Innsbruck, dove insegn\u00f2 Microbiologia.\nOtto anni dopo fu promosso a professore associato e infine, nel 1968, divent\u00f2 professore ordinario.\nIl nuovo Istituto di Microbiologia fu aperto ufficialmente nel 1972 e \"Moser\" vi lavor\u00f2 incrementandovi l'attivit\u00e0 di ricerca ed insegnandovi fino a che non and\u00f2 in pensione nel 1991.\nPer molti anni \"Moser\" insegn\u00f2 a centinaia di studenti diversi aspetti della microbiologia, dalla tassonomia, ecologia e micogeografia dei funghi, alla chemiotassonomia, genetica molecolare, tossicologia.\nDurante la sua carriera presso l'Universit\u00e0 di Innsbruck, \"Moser\" fu relatore di pi\u00f9 di 60 tesi di dottorato e numerose tesi di laurea, oltre che a svolgere incarichi amministrativi in varie commissioni alla facolt\u00e0 di Scienze Naturali.\nCome riconoscimento dei suoi contributi, sotto molteplici aspetti, alla ricerca micologica, \"Moser\" ricevette molti prestigiosi premi e fu eletto membro onorario di molte associazioni:\nSchweizerische Mykologische Gesellschaft (1957), Bayerische Botanische Gesellschaft (1962), Clusius Medal, Budapest, Hungary (1978), Deutsche Gesellschaft f\u00fcr Mykologie (1981), Soci\u00e9t\u00e9 Mycologique de la France (1981), Dr. h.c., Universit\u00e9 de Lyon, France (1984), Kardinal Innitzer Preis, Wien, Austria (1985), \u00d6sterreichische Akademie der Wissenschaften, Vienna (1986), E. v. Tschermak-Seisenegg Preis, \u00d6sterreichische Akademie der Wissenschaften, Wien (1989), Ehrenb\u00fcrger der Stadt Borgotaro, Italien (1990), Mycological Society of America (1992), Ukrainian Academy of Sciences (1992), Gesellschaft f\u00fcr Mykologie und Lichenologie, Germany (1992), Ukrainian Botanical Society (1993), Centenary Fellow of the British Mycological Society (1996). \nNel 1991 si ritir\u00f2 in pensione mantenendo tuttavia un ritmo intensivo di lavoro.\nSubito dopo il suo ritorno dal 7\u00ba Congresso Internazionale tenutosi ad Oslo (Norvegia), \"Moser\" ebbe una serie di attacchi cardiaci e fu ricoverato. Le sue condizioni peggiorarono e, il 30 settembre 2002, pass\u00f2 a miglior vita.\nI campi di ricerca.\nScorrendo attraverso il lungo elenco delle pubblicazioni di \"Moser\" emergono quattro temi ricorrenti nella sua attivit\u00e0 di ricerca su Agaricales:\nPubblicazioni.\nund aus Biesczciade, Polen. Sydowia Beih. 8: 268-275.\nSondernummer 114. 57: 145-148. \nSinger. Sydowia Beih. 8: 1-13. \nloci natura, 1987. Centro Studi Flora Mediterranea 7: 1-6. \nmicol. Bresadola 30: 26-28. "}
{"id": "634264", "revid": "1543377", "url": "https://it.wikipedia.org/wiki?curid=634264", "title": "Commio", "text": "Regn\u00f2 dapprima in Gallia Transalpina e poi in Britannia nel I secolo a.C.\nAlleato di Cesare.\nQuando Giulio Cesare, al tempo della conquista della Gallia, sottomise gli atrebati nel 57 a.C., mise Commio sul trono di questo popolo. Prima di invadere la Britannia nel 55 a.C., il generale romano invi\u00f2 Commio nell'isola per persuadere i britanni a non opporre resistenza, credendo che egli avesse una qualche influenza in Britannia. Ma al suo arrivo nell'isola, il gallo venne imprigionato. Non essendo riusciti a impedire lo sbarco delle truppe cesariane, i britanni rimandarono Commio a Cesare come atto di buona volont\u00e0 per aprire dei negoziati. L'anno dopo (54 a.C.), durante la seconda spedizione romana in Britannia, Commio forn\u00ec a Cesare un piccolo contingente di cavalleria atrebate e poi negozi\u00f2 la resa del leader britannico Cassivellauno. Rimase leale a Cesare anche durante le rivolte anti-romane del 54 e del 53 a.C. e per questa ragione, dopo aver ristabilito l'ordine, il generale romano permise agli atrebati di mantenere la loro indipendenza e concesse loro l'esenzione dalle tasse. Inoltre, Cesare diede a Commio il controllo sui Morini.\nTuttavia, mentre nel 53 a.C. Cesare si trovava a svernare nella Gallia Cisalpina, il legato Tito Labieno scopr\u00ec che Commio avrebbe cospirato contro i romani insieme ad altri popoli gallici. Labieno mand\u00f2 allora il tribuno militare Gaio Voluseno e alcuni centurioni a eliminare Commio, che per\u00f2 riusc\u00ec a sfuggire alla morte.\nNemico di Cesare.\nNel 52 a.C. gli atrebati si unirono alla ribellione pan-gallica guidata da Vercingetorige e Commio fu uno dei leader dell'esercito che cerc\u00f2 di rompere l'assedio romano di Alesia . Dopo la disfatta dei galli, Commio si un\u00ec a una rivolta dei bellovaci e persuase 500 germani ad aiutarli. I ribelli, per\u00f2, furono di nuovo sconfitti e ancora una volta Commio si diede alla fuga.\nNel 51 a.C., Commio torn\u00f2 nella sua terra con un piccolo contingente di cavalieri e l\u00e0 guid\u00f2 la guerriglia. In quell'inverno, Marco Antonio ordin\u00f2 a Voluseno di dare la caccia al ribelle e alla fine, Commio fu sconfitto, ma riusc\u00ec comunque a scappare. Cerc\u00f2 poi di giungere a un accomodamento con Marco Antonio. Ma visto che gli \"Stratagemmi\" di Sesto Giulio Frontino (I secolo d.C.) affermano che Commio fugg\u00ec in Britannia coi suoi uomini, inseguito da Cesare, \u00e8 logico pensare che i negoziati con Antonio fossero falliti. C'\u00e8 per\u00f2 anche chi suppone che questo episodio vada collocato prima dei negoziati di pace. Secondo Creighton, Commio sarebbe invece stato riabilitato e installato in Britannia come re amico di Cesare, forse dopo la guerra civile contro Pompeo Magno, durante la quale Labieno si era schierato coi nemici di Cesare (49-45 a.C.) E il fatto che il nome di Commio compaia su monete galliche successive alla conquista romana della Gallia, insieme a quelli di Garmano e Carsicio, fa pensare che Commio abbia mantenuto un qualche potere in questa terra, forse attraverso quei due personaggi, che avrebbero funto da reggenti. Si pu\u00f2 anche pensare che Garmanos e Carsicios fossero figli di Commio, da loro onorato sulle monete.\nRe in Britannia.\nDal 30 a.C., Commio divenne re degli atrebati in Britannia, battendo moneta da Calleva Atrebatum (odierna Silchester). \u00c8 quindi possibile ipotizzare che Commio e i suoi uomini abbiano fondato un regno nell'isola. Ma si pu\u00f2 anche pensare che gli atrebati si trovassero gi\u00e0 da tempo in Britannia. A supporto di questa seconda ipotesi c'\u00e8 il fatto che, durante la spedizione cesariana del 55, Commio arruol\u00f2 facilmente tra alcuni britanni filo-romani la cavalleria con cui aiut\u00f2 Cesare a respingere un attacco delle trib\u00f9 ostili. Sulle monete, il suo nome continua a comparire fino al 20 a.C. circa. Per questa ragione c'\u00e8 chi ha pensato che siano esistiti due re con lo stesso nome, padre e figlio. Infatti, monete con la legenda \"COM COMMIOS\", farebbero pensare a \"Commius figlio Commio\".. Su monete successive, i tre sovrani Tincomaro, Eppillo e Verica sono definiti figli di Commio. Dal 25 a.C. circa, Commio sembra regnare insieme a Tincomaro. Dopo la morte di Commio, Tincomaro avrebbe invece regnato sulla parte settentrionale del regno ed Eppillo su quella meridionale. Eppillo rimase unico sovrano dal 7 d.C. circa. Verica gli successe attorno al 15 d.C., rimanendo sul trono fino alla conquista romana della Britannia (43)."}
{"id": "634268", "revid": "49022", "url": "https://it.wikipedia.org/wiki?curid=634268", "title": "Speidizioni cesariane in Britannia", "text": ""}
{"id": "634269", "revid": "1833487", "url": "https://it.wikipedia.org/wiki?curid=634269", "title": "Anguilla (zoologia)", "text": "Anguilla \u00e8 un genere di pesci ossei, unico membro della famiglia Anguillidae.\nDescrizione.\nLe anguille presentano un corpo subcilindrico, serpentiforme. La testa \u00e8 allungata e depressa, la mandibola \u00e8 prominente.\nLe pinne dorsale, anale e caudale sono unite in un'unica struttura composta da almeno 500 raggi; le pinne pettorali hanno 14-18 raggi, le pinne ventrali sono assenti. Il corpo dell'adulto \u00e8 rivestito di scaglie cicloidi molto piccole, di forma ellittica, disposte in gruppi irregolari sul corpo, sulla testa e alla base delle pinne; in genere queste scaglie sono poco evidenti perch\u00e9 nascoste da uno spesso strato di muco.\nLa livrea \u00e8 grigio-bruna o verdastra, in et\u00e0 adulta. I piccoli sono in genere trasparenti.\nLa particolarit\u00e0 che rende interessante questo genere anche ai meno esperti \u00e8 il suo ciclo vitale catadromo: nonostante siano ancora numerosi gli aspetti sconosciuti, appare confermato che le anguille adulte migrino dai corsi d'acqua continentali verso il mar dei Sargassi (50-65\u00b0 W, 20-30\u00b0 N), dove avviene la riproduzione. Questo avviene sia per l'anguilla europea (\"A. anguilla\") sia per la specie americana (\"A. rostrata\"), perci\u00f2 gli areali di riproduzione vanno parzialmente a sovrapporsi.\nBiologia.\nCiclo vitale.\nIniziamo la descrizione del ciclo vitale proprio dal mar dei Sargassi, dove vengono deposte le uova. Una femmina pu\u00f2 deporre da 1 a 6 milioni di uova pelagiche, del diametro di 1\u20133\u00a0mm, che schiudono solo a temperature superiori ai 20\u00a0\u00b0C portando alla \u201cluce\u201d le larve, chiamate \"leptocefali\". Il leptocefalo alla nascita \u00e8 trasparente, misura 4\u20135\u00a0mm ed \u00e8 nastriforme; inizia la sua migrazione verso le coste europee e nord-africane (per \"A. anguilla\") sfruttando la corrente del Golfo e la corrente Nord-Atlantica. Dopo circa 2 mesi assume morfologia fogliforme. Le larve raggiungono le coste europee dopo un viaggio la cui durata (7-24 mesi) e modalit\u00e0 (trasporto passivo o nuoto attivo) sono tuttora oggetto di discussione. In prossimit\u00e0 delle coste le larve (leptocefali), subiscono una metamorfosi, diventando \"cieche\", piccole anguille (60\u201390\u00a0mm) non ancora pigmentate.\nLe cieche possono colonizzare le acque interne, gli estuari o trattenersi in acque costiere secondo quanto emerso da recenti studi sul rapporto Ca/Sr degli otoliti di individui adulti.\nInsediatesi nel nuovo ambiente le cieche pigmentano e subiscono una nuova metamorfosi verso lo stadio di anguille \u201cgialle\u201d: si completa la formazione delle scaglie, gli occhi si riducono, la testa si allarga, la colorazione diventa bruna sul dorso e giallo-limone sui lati. Trasformazioni che rendono gli animali pi\u00f9 adatti alle acque continentali. Non si ha ancora tuttavia il raggiungimento della maturit\u00e0 sessuale, le anguille gialle sono quindi da considerarsi \u201csub-adulte\u201d.\nDurante questo periodo le anguille mostrano comportamenti sedentari, si muovono di notte alla ricerca di cibo e durante il giorno rimangono ferme e si riparano, quando possibile, scavando rifugi nel fondale fangoso.\nLa maturit\u00e0 sessuale inizia al raggiungimento di 30\u201335\u00a0cm per i maschi e 40-50 per le femmine. L'accrescimento \u00e8 positivamente correlato alla temperatura ed alla salinit\u00e0 per cui individui presenti in aree costiere del mediterraneo raggiungeranno la taglia di maturazione molto prima che individui stanziatisi in acque interne del nord Europa. Di conseguenza la vita delle anguille gialle ha durata variabile: 3-10 anni per i maschi, 5-25 anni per le femmine. Il raggiungimento della maturit\u00e0 sessuale comporta una serie di radicali trasformazioni, al termine delle quali l'anguilla \u00e8 detta \u201cargentea\u201d o \u201cargentina\u201d. Le gonadi completano il loro sviluppo, le narici si dilatano, gli occhi raddoppiano la loro grandezza, la testa assume forma stretta ed acuta; le pinne pettorali divengono lanceolate, scaglie e linea laterale si fanno pi\u00f9 evidenti, si determina una contro-colorazione del corpo. A causa dell'estrema riduzione del sistema digerente, l'alimentazione viene sospesa e grandi quantit\u00e0 di grasso corporeo (fino al 40% della massa corporea) vengono stivate per la migrazione verso i luoghi di riproduzione nel Mar dei Sargassi. Il processo di maturazione viene completato durante gli oltre 5000\u00a0km di migrazione.\nLa migrazione verso il mare dell'anguilla europea, \"A. anguilla\", inizia di solito nella seconda met\u00e0 dell'anno, con un picco in settembre-ottobre. Generalmente compiuta di notte, la prima fase \u00e8 stata correlata alle fasi lunari: il passaggio massiccio di anguille \u201cargentee\u201d attraverso la foce del fiume si ha durante l'ultimo quarto.\nAll'arrivo al mar dei Sargassi, le anguille iniziano il processo di ricerca del compagno e di accoppiamento. Di questa fase non si conosce quasi nulla: probabilmente le anguille si accoppiano a profondit\u00e0 fino a 1000 metri. Dopo la riproduzione, gli individui muoiono e le neonate larve vengono trasportate dalla corrente del Golfo e del Nord Atlantico verso le coste dell'Europa e Nord Africa."}
{"id": "634272", "revid": "486946", "url": "https://it.wikipedia.org/wiki?curid=634272", "title": "Lista dei popoli gallici", "text": ""}
{"id": "634274", "revid": "13648", "url": "https://it.wikipedia.org/wiki?curid=634274", "title": "Al Ramla", "text": ""}
{"id": "634275", "revid": "167080", "url": "https://it.wikipedia.org/wiki?curid=634275", "title": "Conquista romana della Britannia", "text": ""}
{"id": "634283", "revid": "339392", "url": "https://it.wikipedia.org/wiki?curid=634283", "title": "Distribuzione bernulliana", "text": ""}
{"id": "634284", "revid": "729019", "url": "https://it.wikipedia.org/wiki?curid=634284", "title": "Strada statale 223 di Paganico", "text": "La strada statale 223 di Paganico (SS 223) \u00e8 una strada statale italiana. Collega le citt\u00e0 toscane di Grosseto e di Siena, costituendo il principale corridoio stradale della parte centrale della regione, e una delle maggiori vie di comunicazione dell'Italia centrale.\nSi presenta come una strada a carreggiata singola con due corsie, con l'eccezione del tratto fra Grosseto e Civitella Marittima (28 km), e uno pi\u00f9 breve a sud di Siena, gi\u00e0 a doppia carreggiata.\nIl tracciato, la cui costruzione ebbe inizio, pochi chilometri a sud di Siena, nella seconda met\u00e0 degli anni cinquanta, \u00e8 stato completato nel 1974, e ha sostituito la vecchia strada statale (oggi declassata a comunale e ancora percorribile da Paganico al piano delle Potatine e in altri tratti pi\u00f9 brevi), conservandone la stessa denominazione. Le dimensioni della carreggiata sono poco pi\u00f9 ampie di quelle di una normale strada statale. Il percorso, privo di particolari dislivelli per la presenza di viadotti e gallerie (con l'eccezione di alcuni tratti in salita tra Paganico e Civitella Marittima), non attraversa alcun centro abitato, se non lambendo la periferia di Paganico.\nPercorso.\nLa statale ha inizio alla periferia nord di Grosseto, dove si separa, con uno svincolo, dalla Nuova Aurelia (uscita \"Grosseto Roselle\"). Da qui si indirizza verso nord, dirigendosi verso il versante settentrionale della Maremma. Poco dopo Grosseto, una deviazione sulla destra conduce alle rovine della citt\u00e0 etrusca di Roselle.\nLasciata la pianura grossetana, la 223 incomincia a risalire la zona collinare a ovest dell'Ombrone, proseguendo sulle alture comprese fra i torrenti Gretano, Lanzo e il fiume Farma. Alcuni raccordi consentono di raggiungere i centri di Batignano, Campagnatico, Paganico e Civitella Marittima, l'ultimo comune della Maremma in direzione di Siena.\nSuperata una serie di quattro viadotti e la lunga galleria di Casal di Pari, (1550 m, la cui ultimazione, nel 1974, signific\u00f2 la completa apertura della strada), la statale entra in provincia di Siena presso i Bagni di Petriolo, dove attraversa la valle del Farma su un viadotto lungo novecento metri, alto pi\u00f9 di cento nelle campate centrali, inaugurato nel 1971 e ritenuto, all'epoca, uno dei pi\u00f9 arditi costruiti in Europa. Per consentire agli automobilisti di percorrere il viadotto, in attesa che fosse portata a termine la costruzione della galleria - i cui lavori furono ostacolati da difficolt\u00e0 idrogeologiche -, l'ANAS realizz\u00f2 due bretelle di collegamento fra la nuova e la vecchia strada statale. I due tratti, lunghi circa un chilometro e ancora transitabili, incominciano alle due estremit\u00e0 del tunnel e ne permettono l'aggiramento ricollegandosi al vecchio tracciato collinare. Oggi sono utilizzati per la viabilit\u00e0 locale, o come vie alternative nel caso di interruzioni in galleria.\nDopo Bagni di Petriolo, la 223 si dirige verso nord attraverso zone in parte boscose, in parte variamente coltivate. Lasciata sulla destra la frazione di Ponte a Macereto, situata vicino al ponte sul fiume Merse, parzialmente distrutto dalla piena del 5 settembre 1960, oggi in rovina e un tempo sede del vecchio tracciato, la strada prosegue verso Siena con andamento pianeggiante.\nAggirata la citt\u00e0 da Sud, giunge allo svincolo da cui si dipartono un raccordo per la strada statale 2 Via Cassia e la tangenziale Ovest di Siena, per terminare all'altezza del raccordo autostradale A1 Siena-Bettolle, in localit\u00e0 Ruffolo.\nUnica via di rapida comunicazione fra la costa maremmana e le zone interne della Toscana, la 223 \u00e8 divenuta tristemente famosa per il numero elevato di incidenti che vi sono accaduti, soprattutto nei mesi estivi. Oggetto da anni di una serie di lavori, che ne prevedono l'intero raddoppio, la 223 fa parte dell'itinerario europeo E78 Grosseto-Fano.\nUn progetto ambizioso, al quale partecipa l'ANAS, prevede di realizzare una superstrada che unisca le due citt\u00e0, e quindi le coste del Tirreno e dell'Adriatico, passando per Siena, Arezzo e Sansepolcro. Il progetto prevede di utilizzare in parte tratti gi\u00e0 realizzati in passato, in parte costruendone di nuovi e, per il rimanente, adattando i percorsi esistenti agli standard richiesti.\nNel tratto compreso fra le province di Grosseto e di Siena nell'aprile 2013 sono iniziati i lavori dei lotti 5, 6, 7, 8 della E78 che vanno dal km 30+040 al km 41+600. \u00c8 previsto l'adeguamento della strada gi\u00e0 esistente che diventer\u00e0 la carreggiata destra della superstrada, la realizzazione della carreggiata sinistra su nuovo sedime, l'apertura di quattro svincoli, la costruzione di nuove gallerie naturali e viadotti, tra cui quello sul Farma, che sar\u00e0 realizzato per entrambe le carreggiate con strutture in acciaio e calcestruzzo, e la successiva demolizione del vecchio viadotto esistente.\nIl vecchio tracciato.\nLa vecchia statale 223, oggi suddivisa in strada comunale di Roselle, strada provinciale 153 di Batignano (SP 153), strada provinciale 64 del Cipressino (SP 64) e strada provinciale 140 Leopoldina (SP 140) nel Grossetano e in strada provinciale 4 di Petriolo (SP 4) nel Senese, \u00e8 declassata a strada di interesse locale. Il percorso, in direzione nord, rimane transitabile da Grosseto al bivio per le terme di Roselle; da Batignano al bivio per Montorsaio; da Paganico al piano delle Potatine e da San Rocco a Pilli a Costalpino, alla periferia sud-ovest di Siena. Gli altri tratti, pi\u00f9 brevi, sono stati abbandonati, o cancellati, oppure riutilizzati per la viabilit\u00e0 locale.\nLa strada, dall'andamento disagevole, sinuoso, con forti saliscendi, fu oggetto di alcuni lavori di miglioramento a met\u00e0 degli anni sessanta. Gli interventi, legati all'entrata in vigore della legge sulle Strade pubbliche del 1958 (n. 126), ne permisero la completa asfaltatura (prima di allora il tratto intermedio di oltre venti chilometri - dal podere L'Imposto, poco a nord di Paganico, al bivio per Monticiano - era in macadam e parzialmente sterrato), l'allargamento della carreggiata e il rifacimento integrale della segnaletica.\nLa vecchia 223, anche quando la moderna superstrada non esisteva, non \u00e8 mai stata troppo frequentata. Le difficolt\u00e0 del percorso, con pendenze superiori al 15%, soprattutto nella valle del Farma, ne hanno sempre sconsigliato il transito ai veicoli pesanti e limitato anche quello delle comuni autovetture.\nL'incremento del traffico, che coincise con l'apertura dei primi tratti della superstrada, si ebbe tra la fine degli anni sessanta e l'inizio degli anni settanta. In quel periodo la vecchia 223, pur congestionata, rappresent\u00f2 l'unica alternativa a quei tratti della nuova statale non ancora transitabili.\nDopo la completa apertura della superstrada (1974), \u00e8 divenuta un itinerario a scopo turistico.\nFra le principali localit\u00e0 che attraversa figurano Roselle, Paganico, Pari e i Bagni di Petriolo, piccola stazione termale sulle rive del Farma, celebre per avere ospitato papa Pio II. Lungo il percorso si trovano anche piccoli nuclei abitati di rilievo storico, fra i quali Dogana, Fercole, Leccio e L'Imposto.\nLa vecchia 223 termina all'altezza di Costalpino, a sud-ovest di Siena, dove si innesta sulla ex strada statale 73 Senese Aretina proveniente da Roccastrada."}
{"id": "634287", "revid": "15756", "url": "https://it.wikipedia.org/wiki?curid=634287", "title": "Andrew Morton", "text": "\u00c8 noto per essere uno dei capi progetto del kernel di Linux. Attualmente gestisce una serie di patch nota come \"mm\" tree, che contiene patch non testate sufficientemente da essere inserite nelle future versioni del kernel di Linus Torvalds.\nBiografia.\nAlla fine degli anni 1980, fu uno dei soci di un'azienda a Sydney, Australia che produssero un kit per costruire un computer chiamato Applix 1616. Era inoltre l'ingegnere dell'hardware per l'azienda, ora defunta, Keno Computer Systems. Ha una laurea honoris causa in Ingegneria elettronica, ricevuta dall'universit\u00e0 University of New South Wales in Australia.\nNel 2001 Andrew Morton e la sua famiglia si trasferirono da Wollongong (Nuovo Galles del Sud) a Palo Alto, California.\nNel luglio del 2003 Morton entra nell'Open Source Development Labs.\nNell'agosto del 2006, Morton \u00e8 stato assunto da Google anche se continua a lavorare con il kernel."}
{"id": "634288", "revid": "767487", "url": "https://it.wikipedia.org/wiki?curid=634288", "title": "Adrian Carmack", "text": "Adrian Carmack ha lasciato la id Software nel 2005. In quel periodo aveva dichiarato di aver fatto il possibile nel campo dei videogiochi, preferendo da quel punto in poi di dedicarsi alla sua passione: l'arte. Nel settembre 2005 il Wall Street Journal ha rivelato che Carmack stava portando i suoi ex-associati in tribunale, affermando di essere stato effettivamente licenziato da essi, per tentare di forzarlo a vendere la sua quota del 41% della compagnia per 11 milioni di dollari, sotto i termini di un contratto di cui Adrian ha richiesto l'annullamento. La cifra di 11 milioni pare essere solo una parte del vero valore della sua quota, che si stima intorno a 43 milioni dopo il ricevimento di 105 milioni da parte di Activision nel 2004.\nAdrian Carmack \u00e8 stato riconosciuto come il coniatore del termine \"gibs\"."}
{"id": "634289", "revid": "287204", "url": "https://it.wikipedia.org/wiki?curid=634289", "title": "Storia dell'automobilismo", "text": ""}
{"id": "634297", "revid": "92723", "url": "https://it.wikipedia.org/wiki?curid=634297", "title": "Chierico", "text": "Il chierico (dal latino \"clericus\", a sua volta dal greco \u03ba\u03bb\u1fc6\u03c1\u03bf\u03c2) \u00e8 un membro del clero di una religione.\nNella Chiesa cattolica romana.\nIl termine \u00e8 utilizzato prevalentemente per riferirsi ai membri del clero della Chiesa cattolica. Sono chierici della Chiesa cattolica i diaconi, i preti e i vescovi.\nFino al 1972, era chierico l'uomo al quale era stato amministrato il sacro rito della tonsura, anche se non aveva ancora ricevuto alcun ordine, maggiore o anche minore.\nPer questo motivo anche la parte rasata del capo con cui si significava questa distinzione rispetto al resto del popolo veniva chiamata in alcune regioni d'Italia \"chierica\".\nNel Medioevo il chierico veniva giudicato in caso di reati da uno specifico tribunale ecclesiastico in base al \"privilegium fori\". \nAmpliando ulteriormente il termine, dopo il Concilio di Trento si diffuse l'abitudine di chiamare chierici tutti i seminaristi, compresi quelli che non avevano neppure ricevuto la tonsura e che spesso erano ancora bambini.\nDall'entrata in vigore (1\u00ba gennaio 1973) del motu proprio \"Ministeria quaedam\" del 15 agosto 1972, si diventa chierici con l'ordinazione diaconale senza altro rito particolare.\nNell'Islam.\nSempre per estensione, dalla rivoluzione islamica in Iran in poi, storici e giornalisti hanno cominciato a definire \"chierici\" tutti i musulmani depositari della funzione d'interpretazione dei testi sacri dell'Islam e di quelli a valenza comunque religiosa, malgrado l'assenza formale di un clero e di un qualsiasi ordine sacerdotale.\nNel mondo sciita, i dotti (\"mujtahid\") - Hojjatoleslam e Ayatollah - e nel mondo sunnita gli \"\u02bfulam\u0101\u02be\", i \"fuqah\u0101\u02be\" o i \"muft\u012b\", e tutti quanti si occupano professionalmente delle cosiddette \"scienze religiose\" (\"\u02bful\u016bm d\u012bniyya\"), sono quindi considerati \"lato sensu\" \"chierici\" musulmani.\nIn senso laico.\nPer estensione, il termine \"chierico\" non vuol dire altro che \"dotto\", e si oppone a \"laico\", che designa l'uomo del popolo, cio\u00e8 il \"volgo\". A partire dal Medioevo, con il termine \"chierico\" ci si riferiva anche a persone dedite ad attivit\u00e0 intellettuali e culturali, che studiavano il latino classico e lo parlavano tra loro. Per tutto il Medioevo e anche oltre, infatti, gli intellettuali si formavano all'interno della Chiesa: per potersi dedicare interamente alla loro vocazione intellettuale senza dover continuamente cercare un sostegno economico, si facevano istituire in uno degli ordini minori. Francesco Petrarca, per esempio, era un chierico. \nQuesto \u00e8 il motivo storico per cui in alcune lingue il termine corrispondente all'italiano chierico (come l'inglese \"clerk\") oggi significa semplicemente \"impiegato\".\nIl filosofo e scrittore francese Julien Benda utilizzava nei suoi scritti il termine \"chierico\" con l'accezione di intellettuale organico al potere, persona colta al servizio dei potenti."}
{"id": "634299", "revid": "339392", "url": "https://it.wikipedia.org/wiki?curid=634299", "title": "KiloWatt picco", "text": ""}
{"id": "634306", "revid": "289247", "url": "https://it.wikipedia.org/wiki?curid=634306", "title": "Malba Tahan", "text": ""}
{"id": "634309", "revid": "30610", "url": "https://it.wikipedia.org/wiki?curid=634309", "title": "Velocit\u00e0 reale", "text": "Viene indicato con il termine velocit\u00e0 reale o true airspeed, spesso abbreviata come TAS, la velocit\u00e0 con la quale un aeromobile viene investito dalla aria atmosferica. Differisce dalla velocit\u00e0 indicata, vale a dire la velocit\u00e0 letta sull'anemometro (indicated airspeed, IAS), per il fatto che quest'ultima non risente dell'assetto dell'aeromobile, della variazione di densit\u00e0 e temperatura dell'aria con la quota e degli effetti di comprimibilit\u00e0.\nIn regime incompressibile, dove cio\u00e8 \u00e8 lecito trascurare la compressibilit\u00e0 dell'aria, in genere al di sotto dei 300\u00a0km/h (Mach non superiori a 0,3), la velocit\u00e0 vera pu\u00f2 essere calcolata mediante la formula ricavata dalla equazione di Bernoulli:\ndove formula_2 \u00e8 la pressione totale, somma della pressione dinamica e della pressione statica.\nIn regime compressibile la differenza di pressione \u00e8 pi\u00f9 correttamente scritta in questo modo:\ndove \u03b3 \u00e8 il rapporto tra calore specifico a pressione costante e calore specifico a volume costante dell'aria (1,4), \"\u03b4\" \u00e8 un coefficiente pari a formula_4 (quindi 0,2) ed infine \"a\" \u00e8 la velocit\u00e0 del suono nell'aria. Esplicitando la velocit\u00e0, si ottiene:\nTrascurando gli errori strumentali, per le quote e velocit\u00e0 raggiunte da piccoli aerei da turismo si pu\u00f2 calcolare che la TAS sia superiore alla IAS del 5% circa ogni 1000 m, o del 2% ogni 1000\u00a0ft, di quota. Tuttavia all'aereo, per volare in aria meno densa, occorre una velocit\u00e0 maggiore, quindi tutte le velocit\u00e0 caratteristiche (massima, di stallo, ecc.) devono sempre essere IAS. Invece la TAS deve essere calcolata ai fini della navigazione aerea. Il calcolo pu\u00f2 essere fatto con un regolo aeronautico.\nPer ottenere la TAS si devono correggere le altre velocit\u00e0 dagli errori:"}
{"id": "634311", "revid": "599013", "url": "https://it.wikipedia.org/wiki?curid=634311", "title": "Carmack", "text": ""}
{"id": "634313", "revid": "785616", "url": "https://it.wikipedia.org/wiki?curid=634313", "title": "Iwama ryu", "text": ""}
{"id": "634315", "revid": "1543377", "url": "https://it.wikipedia.org/wiki?curid=634315", "title": "OSDL", "text": "L'Open Source Development Lab (OSDL) era un'organizzazione non-profit, finanziata da un consorzio dedicato alla diffusione di Linux come sistema operativo. Fondata nel 2000, nel 2007 l'associazione si \u00e8 fusa con la Free Standards Group per formare la Linux Foundation. \nOSDL sponsorizzava progetti chiave, comprese iniziativi per migliorare Linux nell'uso di aziende, telecomunicazioni e nell'ambito desktop. Inoltre:\nTra i suoi dipendenti vi erano Linus Torvalds, che \u00e8 stato il primo, e Bryce Harrington. Nel 2005 Andrew \"Tridge\" Tridgell fu il secondo per un anno.\nI suoi data center si trovavano a Beaverton, Oregon, Stati Uniti e a Yokohama, Giappone. \nOSDL \u00e8 stata sponsorizzata da molte aziende, quali: Computer Associates, Fujitsu, Hitachi, Hewlett-Packard, IBM, Intel Corporation, Nippon Electric Corporation."}
{"id": "634316", "revid": "1498", "url": "https://it.wikipedia.org/wiki?curid=634316", "title": "Open Source Development Lab", "text": ""}
{"id": "634317", "revid": "74173", "url": "https://it.wikipedia.org/wiki?curid=634317", "title": "Pay Per View", "text": ""}
{"id": "634328", "revid": "648716", "url": "https://it.wikipedia.org/wiki?curid=634328", "title": "Elettrotreno RENFE 490", "text": "L'elettrotreno Alaris 490 (o RENFE Serie 490) \u2013 in passato noto anche col nome di Intercity 2000 \u2013 \u00e8 stato un treno rapido ad assetto variabile con sistema di pendolamento attivo, prodotto nel 1998 per l'Alta Velocidad Espa\u00f1ola della RENFE dalla Fiat Ferroviaria in collaborazione con la filiale spagnola della Gec Alstom.\nStoria.\nNella met\u00e0 degli anni novanta le Ferrovie spagnole (RENFE) decisero di sostituire gli ormai obsoleti treni Talgo III con oltre trenta anni di servizio e cercarono sul mercato europeo un tipo di rotabile in grado di circolare a velocit\u00e0 elevata sulle proprie linee a trazione elettrica. L'offerta del gruppo di imprese costituito da GEC, Alstom, e Fiat Ferroviaria venne ritenuta la pi\u00f9 adatta: si trattava di un treno ad assetto variabile sviluppato sulla falsariga dell'ETR 470 \"Cisalpino\" che prese il nome di \"ETR 490\". Vennero costruiti negli stabilimenti di Fiat Ferroviaria, a Barcellona e Valencia nel numero di 10 treni completi. Le nuove unit\u00e0 presero servizio sulla nuova linea Madrid-Valencia via Albacete. \nAll'inizio venne denominato \"InterCity 2000\", ma si ritenne poco tempo dopo che il generico titolo non fosse sufficientemente rappresentativo del servizio e venne cambiato in \"Alaris\".\nA partire dal 13 agosto 2013 tutta la serie di 10 treni \u00e8 stata accantonata per i problemi riscontrati nei carrelli.\nCaratteristiche.\n\u00c8 uno dei derivati della famiglia dei pendolini italiani con cui condivide la cassa e le apparecchiature elettriche. Le somiglianze sono evidenti anche nel frontale, che \u00e8 quello caratteristico della serie ETR 460 Fiat, disegnata da Giugiaro.\nIl 490 \u00e8 composto di sole tre casse: due motrici di testa e una rimorchiata centrale. Il rotabile rispetta, pur con l'inserimento di un veicolo non motorizzato, il principio della modularit\u00e0 nella distribuzione della potenza \u2013 caratteristica dei pendolini italiani \u2013 per cui ogni veicolo motore \u00e8 dotato di due motori asincroni trifase sospesi alla cassa con trasmissione del moto al rispettivo carrello mediante albero e cardani.\nLa vettura centrale \u00e8 allestita per met\u00e0 come spazio passeggeri e per met\u00e0 come carrozza bar e compartimento per persone a mobilit\u00e0 ridotta. I sedili sono vis-\u00e0-vis, con un amplissimo corridoio centrale (, contro una media di e sono dotati di tavolini centrali.\nSu queste \u00e8 alloggiato anche l'equipaggiamento tecnico di bordo: sistema video e ripetizione acustica, climatizzazione, telefono ecc.\nLa cassa in lega di alluminio e la dimensione ridotta del convoglio rendono il 490 molto leggero, caratteristica che insieme all'aerodinamica filante riduce sensibilmente i consumi energetici: la potenza massima installata \u00e8 di soli , circa un terzo rispetto all'equivalente italiano.\nIl sistema di pendolamento \u00e8 lo stesso della seconda e terza serie di pendolini, a controllo giroscopico e oscillazione attiva, limitato a 8\u00b0 di inclinazione, con attuatori posti orizzontalmente fra carrello e cassa. I carrelli differiscono principalmente per lo scartamento allargato, tipico della rete spagnola (1\u00a0668\u00a0mm invece di 1\u00a0435). La frenatura elettrica \u00e8 reostatica, quella meccanica a dischi con comando elettropneumatico.\nIl servizio offerto a bordo \u00e8 paragonabile alla business class degli aerei, con una serie di comfort aggiuntivi quali hostess a bordo, strumenti multimediali ai posti, giornali e parcheggi riservati nelle stazioni."}
{"id": "634329", "revid": "212348", "url": "https://it.wikipedia.org/wiki?curid=634329", "title": "Large Binocular Telescope", "text": "Il Large Binocular Telescope (abbreviato in LBT, in italiano \"Grande Telescopio Binoculare\"), \u00e8 un telescopio a doppia pupilla a montatura altazimutale in configurazione gregoriana, ottimizzato per l'interferometria e l'osservazione a grande campo.\n\u00c8 collocato sul monte Graham, nel sud-est dell'Arizona, a circa 3200 metri di altezza, nel complesso delle montagne Pinale\u00f1o.\nL'LBT, che fa parte dell'Osservatorio internazionale del monte Graham, \u00e8 un progetto a partecipazione italiana di priorit\u00e0 nazionale. Il telescopio, infatti, vede la partecipazione degli Stati Uniti tramite enti governativi e diverse universit\u00e0 (50%), della Germania (25%), e dell'Italia (25%) tramite l'Istituto Nazionale di Astrofisica (INAF).\nLa progettazione \u00e8 stata affidata ad un gruppo di aziende italiane mentre la costruzione e l'assemblaggio sono stati eseguiti da Ansaldo nei cantieri di Milano. Il trasporto eccezionale transoceanico \u00e8 stato effettuato dalla Fagioli di Sant'Ilario d'Enza.\nStato dell'opera.\nLa prima luce del telescopio risale al 12 ottobre 2005 ed \u00e8 pienamente operativo dal gennaio 2008.\nDal progetto alla \"prima pietra\".\nIl progetto dell'edificio ha dovuto tenere conto di importanti parametri: in primis la salvaguardia della strumentazione sottostante; la minimizzazione dei disturbi alle osservazioni; infine la pi\u00f9 alta riduzione possibile dell'impatto ambientale.\nTutte queste caratteristiche, naturalmente, sono state implementate per sfruttare al massimo il \"budget\" disponibile.\nLa costruzione dell'edificio \u00e8 iniziata nel 1996 al Picco dello Smeraldo, che \u00e8 stato dapprima ripulito da alberi, rocce e detriti. Successivamente \u00e8 stato costruito un muro di contenimento nel lato nord-est. Dopo un accurato carotaggio \u00e8 stato stabilito il punto pi\u00f9 favorevole alle fondamenta e queste sono state messe in opera.\nLa rotaia.\nNel 1997 sono state completate le fondamenta ed \u00e8 stato costruito l'anello di supporto alla cupola rotante.\nLa soluzione adottata per il progetto della cupola \u00e8 stato un \"cubo\" attorno al telescopio, che ruota su binari di acciaio posti su un cilindro di cemento collegato alle fondamenta. La rotaia \u00e8 interamente italiana ed \u00e8 stata installata nella primavera del 1998, cos\u00ec come italiani sono i quattro \"bogies\" (composto ciascuno da 5 ruote) che la percorrono permettendo cos\u00ec la rotazione della cupola.\nPer necessit\u00e0 strutturali \u00e8 stata prevista una sola finestra aperta nell'intera \"cupola\" del telescopio. Essa \u00e8 composta da due porte scorrevoli capaci di muoversi, di 10,4 metri ciascuna (gli specchi primari hanno un diametro di 8,4m). Queste imposte scorrevoli si muovono lateralmente per liberare l'apertura. In altri punti dell'edificio sono state praticate diverse aperture per facilitare la circolazione dell'aria e limitare il seeing di cupola.\nLa rotaia per la rotazione dell'edificio e il rivestimento della parte bassa della copertura sono state completate nel 1999.\nLa cupola e gli alloggi.\nNel dicembre del 2000 \u00e8 stata completata la cupola, e sono iniziati i lavori sui meccanismi idraulici, sistemi elettrici e di controllo e finiture architettoniche. L'edificio del telescopio ospita tutti i macchinari e gli equipaggiamenti, le sale di controllo e gli alloggi ed altre sale per la vita degli scienziati ospiti della struttura.\nDal lato nord-ovest al lato nord-est l'edificio principale \u00e8 stato circondato con un edificio di supporto che ospita i laboratori ottici, meccanici ed elettrici per la riparazione degli strumenti, come per esempio l'attrezzatura per l'alluminatura degli specchi. Sono stati anche realizzati due ascensori al fine di facilitare l'accesso ai vari livelli della struttura. Il progetto architettonico della cupola del LBT \u00e8 stato realizzato da un consorzio di aziende straniere e\nitaliane\nSpecchi.\nIl Large Binocular Telescope \u00e8 provvisto di tre coppie di specchi principali: gli specchi primari attivi, i secondari adattivi e gli specchi terziari piani a 45\u00b0. In particolare i secondari e gli specchi piani sono montati su bracci meccanici semovibili in grado di subentrare o liberare il cammino della luce a seconda delle occorrenze.\nSpecchi primari.\nL'LBT prevede due specchi F/1.142 parabolici primari \"non modulari\", cio\u00e8 composti da un unico blocco di materiale. In particolare l'LBT ha utilizzato la nuova tecnologia detta \"Advanced Mirror Technology\" in cui lo specchio \u00e8 formato da un composto di carburo di silicio e fibra di carbonio (Cesic) ed infine ricoperto da un sottile strato di vapore di alluminio per rendere la struttura riflettente. Questi specchi, del diametro di 8,4 metri ciascuno, sono provvisti di un sistema di ottica attiva per correggere gli effetti di deformazione dovuti al loro stesso peso. Inoltre sono provvisti di un foro in prossimit\u00e0 del vertice del paraboloide per permettere alla luce riflessa dai secondari di procedere sino agli strumenti sottostanti.\nL'area colletrice equivalente del telescopio binoculare \u00e8 pari a quella di uno a specchio singolo da 11,9 metri di diametro.\nGli specchi hanno una struttura interna a nido d'ape per mantenere una buona rigidezza e snellirli nel peso. Questi specchi sono stati costruiti al laboratorio dell'Osservatorio Steward dell'Universit\u00e0 dell'Arizona a Tucson, in Arizona. La forma paraboloide finale \u00e8 stata ottenuta tramite il lento raffreddamento della colata iniziale in una vasca rotante.\nSpecchi secondari adattivi.\nRaffinatissimi strumenti sviluppati presso i laboratori dell'osservatorio di Arcetri, i due specchi secondari adattivi concavi di 911\u00a0mm di diametro sono installati al telescopio. Essi sono in grado di lavorare sia come strumenti di ottica attiva che di ottica adattiva. Quest'ultima soluzione utilizza le informazioni ricavate dai sensori di fronte d'onda dei vari strumenti costruiti per questo scopo.\nI secondari sono costituiti da un sottile disco di vetro \"Zerodur\" ricoperto di alluminio su entrambi i lati da 1.4mm di spessore. La superficie concava dei due specchi riflette la luce riflessa dai primari; quella convessa servir\u00e0 come armatura per i condensatori di un sistema di metrologia interno basato su sensori capacitivi. Tali sensori sono posti all'interno dei 672 attuatori elettromagnetici che, grazie ad un sistema a retroazione, agiscono sui rispettivi 672 magneti incollati sul retro di ognuno dei due specchi, deformandoli.\nLa deformazione dello specchio, calcolata da un software sfruttando le informazioni di un sensore di fronte d'onda, permette di correggere in tempo reale la distorsione del fronte d'onda dovuto alla turbolenza atmosferica.\nSpecchi terziari.\nDue specchi terziari, piani, inclinati di 45\u00b0 rispetto all'asse ottico, permettono all'occorrenza di indirizzare la luce riflessa dai secondari adattivi verso l'interno della struttura. Qui, ruotando intorno all'asse ottico, gli specchi terziari devieranno il fascio luminoso sino a raggiungere i rivelatori delle tre coppie di strumenti scientifici interni.\nStrumenti scientifici.\nL'informazione viene raccolta da due grandi specchi primari parabolici di 8,4m ciascuno.\nOgnuno di questi specchi produce un fuoco primario F/1,14. Il fascio pu\u00f2 essere riflesso dal secondario concavo ellissoidale in configurazione gregoriana che fornisce un fuoco F/15 agli strumenti scientifici. Il secondario \u00e8 sottodimensionato in modo da utilizzare solo la parte riflessa dalla porzione interna di 8,22m del primario. In questo modo si garantisce che solo la luce proveniente dal cielo giunga al rilevatore scientifico, e non la radiazione proveniente dall'ambiente. Ci\u00f2 \u00e8 fondamentale per le osservazioni infrarosse, per le quali l'ambiente (~300 K) ha il suo picco di emissione ad una lunghezza d'onda di ~10 micron. Se questa radiazione venisse riflessa verso il rilevatore scientifico, introdurrebbe un fondo le cui fluttuazioni potrebbero essere pi\u00f9 grandi dei segnali delle sorgenti astronomiche osservate rendendole non rilevabili.\nStrumenti collegati ai due primi fuochi.\nI due fasci ottici, una volta incontrato il primario, procedono il loro cammino concentrandosi nei \"primi fuochi\", dove possono essere rilevati dalle camere a grande campo (\"Large Binocular Camera\", LBC). I due canali sono ottimizzati per due diverse bande di osservazione: U e B per il canale blu, V, R, I, Z per il canale rosso. In questo modo \u00e8 possibile osservare contemporaneamente lo stesso oggetto usando diversi filtri. Le LBC sono in grado di coprire un campo di vista di ben 30 minuti d'arco dopo che una serie di sei lenti ha corretto le principali aberrazioni ottiche. Una delle due camere \u00e8 stata assemblata presso i laboratori di Arcetri. Di particolare interesse \u00e8 la lente L1, di 810mm di diametro, al limite delle tecnologie attuali, al punto che \u00e8 in fase di studio una nuova tecnica che consiste nel dividere lenti di queste dimensioni in una griglia di lenti di diametro inferiore.\nI fuochi gregoriani diretti e gli strumenti MODS.\nQuando gli astronomi non utilizzano il primo fuoco, i bracci meccanici su cui le camere a grande campo sono montate ruotano verso l'esterno permettendo alla luce di proseguire oltre il fuoco fino ad arrivare agli specchi secondari. La luce riflessa giunge fin sotto il primario (forato), al fuoco gregoriano diretto. Qui si trovano i doppi spettrografi multi-oggetto (\"Multi-Object Double Spectrograph\", MODS), capaci di misurare pi\u00f9 spettri grazie ad una fenditura multipla. Anche questi strumenti, come le LBC, sono ottimizzati per due diverse bande di osservazione.\nLe sei stazioni focali dei fuochi gregoriani ripiegati.\nGrazie a bracci meccanici semovibili analoghi a quelli che sorreggono le camere a grande campo, due specchi terziari piani a 45\u00b0 possono intercettare la luce prima che questa superi il primario. I due fasci vengono cos\u00ec ripiegati verso la parte interna del telescopio, dove sono sistemate tre coppie di strumenti in corrispondenza dei fuochi gregoriani. Ogni terziario pu\u00f2, quindi, mandare la luce ora ad uno strumento, ora ad un altro ruotando semplicemente attorno all'asse ottico del primario. Concludendo, l'unico specchio secondario deformabile pu\u00f2 essere utilizzato sia dagli spettrografi che da tutte le stazioni focali interne:\nQuesta ultima modalit\u00e0 serve a formare immagini del campo nelle vicinanze della stella, escludendone la luce sfruttando l'interferenza distruttiva, per cercare oggetti deboli come dischi di polveri e pianeti extrasolari. Per un efficace livello d'annullamento \u00e8 richiesto l'uso dell'ottica adattiva: in LBTI una coppia di sensori di fronte d'onda a piramide provvede a fornire l'informazione necessaria al calcolo della correzione applicata dalla coppia di secondari adattivi.\nStrumenti in progettazione.\nUna coppia di strumenti dotati di coronografo e sfruttanti il sistema di ottica adattiva che equipaggia il LBT, dovrebbero essere operativi per la fine del 2019. Shark (\"System for coronagraphy with High order Adaptive optics from R to K band\"):\nIl gruppo di ricerca di Shark \u00e8 guidato dall\u2019INAF in collaborazione con l'osservatorio Steward, il Max Planck Institute di Heidelberg e l\u2019Istituto francese di Planetologia e di Astrofica di Grenoble (IPAG)."}
{"id": "634330", "revid": "1573940", "url": "https://it.wikipedia.org/wiki?curid=634330", "title": "Swadjtawy", "text": "Biografia.\nQuesto sovrano ci \u00e8 noto per una stele rinvenuta ad Abido dove \u00e8 mostrato con in capo la \"corona azzurra\", simbolo del comando in guerra, mentre rende omaggio a Horo-Min.\nSnaaib \u00e8 stato tentativamente attribuito alla tarda XIII dinastia, alla tarda XVI dinastia ed anche alla dinastia di Abido. Anche per questo motivo non \u00e8 possibile stabilire chi fosse il suo predecessore od il suo successore, non essendo inoltre presente il suo nome in alcuna delle Liste Reali a noi pervenute. \u00c8 possibile che tale registrazione si trovasse nelle righe perdute delle colonne 6 e 7 del Canone Reale."}
{"id": "634340", "revid": "117525253", "url": "https://it.wikipedia.org/wiki?curid=634340", "title": "Pietracuta", "text": "Pietracuta \u00e8 una frazione del comune di San Leo in provincia di Rimini, posto lungo la Via Marecchiese a circa venti chilometri dal capoluogo provinciale.\nStoria e luoghi d'interesse.\nL'attuale centro abitato \u00e8 stato costruito da poche decine di anni mentre la pi\u00f9 antica comunit\u00e0 si trovava a monte, dove resta l'interessante convento di San Domenico, abbandonato dal 1812 \nSulla rupe si ergono anche i resti della Rocca di Pietracuta, un tempo detta di Pietrag\u00f9dola, \u00e8 ricordata dal 962, quando l'Imperatore Ottone I la don\u00f2, con altri possessi, a Ulderico di Carpegna.\nFu rifatta da Francesco di Giorgio Martini, per ordine di Federico da Montefeltro; nel 1462-1463, quando questi era in guerra con Sigismondo Malatesta, serv\u00ec d'asilo alla duchessa Battista Sforza. Pi\u00f9 tardi appartenne per circa settant'anni, alla Repubblica di San Marino ma poi volle ritornare sotto la giurisdizione di San Leo.\nIn seguito a un referendum tenutosi nel 2006 Pietracuta si \u00e8 distaccata dalle Marche per entrare a far parte, dal 15 agosto 2009, dell'Emilia-Romagna."}
{"id": "634343", "revid": "80648", "url": "https://it.wikipedia.org/wiki?curid=634343", "title": "Picoides major", "text": ""}
{"id": "634352", "revid": "253269", "url": "https://it.wikipedia.org/wiki?curid=634352", "title": "Stephen Dorff", "text": "Biografia.\nFiglio del compositore ebreo statunitense Steve Dorff, Stephen nasce ad Atlanta ma cresce a Los Angeles. Inizia la sua carriera interpretando videoclip, tra cui quelli di \"Cryin\" degli Aerosmith, \"Rollin\"' dei Limp Bizkit e \"Everytime\" di Britney Spears. Partecipa a serie televisive come \"Il mio amico Arnold\" (nel ruolo di Scott), \"Sposati... con figli\" e \"Pappa e ciccia\".\nNel 1992 impersona \u201cPeekay\u201d nel film \"La forza del singolo\", nel 1994 interpreta il ruolo di Stuart Sutcliffe, il 5\u00b0 Beatles, morto pochi mesi prima del successo del gruppo a causa di un'emorragia cerebrale, nel film \" Backbeat - Tutti hanno bisogno di amore\". Nel 1996 interpreta la donna transessuale Candy Darling in \"Ho sparato a Andy Warhol\". Nel 1997 partecipa al film \"La spirale della vendetta\", con Harvey Keitel e Timothy Hutton, nel 1998 ha una parte in \"Blade\", nel 1999 partecipa a \"Destino fatale\" e nel 2006 partecipa alla pellicola \"World Trade Center\". Nel 2005 entra nel cast del film \"Shadowboxer\". Nel 2010 \u00e8 il protagonista della pellicola \"Somewhere\" di Sofia Coppola. Nel 2011 interpreta il ladro Stavros nel film \"Immortals\", affiancando il protagonista, Teseo.\nDoppiatori italiani.\nNelle versioni in italiano delle opere in cui ha recitato, Stephen Dorff \u00e8 stato doppiato da:"}
{"id": "634356", "revid": "339392", "url": "https://it.wikipedia.org/wiki?curid=634356", "title": "ETR490", "text": ""}
{"id": "634360", "revid": "125352747", "url": "https://it.wikipedia.org/wiki?curid=634360", "title": "Posizione giuridica del concepito", "text": "La condizione giuridica del concepito, non ancora nato, ha subito varie interpretazioni nel corso della storia del diritto.\nProfili storici.\nDiritto romano.\nIl mondo romano ammetteva liberamente l'aborto.\nLa considerazione dei diritti del nascituro era sorta solo in relazione all'estrema importanza che il mondo romano attribuiva ai testamenti e al diritto successorio sia dal punto di vista patrimoniale, che \"religioso\". Si pervenne cos\u00ec a tutelare il nascituro attraverso l'istituto del curator ventris e l'affermazione del principio: \"Nasciturus pro iam nato habetur, quotiens de commodis eius agitur\" (il nascituro deve essere considerato come gi\u00e0 nato tutte le volte in cui si tratta di tutelare un suo diritto, secondo un passo del giurista Paolo, situato in Digesto 1,5,7).\nSi discute tuttavia sulla possibile differente disciplina dell'aborto tra et\u00e0 classica e giustinianea: nel Digesto stesso, l'aborto (Ulpiano, D. 48,8,8) viene infatti fatto rientrare nella fattispecie di Lex Cornelia de Sicariis et Veneficis dell'81 a.C. Secondo la dottrina dominante, tale passo sarebbe stato interpolato dagli stessi giustinianei al fine di farlo rientrare nella legge, per cui l'aborto, almeno in et\u00e0 giustinianea, sarebbe stato punito in quanto tale (esilio o pena capitale).\nInfluenza sul diritto comune e sulla pandettistica.\nLa tradizione romanistica fece sentire la sua influenza sul diritto comune e sulla pandettistica, rafforzata con la nuova concezione della necessit\u00e0 di difendere il nascituro\nNegli ordinamenti giuridici vigenti.\nDiritto italiano.\nLa tradizione romanistica in diritto italiano.\nSecondo una teoria, nel sistema giuridico italiano il concepito gode di una certa soggettivit\u00e0 giuridica, derivante dalla tradizione romanistica. Secondo una diversa lettura, poich\u00e9 i diritti che la legge riserva al nascituro sono subordinati all\u2019evento della sua nascita, invece, non \u00e8 un soggetto di diritto. Il diritto italiano ha sempre ammesso il \"concepito\" tra i soggetti capaci di succedere, ma ovviamente solo se nasca vivo.\nL'attuale articolo 462 del codice civile lo stabilisce a favore \"di tutti coloro che sono nati o concepiti al tempo dell'apertura della successione.\"\nStabilisce poi la possibilit\u00e0 di ricevere per testamento i figli di una determinata persona vivente al tempo della morte del testatore, bench\u00e9 non ancora concepiti.\nL'articolo detta secondo la tradizione del \"curator ventris\" le disposizioni di amministrazione in caso di eredi nascituri.\nL'articolo 715 del codice civile fissa, poi, le opportune cautele in caso di chiamata all'eredit\u00e0 di nascituri.\nL'articolo 784 del codice civile, infine, disciplina il diritto di donazione a favore dei nascituri. Peraltro in tutte le ipotesi in cui il concepito non nasca vivo, non avr\u00e0 luogo un fenomeno successorio nei suoi confronti, a conferma della assenza di un soggetto giuridico senza il presupposto della sua nascita.\nInquadramento e problemi.\nNell'ordinamento non \u00e8 presente una definizione giuridica del termine \"concepito\".\nCome di consueto, la nozione tecnica di concepito si ricava attraverso l'interpretazione delle norme esistenti.\nPer ricavare la nozione di concepito si fa riferimento in primo luogo alla lettera della legge di cui all'art.1 c.c. e alla Costituzione. Del pari sono integrate nel concetto di concepito anche le indicazioni di cui alla l.194/78 e 40/2004.\nUlteriori aspetti definitori possono rinvenirsi dalla differenza di significato che passa fra l'embrione, ovulo fecondato gi\u00e0 annidato nella cavit\u00e0 uterina, e il concepito in quanto astratta entit\u00e0 umana, non ancora nata ma gi\u00e0 individuabile, soggetto di diritti di ordine patrimoniale, come ben delineato nell'interpretazione della Corte Costituzionale.\nIl concepito \u00e8 pertanto soggetto del diritto personalissimo alla nascita dopo il 90\u00ba giorno dal concepimento: dopo, cio\u00e8, che siano scaduti i termini per l'interruzione volontaria di gravidanza previsti dalla legge 194/78.\nAnteriormente a tale termine pu\u00f2 parlarsi di una condizione di tutela cedevole di fronte alle esigenze genitoriali e ordinamentali.\nUna diversa sorte spetta all'embrione, che segue le vicende normative di legge speciale (l. 40/2004).\nIl concepito e l'embrione nel diritto italiano.\nLa differenza fra embrione e concepito \u00e8 alla base di differenti tipologie di tutela giuridica.\nIl concetto di embrione pare dalla legge 40 \u00e8 utilizzato nella dimensione procedurale e oggettiva-scientifica.\nLe legge in discorso tratta l'embrione sopra definito come \"oggetto\" della tutela.\nQuando le norme vogliono riferirsi alle situazioni giuridiche delle quali gode l'entit\u00e0 giuridica del concepito (non nato), riprendono l'ampio concetto di \"concepito\", cui sarebbe offerta una tutela diversa.\nLa tutela dell'embrione.\nIn altre parole, la legge parla dell'embrione quale oggetto dei trattamenti sanitari, nel loro aspetto scientifico e non distinguendo ai fini che ci occupano, le diverse fasi di sviluppo dopo la fecondazione.\nInfatti la legge stabilisce norme sull'attivit\u00e0 scientifica, con particolare riferimento alla creazione, sperimentazione e crioconservazione, al fine esplicitato di tutelare questa entit\u00e0 minima di forma di vita.\nCoerentemente, \u00e8 notevole la circostanza che venga sancito collateralmente un divieto assoluto di soppressione degli embrioni \"fermo restando quanto previsto dalla legge 22 maggio 1978, n. 194\", ovvero la legge sull'interruzione volontaria di gravidanza.\nLa tutela del concepito.\nIl concepito, sarebbe, come si afferma in alcune massime di giurisprudenza sotto riportate, \"soggetto\" di diritti (o almeno di una legittima aspettativa a nascere, che si trasforma in vero e proprio diritto, salvo eccezioni, dopo il 90\u00ba giorno dal concepimento), insieme agli altri soggetti individuati dall'articolo 1 della legge 40/2004.\nAl concepito la legge sembra quindi offrire, in modo peraltro difficilmente conciliabile con l'insieme delle normative in materia, i benefici dello status di soggetto che si va a delineare, garantendo alcune forme di tutela riguardanti, in particolare, la sua condizione rispetto all'intervento sanitario relativo alla procreazione.\nLa natura e l'opportunit\u00e0 della distinzione.\nIl concepito, dunque, altro non sarebbe che lo status giuridico soggettivo dell'embrione impiantato.\nL'embrione, in senso giuridico, \u00e8 semplicemente oggetto delle tutele ordinamentali pre-impianto, che si risolvono in:\nFonti rilevanti nel diritto italiano.\nLegge ordinaria.\nNella legge ordinaria, la considerazione del concepito ha conosciuto alcuni interventi nel corso degli anni, che ne hanno modificato la posizione giuridica.\nIl codice civile, tuttora in vigore, infatti presenta la tutela del concepito come subordinata all'evento della nascita(art.1 C.C.).\nLa legge 194 del 1978, coerentemente con questo quadro normativo, introduce tuttavia una forma di tutela per il concepito a partire dal compimento dei termini ultimi stabiliti per l'esercizio, introdotto e regolato dalla legge, del diritto all'interruzione volontaria della gravidanza.\nSolo con la legge 40 del 2004, e in particolare con l'art.1 della stessa, sembra essere stato introdotto il concepito stesso, sic et simpliciter, fra i soggetti coinvolti nel processo di procreazione medicalmente assistita: un soggetto giuridico, dice la norma, di cui la legge si propone di assicurare i diritti.\nGiurisprudenza.\nSintesi dell'evoluzione storica.\nL'evoluzione della giurisprudenza si sviluppa attraverso un confronto serrato fra la tutela offerta dalla legge nei confronti dell'integrit\u00e0 psicofisica e della libert\u00e0 di scelta della madre, e la legittima aspettativa a nascere e godere della propria integrit\u00e0 psicofisica da parte del concepito nascituro. In seguito, la legge 40/2004 ha individuato gli aspetti della disciplina sulla fecondazione assistita che integrano e migliorano la tutela del concepito, la cui rilevanza risulta accresciuta e difficilmente conciliabile con la tutela offerta agli altri soggetti coinvolti.\nCollateralmente i giudici civili ritengono che il concepimento sia dapprima \"oggetto del diritto di procreare\" (febbraio 2000), e che i genitori siano titolari di interessi paritari, e che solo con l'impianto dell'embrione trovano una limitazione, essendo l'embrione non impiantato un'entit\u00e0 del tutto diversa dal soggetto (\"nato vivo\") capace di diritto. \nIl dissenso del padre all'impianto \u00e8 valido e sufficiente ad infirmare la volont\u00e0 della madre (giugno 2000).\nDopo l'intervento della l.40 (anno 2004), le norme sembrano sottrarre alla madre la possibilit\u00e0 di bilanciare gli interessi propri con quelli di altri soggetti (il padre, l'embrione, la societ\u00e0), ponendo la legge l'implicito divieto di rifiutare gli embrioni malformati.\nIn base a tale interpretazione la madre dovrebbe ricevere l'embrione malformato, salvo poi interrompere volontariamente la gravidanza. \nNel 2007, tuttavia, una sentenza del tribunale di Firenze risolve la contraddizione fra l. 40 e l. 194, sancendo l'inapplicabilit\u00e0 di fatto della legge 40 stessa, laddove obbliga la donna a subire l'impianto di tutti gli embrioni prodotti anche quando questo contrasta con la sua stessa salute; anche lo stesso divieto di diagnosi pre-impianto, sempre volto a una presunta tutela del concepito anche al di fuori e contro la volont\u00e0 dei suoi genitori, \u00e8 stato considerato dallo stesso tribunale incostituzionale.\nNel solco dell'interpretazione di tutela del concepito si inserisce anche la Cassazione che sembra voler riconoscere un diritto discendente dall'art.32 (Tutela della salute) al concepito.\nNel 2006, si arriva a ritenere che anche il contratto di spedalit\u00e0 sia contratto a favore di terzo (il concepito), che assumerebbe cos\u00ec, pur non essendo pienamente capace, il ruolo di soggetto di questo specifico diritto.\nGiurisprudenza costituzionale.\nSentenza 18 febbraio 1975 - \"Collisioni di interessi tutelati in tema di aborto volontario\".\nSecondo la Corte il delitto contro il concepito \u00e8 \"delitto contro la persona\", come da previgente Codice Zanardelli, immutato nel delitto contro l'integrit\u00e0 della stirpe del Codice Rocco.\nLa Corte propone una lettura evoluzionistica delle pronunce: \"il prodotto del concepimento fu alternativamente ritenuto semplice parte dei visceri della donna, speranza d'uomo, soggetto animato fin dall'inizio, o dopo un periodo pi\u00f9 o meno lungo di gestazione\".\nRitiene la Corte che la tutela del concepito abbia fondamento costituzionale, in particolare ex art. 2 Cost.\nLa legge tuttavia, - secondo la pronuncia della Corte - non pu\u00f2 dare agli interessi del concepito una prevalenza totale ed assoluta, negando agli altri beni in considerazione adeguata protezione. In altre parole: \"Non esiste equivalenza fra il diritto non solo alla vita ma anche alla salute proprio di chi \u00e8 gi\u00e0 persona, come la madre, e la salvaguardia dell'embrione che persona deve ancora diventare.\"\nSentenza 10 febbraio 1981 - \"La legge 194 non \u00e8 uno strumento di controllo delle nascite\".\n\"L'art. 1 della legge n. 194 del 1978 afferma un principio di contenuto pi\u00f9 specificamente normativo, quale \u00e8 quello per cui l'interruzione volontaria della gravidanza non \u00e8 mezzo per il controllo delle nascite.\" [..]\n\"Nelle proposizioni della 194/78 non solo \u00e8 contenuta la base dell'impegno delle strutture pubbliche a sostegno della valutazione dei presupposti per una lecita interruzione volontaria della gravidanza, ma \u00e8 ribadito il diritto del concepito alla vita.\"\n\"La limitazione programmata delle nascite \u00e8 infatti proprio l'antitesi di tale diritto, che pu\u00f2 essere sacrificato solo nel confronto con quello, pure costituzionalmente tutelato e da iscriversi tra i diritti inviolabili, della madre alla salute e alla vita.\"\nSi fa strada, dunque, il problema del bilanciamento di interessi.\nSentenza N.45 anno 2005 - \"La procreazione assistita \u00e8 necessaria per adempiere ad obblighi internazionali che trovano rispondenza nella Costituzione\"\n\"La legge n. 40 del 2004 \u00e8 composta di diciotto articoli [...] Essi, nel loro complesso, disciplinano analiticamente una molteplicit\u00e0 di differenziati profili connessi o collegati alla procreazione medicalmente assistita, materia in precedenza non disciplinata in via legislativa\".\n\"Si tratta della prima legislazione organica relativa ad un delicato settore, che negli anni pi\u00f9 recenti ha conosciuto uno sviluppo correlato a quello della ricerca e delle tecniche mediche, e che indubbiamente coinvolge una pluralit\u00e0 di rilevanti interessi costituzionali, i quali, nel loro complesso, postulano quanto meno un bilanciamento tra di essi che assicuri un livello minimo di tutela legislativa. Esigenza questa gi\u00e0 sottolineata da questa Corte nella sentenza n. 347 del 1998.\"'\n\"'Analoghe finalit\u00e0 di bilanciamento e di tutela sono affermate a livello internazionale, in particolare con alcune disposizioni della Convenzione di Oviedo [...] e del relativo Protocollo addizionale stipulato a Parigi il 12 gennaio 1998 [...] testi sottoscritti anche dalla Comunit\u00e0 europea e di cui il legislatore nazionale ha autorizzato la ratifica e determinato l'esecuzione (legge 28 marzo 2001, n. 145)[...]\"\n\"Sono altres\u00ec affermate con alcuni contenuti dell'art. 3 (Diritto all'integrit\u00e0 della persona) della Carta dei diritti fondamentali dell'Unione europea, proclamata nel 2000, in tema di consenso libero e informato della persona interessata, di divieto di pratiche eugenetiche, di divieto di clonazione riproduttiva degli esseri umani. \"\nPertanto la \"normativa \u00e8 \u2013 ai sensi di quanto prima precisato \u2013 costituzionalmente necessaria\".\n\"La Corte, infatti, aveva gi\u00e0 avuto occasione di notare nella sentenza n. 17 del 1997 che \u2013 mentre \u00absono irrilevanti\u00bb \u2026 \u00abi propositi e gli intenti dei promotori circa la futura disciplina legislativa che potrebbe o dovrebbe eventualmente sostituire quella abrogata\u00bb \u2013 \u00abci\u00f2 che conta \u00e8 la domanda abrogativa, che va valutata nella sua portata oggettiva e nei suoi effetti diretti, per esaminare, tra l'altro, se essa abbia per avventura un contenuto non consentito perch\u00e9 in contrasto con la Costituzione, presentandosi come equivalente ad una domanda di abrogazione di norme o principi costituzionali, anzich\u00e9 di sole norme discrezionalmente poste dal legislatore ordinario e dallo stesso disponibili (sentenza n. 16 del 1978 e n. 26 del 1981)\u00bb.\"\nSentenza N.48 anno 2005 - \"L'art.1 della L.40 \u00e8 superfluo\".\n\"Per quanto concerne l'art. 1 della legge, [...] \u00e8 sufficiente osservare che la norma presenta per tale ultimo aspetto un contenuto meramente enunciativo, dovendosi ricavare la tutela di tutti i soggetti coinvolti e, quindi, anche del concepito, dal complesso delle altre disposizioni della legge. La eventuale abrogazione di tale ultima parte dell'art. 1 non incontra, pertanto, ostacoli di ordine costituzionale.\"\nOrdinanza n. 369 anno 2006 - \"Diagnosi preimpianto in caso di ostacoli di natura transitoria (e non transitoria)\"\nNel procedimento d'urgenza introdotto da una coppia di coniugi ammessi alla procreazione assistita affinch\u00e9 venisse dichiarato il diritto di ottenere la diagnosi preimpianto dell'embrione quando l'omissione di detta diagnosi implichi un accertato pericolo grave ed attuale per la salute psicofisica della donna, veniva proposto giudizio di legittimit\u00e0 costituzionale dell'art. 13 della legge 19 febbraio 2004, n. 40, [...] in riferimento agli artt. 2, 3 e 32 della Costituzione.\nSi chiedeva di accertare se l'art. 13 della legge 19 febbraio 2004, n. 40 (Norme in materia di procreazione medicalmente assistita) fosse legittimo nella parte in cui non consente di accertare mediante la diagnosi preimpianto, se gli embrioni da trasferire nell'utero della donna ammessa alla procedura di procreazione assistita siano affetti da malattie genetiche, di cui i genitori siano portatori in caso di accertato pericolo grave ed attuale per la salute psicofisica della donna;\nI ricorrenti, dei quali era stata accertata la sterilit\u00e0 avevano esposto di avere gi\u00e0 fatto ricorso alla medesima procedura a seguito della quale la donna si era trovata in stato di gravidanza, ma che avevano dovuto interromperla per ragioni terapeutiche, essendosi accertato, attraverso la villocentesi praticata all'undicesima settimana, che il feto era affetto da beta-talassemia e tale evento provocato alla donna una sindrome ansioso-depressiva, in occasione della seconda procedura di procreazione in vitro i ricorrenti avevano chiesto al primario\ndell'Ospedale regionale per le microcitemie la diagnosi preimpianto dell'embrione gi\u00e0 formato,\nrifiutando l'impianto se non a diagnosi effettuata;\nIl sanitario si era per\u00f2 rifiutato di procedere, invocando l'art. 13 della legge n. 40 del 2004 che consentirebbe solo interventi sull'embrione aventi finalit\u00e0 diagnostiche e terapeutiche volte alla tutela della salute ed allo sviluppo dell'embrione stesso;\nI ricorrenti, ritenendo tale lettura inaccettabile alla luce dell'art. 32 Cost., hanno chiesto la declaratoria in via cautelare \u2013 considerato che gli embrioni erano provvisoriamente crioconservati e che il tempo necessario per la convocazione della controparte poteva pregiudicare l'attuazione del provvedimento urgente \u2013 del proprio diritto ad ottenere la predetta diagnosi, e sollecitato l'emanazione di un decreto, ex art. 669-sexies, secondo comma, cod. proc. civ., che ordinasse al predetto sanitario di procedere alla diagnosi, deducendo, in subordine, la illegittimit\u00e0 costituzionale del citato art. 13 per contrasto con gli artt. 2 e 32, primo comma, Cost., nella parte in cui non prevede la diagnosi preimpianto ove la stessa sia giustificata dalla necessit\u00e0 di tutelare il diritto della donna alla propria salute;\nNel giudizio innanzi alla Corte il Presidente del Consiglio dei ministri, per il tramite dell'Avvocatura generale dello Stato concludeva per la infondatezza della questione di legittimit\u00e0 costituzionale, in quanto il suo accoglimento avrebbe potuto comportare una forma di selezione a scopo eugenetico degli embrioni, a fronte di un ipotetico rischio di compromissione dello stato psicofisico della donna.\nLa Corte decideva sulla questione accogliendo le stesse considerazioni del giudice a quo, che formulava alcuni dubbi sulla consistenza del divieto di impianto in caso di patologie temporanee: \"l'art. 14, comma 3, \u00abprecisando che la crioconservazione pu\u00f2 essere mantenuta fino alla data del trasferimento, da realizzare non appena possibile, fa evidente riferimento ad ostacoli patologici all'impianto di natura meramente transitoria\u00bb, e non gi\u00e0 permanente\";\nIn caso di ostacoli di natura transitoria la Corte interpreta cio\u00e8 la legge 40 nel senso che \u00e8 possibile ricorrere alla diagnosi sull'embrione crioconservato.\nNel caso concreto sottoposto all'esame (possibile talassemia) \u00e8 possibile derivare dall'interpretazione della Corte che potranno essere ammessi a fortiori diagnosi preimpianto in caso di ostacoli non temporanei.\nTribunale Roma, 17 febbraio 2000: \"concepimento come oggetto del diritto di procreare\".\nIl giudice pu\u00f2 autorizzare il trasferimento di embrioni crio conservati appartenenti a due coniugi nell'utero di una donna consenziente.\n\"La cd. locazione d'utero o utero in affitto \u00e8 un contratto atipico, meritevole di tutela e lecito qualora esso realizzi il diritto alla procreazione di un soggetto a ci\u00f2 impossibilitato e purch\u00e9 l'utilizzazione dell'utero sia determinato da ragioni dei solidariet\u00e0 e concesso per spirito di liberalit\u00e0.\"\n\"Il rifiuto di procedere all'impianto degli embrioni per motivi di natura deontologica contrasta con il diritto alla vita del nascituro e con il diritto all'integrit\u00e0 psicofisica della madre, i quali a loro volta segnano il limite entro cui pu\u00f2 ricevere tutela il diritto costituzionale dei minori all'inserimento di una famiglia completa, appare conforme a giustizia risolvere il dubbio circa la validit\u00e0 del contratto di opera professionale intercorso nel senso della sua conservazione anche a seguito del decesso del marito\".\nTribunale Bologna, 26 giugno 2000: \"bilanciamento di interessi prima dell'impianto e momento iniziale della tutela per il concepito\".\n\"Fino al momento del trasferimento degli embrioni nell'utero materno, il diritto alla paternit\u00e0 e alla maternit\u00e0 sono paritari cosicch\u00e9 il consenso originariamente prestato al procedimento di fecondazione assistita omologa pu\u00f2 essere revocato da entrambe le parti.\"\n\"Parimenti, \u00e8 solo con l'inizio della gravidanza che l'ordinamento appresta tutele giuridiche a favore del prodotto del concepimento.\" Infatti gli ovuli umani fecondati ma non impiantati e crioconservati sono, sul piano biologico e giuridico, entit\u00e0 ben diversa dagli embrioni gi\u00e0 allocati nell'utero materno\"...\"non godono della stessa tutela legale e non hanno le stesse prerogative giuridiche della persona nata viva\".Non sussiste, a seguito della separazione dei coniugi ed il dissenso del coniuge di sesso maschile all'impianto, il diritto della donna di richiederlo, atteso che lo stesso contrasta con il diritto ad una paternit\u00e0 non imposta del padre e con il diritto del nascituro a fruire e godere della doppia figura genitoriale, per essere istruito, educato e mantenuto da entrambi i genitori\".\nTribunale Catania, 3 maggio 2004: \"la tutela dell'embrione come divieto di rifiutare gli embrioni geneticamente malformati, e l'impostazione finalistica della legge\".\n\"Non viola i diritti fondamentali della persona, e della donna in particolare\", ed ha \"fondamento nella tutela dell'embrione stesso e della salute collettiva\" \"l'obbligo legale d'impiantare, contestualmente tutti gli embrioni formati attraverso fecondazione in vitro, e l'implicito divieto di rifiutare quelli geneticamente malformati\"\n\"La l. n. 40 del 2004 tende alla tutela della vita, inclusa quella dell'embrione, e poich\u00e9 i soggetti da proteggere sono numerosi (l'aspirante madre, l'aspirante padre, gli embrioni, la societ\u00e0) ed in potenziale conflitto di interessi tra loro, opera un bilanciamento fra di essi, sottraendolo alla decisione della sola futura madre.\"\nSentenza Cassazione n. 14488/2004: \"Il concepito come destinatario di diritti, giuridicamente capace\".\nLa Corte nega l'esistenza del diritto a non nascere, dacch\u00e9 nel nostro ordinamento sono presenti principi quali quelli desumibili dall'art. 3 Cost. che impediscono la possibilit\u00e0 di eliminare la \"wrongful life\" (vita ingiusta).\n\"Riconoscere tale diritto significherebbe negare il principio di cui all'Art. 2 Cost e sancito dall'art. 5 c.c., di indisponibilit\u00e0 del proprio corpo.\"\nInoltre, secondo la Corte, il \"diritto di non nascere sarebbe un diritto adespota (letteralmente: senza padrone), in quanto a norma dell'articolo 1 Cc la capacit\u00e0 giuridica si acquista al momento della nascita, ed i diritti che la legge riconosce a favore del concepito (art. 462, 687, 715 c.c.) sono subordinati all'evento della nascita, ma appunto esistenti dopo la nascita\".\nConseguentemente \"il diritto di non nascere, fino alla nascita non avrebbe un soggetto titolare dello stesso e con la nascita detto diritto di non nascere sarebbe definitivamente scomparso\".\nSuperando l'interpretazione rigorosa dell'art. 1 c.c., sembra possa riconoscersi un diritto soggettivo, secondo un'accezione lata del termine: un diritto riferibile ad un soggetto non nato, sibbene concepito: il diritto di nascere.\nDiversamente pu\u00f2 opinarsi in caso di malformazioni o patologie, che la Corte ritiene motivo esclusivo assieme al pericolo per la salute della madre, di ricorso all'aborto anche oltre i termini consentiti dalla legge 194 (90 giorni).\nIn ultima analisi, comunque, lo stesso diritto alla salute, che trova fondamento nell'art. 32 della Cost. \u2013 per il quale la tutela \u00e8 garantita \"come fondamentale diritto dell'individuo\" (oltre che \"interesse della collettivit\u00e0\") - [...] deve ritenersi esteso anche al dovere di assicurare le condizioni favorevoli nel periodo che la precedono, volte a garantire l'integrit\u00e0 del nascituro.\nSentenza Cassazione n. 16123/2006: \"Dalla titolarit\u00e0 di interessi alla titolarit\u00e0 di diritti\".\nGi\u00e0 da tempo la dottrina e la giurisprudenza si sono sforzate di rinvenire una soddisfacente giustificazione teorica del fatto che il nostro ordinamento riconosca al concepito la titolarit\u00e0 di interessi sia di carattere patrimoniale sia di carattere personale (v. artt. 462; 687; 715 cc; l. 40/2004).\n\"La giurisprudenza ricostruisce il contratto di spedalit\u00e0 intercorrente tra la gestante e la struttura sanitaria come un contratto con effetti protettivi a favore di terzi (id est del nascituro), il quale pone obbligo di non arrecare danni a terzi estranei al contratto.\"\n\"L'eventuale inadempimento di tali obblighi accessori pu\u00f2 essere fatto valere sia dalla partoriente, nella quale permanga un interesse attuale, sia dal soggetto in protezione del quale l'obbligo \u00e8 posto (cfr. Cass. 11503/93).\"\nLa sentenza si sofferma in particolar modo su quali siano le lesioni suscettibili di tutela risarcitoria e le posizioni cui queste fanno capo.\nTAR Lazio 3452/2005: \"Ddivieto di aborto eugenetico\".\nIn una pronuncia avente ad oggetto il D.M. 21 luglio 2004, \u201cLinee guida in materia di procreazione assistita\u201d, il Collegio afferma che \"non pu\u00f2 allo stato riconoscersi un diritto al concepimento di un figlio sano, pertanto la procreazione assistita deve essere solo intesa a favorire la soluzione dei problemi riproduttivi derivanti da sterilit\u00e0 e infertilit\u00e0 e non pu\u00f2 essere strumentale alla selezione del figlio \u201cperfetto\u201d\".\nTribunale Cagliari, 24 settembre 2007: \"Diagnosi preimpianto e diagnosi post concepimento\".\nA fronte della tesi della non praticabilit\u00e0 della diagnosi preimpianto, di cui \u00e8 espressione l'ordinanza di rimessione (alla cui ampia motivazione si rimanda) sulla base de:\nil giudice ritiene non condivisibili le argomentazioni poste a fondamento dell'opzione interpretativa appena delineata e ritiene invece preferibile, per le ragioni che di seguito si indicheranno, quella lettura del dettato normativo che riconosce la praticabilit\u00e0 della diagnosi preimpianto quando, come nel caso di specie, la stessa risponda alle seguenti caratteristiche:\nPertanto, per i seguenti motivi:\nil Giudice, definitivamente decidendo [...] dispone che l'accertamento diagnostico sia effettuato, anche con tecniche invasive, secondo metodologie che, in base alla scienza medica, offrano il maggior grado di attendibilit\u00e0 della diagnosi ed il minor margine di rischio per la salute e le potenzialit\u00e0 di sviluppo dell'embrione;\nProfili critici.\nDalla rassegna di norme codicistiche, norme speciali e giurisprudenza emergono diversi problemi:\nLa L.40 e l'art. 1 c.c..\nL'interpretazione della L.40/2004 pu\u00f2 essere resa coerente con l'art. 1 del c.c..\nAl concepito andrebbe dunque riconosciuta non la capacit\u00e0 giuridica, ma senz'altro una certa soggettivit\u00e0 di diritto, ovvero non la capacit\u00e0 di essere titolare di diritti ed obblighi, ma quella pi\u00f9 prosaica di essere soggetto di imputazione di talune limitate situazioni giuridiche.\nD'altra parte, la situazione giuridica di che trattasi ha per innegabili ragioni naturalistiche la caratteristica di sussistere nel quadro di differenti interessi.\nCos\u00ec come il concepito \u00e8 tale per l'unione di due gameti, portatori a loro volta di innumerevoli istanze naturalistiche, cos\u00ec il concetto (giuridico) risente dei molteplici fattori ed interessi che si incontrano e talvolta confliggono.\nLa L.40/2004 e la L. 194/78.\nI principi ispiratori di queste leggi sono fondati su \"rationes\" antitetiche.\nL'irrigidimento rende prevalente nel bilanciamento costituzionale che deve operare l'interprete solo una delle singole istanze.\nSicch\u00e9 si verificano conflitti fra diritto alla salute della madre e diritto alla vita del concepito, ovvero fra contenuto e contenuto del diritto alla salute e fra i diversi soggetti coinvolti.\nTuttavia un diverso approccio sulla materia da parte della giurisprudenza \u00e8 in atto gi\u00e0 da molto tempo: dalla rassegna di pronunce si pu\u00f2 evincere come lo scorso ventennio sia stato estremamente florido di soluzioni ammissibili e fondate.\nI giudici hanno dovuto prendere atto di dover spesso pronunciarsi su questioni non prettamente tecniche, ma etiche, sociali, psicologiche, religiose.\nSicch\u00e9, la terminologia adottata, i temi trattati nelle pronunce, la consapevolezza di un diverso livello di tutela da approntare nei confronti della vita, degli interessi cui questo livello di tutela attinge, si sono evolute negli anni, come la rassegna che precede dimostra esemplarmente.\nDa un canto assistiamo ad un progressivo allargamento e livellamento del concetto di maternit\u00e0, d'altro canto si assiste alla volont\u00e0 politica di affermare, con riferimento alla vita in divenire, aspetti etici che male si conciliano con una evoluta tecnica interpretativa, aprendo spazi interpretativi spesso in conflitto con le prerogative di certezza tipiche dell'ordinamento.\nSi amplia anche la tutela della paternit\u00e0, e si accresce complessivamente la soglia di conflitto fra gli interessi in gioco.\nAnche a tali istanze sembra rispondere questo nuovo \"trend\" legislativo, che nel tentativo di responsabilizzare i partner, rischia per\u00f2 di aggiungere ulteriori vincoli alla gi\u00e0 precaria stabilit\u00e0 ed economia dei rapporti di coppia.\nVa infine detto che il vincolo legislativo, seppur pedagogico, non pu\u00f2 assolvere a funzioni del tutto personali (quella del padre, della madre). Non pu\u00f2 sostituirsi all'ambiente sociale, il quale entro certi limiti, influisce direttamente sulla sostanza dei rapporti del nucleo familiare.\nL'opera dei giudici deve tener conto della complessit\u00e0 concreta di tutte le considerazioni svolte e di altre che si presentano.\nIl compito pare assai arduo, e le soluzioni debbono essere indirizzate sul caso specifico.\nCi\u00f2 che sembra aggiungersi e sancirsi, nella considerazione dell'insieme di leggi e di massime giurisprudenziali, \u00e8 la necessit\u00e0 della dialettica degli interessi.\nDiritto tedesco.\nNel 1993, la Corte Costituzionale Federale della Germania ha sostenuto la tesi che la \"Grundgesetz\" (Costituzione) garantisce il diritto alla vita dal concepimento, ma che \u00e8 potere discrezionale del parlamento la decisione di non punire l'aborto nel primo trimestre di gravidanza, pur prevedendo che la decisione della donna dovesse essere comunque presa nell'ambito del consenso informato. Le \"informazioni\" al riguardo devono essere volte a scoraggiare l'aborto e a proteggere la vita del concepito.\nLa decisione \u00e8 stata preceduta da un'altra sentenza, la BVerfGE 39,1 del 1975, che andava nella stessa direzione, sostenendo che il concepito ha diritto alla vita, in quanto garantito dalla costituzione, che l'aborto \u00e8 \"un atto omicida\", e che il feto ha diritto alla protezione legale durante il suo sviluppo.\nL'articolo preciso cui si riferisce la Corte \u00e8 l'articolo 2.2, dove \u00e8 stabilito che \"Ognuno ha il diritto alla vita\", ma la figura del nascituro non \u00e8 specificamente menzionata.\nLa legge del 1992, emendata poi nel 1995 fu un tentativo di conciliare la permissiva legge della Repubblica Democratica Tedesca, con l'idea pi\u00f9 restrittiva predominante nell'allora Germania Ovest.\nDiritto francese.\nLa \"Chambre criminelle\" della Corte di Cassazione francese ha emesso una sentenza (il 30 giugno 1999) in base alla quale veniva annullata una sentenza che condannava un ginecologo, il quale aveva provocato per errore l'aborto di una paziente incinta da qualche settimana, per omicidio involontario. Contro questa sentenza, la paziente aveva sollevato la questione presso la Corte Europea dei diritti dell'uomo, la quale ha stabilito (con il giudizio 53924/00 sulla controversia \"Vo v. France\") che la decisione su quale sia il \"punto di partenza della vita\" resta nella discrezionalit\u00e0 dei singoli ordinamenti nazionali.\nUn successivo pronunciamento della Corte di Cassazione francese, emesso il 29 giugno del 2001 ha precisato che le norme del Codice penale francese sull'omicidio involontario non possono essere applicate all'embrione o al feto (posizione confermata da una successiva sentenza del 25 giugno 2002).\nCol testo 208 del 27 novembre 2003, l'Assemblea Nazionale ha votato un testo che, col cosiddetto emendamento Garraud, introduceva il nuovo reato di \"interruzione involontaria della gravidanza\". Il testo, per\u00f2, \u00e8 stato in seguito ritirato al Senato, anche a causa delle reazioni dell'opinione pubblica.\nDiritto irlandese.\nNel 1983, l'Ottavo Emendamento alla Costituzione irlandese, conosciuto anche come \"Pro-Life Amendment\", fu aggiunto, dopo referendum popolare, al testo fondamentale. Esso riconosce il \"diritto alla vita del concepito\".\nDiritti ispanici.\nUna accurata analisi dei diritti del nascituro, non solo in Spagna, ma anche nei diritti collegati come quello della Costa Rica \u00e8 stata fatta da Alberto Calvo Meijide.\nLe Costituzioni di diversi Paesi latinoamericani affermano l'esistenza di alcuni diritti della persona fin dal momento (istante) del concepimento: "}
{"id": "634366", "revid": "73997", "url": "https://it.wikipedia.org/wiki?curid=634366", "title": "Stone Deaf Forever", "text": ""}
{"id": "634369", "revid": "125190780", "url": "https://it.wikipedia.org/wiki?curid=634369", "title": "Picoides tridactylus", "text": "Il picchio tridattilo (\"Picoides tridactylus\", Linnaeus 1758), \u00e8 un uccello della famiglia dei Picidae.\nSistematica.\nPicchio tridattilo ha 8 sottospecie\nDistribuzione e habitat.\nIl picchio tridattilo \u00e8 possibile osservarlo in Eurasia, in Italia nidifica sulle Alpi orientali, nelle foreste di conifere.\nBiologia.\nCibo ed Alimentazione.\nSi nutre di insetti e larve di indetti che trova picchiando nella corteccia.\nRiproduzione.\nNidifica in primavera inoltrata. Fa il nido nelle cavit\u00e0 degli alberi.\nStatus e conservazione.\nCome tutti i picchi \u00e8 specie particolarmente protetta ai sensi dell'art. 157/92."}
{"id": "634372", "revid": "1610933", "url": "https://it.wikipedia.org/wiki?curid=634372", "title": "Picchio tridattilo", "text": ""}
{"id": "634381", "revid": "46931", "url": "https://it.wikipedia.org/wiki?curid=634381", "title": "Profilax", "text": ""}
{"id": "634384", "revid": "547992", "url": "https://it.wikipedia.org/wiki?curid=634384", "title": "Rossella Como", "text": "Biografia.\nEsord\u00ec giovanissima in un piccolo ma \"gustoso\" ruolo nel film \"Poveri ma belli\" (1957) di Dino Risi. Da allora interpret\u00f2 \u2013 quasi sempre in parti di contorno \u2013 un buon numero di commedie, come \"La nonna Sabella\" (1957), \"Lazzarella\" (1957), \"Io, mammeta e tu\" (1958), in cui venne spesso confinata nel personaggio della bella ragazza petulante e svampita, impreziositi grazie alla sua recitazione disinvolta e alla vivace ironia.\nNegli anni sessanta Rossella Como fu attiva anche in teatro, dove nel 1965 recit\u00f2 accanto ad Amedeo Nazzari nella commedia \"Hanno rapito il presidente\", scritta da Dino Verde. Il cinema inizi\u00f2 ad affidarle ruoli di maggior valore, in film come \"8\u00bd\" (1963) di Federico Fellini e \"Ti ho sposato per allegria\" (1967) di Luciano Salce. Nel 1965 fu inoltre chiamata a presentare insieme a Lucio Flauto tutti gli spettacoli del tour italiano dei Beatles.\nNei primi anni settanta l'attrice inizi\u00f2 a diradare i suoi impegni cinematografici. Nel 1973 port\u00f2 con successo sulle scene uno spettacolo da lei stessa realizzato, \"Roma amor\", in cui propose canzoni folkloristiche romane insieme a brani di Trilussa e Pier Paolo Pasolini. L'attrice porter\u00e0 questo recital in un lungo tour nell'America Latina.\nLa figlia Monica Maisani recit\u00f2 nel film \"Midnight Blue\" del 1979 diretto da Raimondo Del Balzo firmandosi con il cognome della madre, mentre in un piccolo ruolo nel film \"Tenebre\" di Dario Argento fu accreditata col suo vero nome.\nNel 1983 Rossella Como torn\u00f2 brillantemente sullo schermo, interpretando la madre snob di Christian De Sica, nella commedia \"Vacanze di Natale\", diretta da Carlo Vanzina.\nMor\u00ec nel 1986, a soli quarantasette anni, a causa di un cancro."}
{"id": "634385", "revid": "404449", "url": "https://it.wikipedia.org/wiki?curid=634385", "title": "Santo Stefano (Campi Bisenzio)", "text": "Santo Stefano (gi\u00e0 \"Santo Stefano a Campi\") \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nSi tratta della pi\u00f9 popolosa delle cinque frazioni che compongono l'agglomerato urbano di Campi Bisenzio, tant'\u00e8 che costituendo il centro del comune \u00e8 comunemente chiamata \"Campi\" dalla popolazione.\nStoria.\nL'importanza del popolo di Santo Stefano era in passato dovuta a diversi fattori, in particolare per essere sede della pieve di Santo Stefano (che allora aveva l'esclusiva del fonte battesimale), degli uffici governativi e per essere compreso nelle mura del castello, eretto dalla Repubblica Fiorentina nell'ambito della linea di difesa ad ovest della citt\u00e0. Tale funzione difensiva port\u00f2 il Castello di Campi a subire numerose offese ed assalti da parte dei tradizionali nemici di Firenze come i lucchesi, i pisani e i Visconti. Particolarmente doloroso fu l'assalto delle milizie spagnole nell'agosto 1512, quando il castello fu conquistato, saccheggiato ed incendiato assieme alla vicina citt\u00e0 di Prato.\nLa tradizione storica vuole poi che proprio nel castello di Campi sia avvenuto il fatto (1215) che doveva portare allo scoppio delle ostilit\u00e0 tra Guelfi e Ghibellini, ossia una semplice lite conviviale poi degenerata in una zuffa.\nIl popolo di Santo Stefano era il pi\u00f9 popoloso della comunit\u00e0 e quello col territorio pi\u00f9 esteso; si ha traccia della Pieve dal IX secolo, anche se alcuni storici l'hanno datata anche al V secolo.\nCon il passare del pericolo di guerre, il borgo di Santo Stefano usc\u00ec dalle mura medievali, poi demolite intorno al 1830 (ne resta solo un tratto a nord) e col tempo si crearono alcuni sobborghi (\"Le Corti, Il Mulinaccio, Pelacane, Le Lame\" etc...), per poi assistere dall'inizio del XX secolo ad un vero e proprio boom edilizio, iniziato intorno al 1910 con la costruzione del rione delle \"Case Nove\", che ha portato alla fusione con i sobborghi e i rioni delle immediate vicinanze.\nMonumenti e luoghi d'interesse.\nTra le testimonianze artistiche pi\u00f9 importanti del capoluogo vanno ricordate, oltre alla citata pieve di Santo Stefano, anche il Palazzo Spartaco Conti (di origine medievale e fino al 1939 sede del comune); la Villa Rucellai; i residui delle Mura Medievali; la Villa Montalvo ed il Teatro Dante."}
{"id": "634388", "revid": "46931", "url": "https://it.wikipedia.org/wiki?curid=634388", "title": "Evenka", "text": ""}
{"id": "634389", "revid": "287204", "url": "https://it.wikipedia.org/wiki?curid=634389", "title": "Torrino Sporting Club Calcio a 5", "text": "La societ\u00e0 Torrino Sporting Club Calcio a 5 \u00e8 una squadra italiana di calcio a 5 nata nel 1988 con sede a Roma.\nStoria della squadra.\nGli anni d'oro.\nFondata nel 1988, il Torrino Sporting Club (prima denominazione della societ\u00e0) \u00e8 una squadra che ha fatto la storia del calcio a 5 italiano con i due scudetti e le cinque Coppe Italia, tra le pi\u00f9 fulgide protagoniste di questo sport nella prima met\u00e0 degli anni 1990. Il primo dei due titoli nazionali arriva nella stagione 1992-1993 quando la squadra allenata da Alessandro Nuccorini ha la meglio sui campioni in carica della BNL Calcetto. Il secondo tricolore arriva l'anno successivo nella finale fotocopia che la vede imporsi di nuovo sui \"bancari\".\nLa BNL si prende la rivincita nel 1994-1995 conquistando il suo secondo Scudetto proprio ai danni del Torrino, evento che si ripete identico anche nell'anno successivo, con la BNL che trionfa nuovamente in una finale vinta di misura. L'ultimo anno di vita della societ\u00e0 prima della fusione con la Lazio vede la conquista della quinta e ultima Coppa Italia, nella stagione 1995-96.\nLa prima rifondazione.\nNella stagione sportiva 1997-1998 il Torrino (questa \u00e8 la semplice nuova denominazione) ricomincia dalla Serie D provinciale, l'arrivo in societ\u00e0 di Danilo Eberspacher, Cataldo Colosimo, Stefano Sardoni, Dario Amodeo (originario del quartiere e bandiera della societ\u00e0) e Felice Murrazzani danno la possibilit\u00e0 alla societ\u00e0 di tornare a pensare in grande. Nella stagione 1998-1999 la societ\u00e0 torna alla denominazione Torrino Sporting Club, vince la Coppa del Lazio di serie D e giunge alla Serie C dopo lo spareggio l'Arces, vinto con un netto 3-0.\nDopo un positivo, seppur tranquillo, 1999-2000 dove la formazione allievi conquista il titolo provinciale, la presidenza della societ\u00e0 passa nelle mani di Cataldo Colosimo e il Torrino inizia la scalata al panorama nazionale: al termine della stagione 2000-2001 vince il proprio girone di serie C e batte 4-2 il Velletri nella finale per l'accesso al Campionato Nazionale di Serie B. Il Torrino di Colosimo e di mister David Calabria mette sul piatto 26 vittorie su 30 partite al termine della stagione, ottimo antipasto per quello che nella stagione 2001-2002 sar\u00e0 un altro trionfo ovvero la vittoria del campionato di Serie B e l'immediata salita in Serie A2 nonostante qualche iniziale affanno.\nLa A2 non \u00e8 campionato semplice, nel 2002-2003 il Torrino si dimostra particolarmente in difficolt\u00e0 tanto da essere costretto ai playout, dove in finale viene sconfitto dall'Ischia. La retrocessione viene scongiurata da un ripescaggio e la squadra nella stagione 2003/2004 viene affidata a Corsaletti la cui gestione termina a met\u00e0 della stagione 2004/2005.Nella stagione 2005/2006 il presidente Colosimo affida la squadra a Mister Piero Gialli che dopo una stagione conclusasi al secondo posto viene sconfitta nella finale Playoff per mano del Sangemini Terni che a tre secondi dalla fine dei tempi regolamentari toglie al Torrino il sogno della Serie A. Nel 2009 si registra la seconda fusione con la Lazio, dando vita a un'inedita T.S.C. Lazio.\nLa seconda rifondazione.\nNel 2012 il Torrino torna a partecipare a un campionato nazionale di calcio a 5 acquistando il titolo sportivo del Castelfontana: la squadra \"verdeblu\" conclude la stagione al nono posto del girone E di serie B. Nell'estate seguente si ha la fusione con un altro club storico della capitale, ovvero la Brillante Roma dalla cui unione nasce l'Associazione Sportiva Dilettantistica Roma Torrino Futsal.\nLa societ\u00e0 rimarr\u00e0 con la prima squadra allenata da Paolo Minicucci e Giorgio Zito in serie A2 fino al 2014. Nelle giovanili sempre nello stesso anno Daniele Caiazzo e William Montanari sfiorano l'impresa Scudetto a Cercola con gli Allievi diventando Vice Campioni d'Italia.\nNel 2015 la Juniores arriva in finale scudetto cadendo a 5 minuti dalla fine contro la Fenice Venezia Mestre campione in carica.\nNel 2016 la denominazione cambia di nuovo diventando Brillante Torrino Futsal.\nLa prima Squadra disputa il campionato di serie B guidati da Maurizio Venditti fino al 2017.\nNel 2018, avviene una nuova rifondazione, grazie ad un appassionato gruppo di imprenditori e professionisti residenti nel quartiere EurTorrino, Mezzocammino .\nNasce il TORRINO C5, viene ristrutturata l'arena storica del TSC e nominato Presidente della A.S.D il Dott. Piero Cucunato. La societ\u00e0 riparte dalla Serie D con tanti dei giocatori che hanno militato nelle giovanili degli anni passati, gi\u00e0 Vice Campioni d'Italia nella categoria allievi e juniores nazionali, sposando la causa ridando cos\u00ec vita alla famigerata e storica squadra di quartiere, insieme alla Scuola Calcio e al Settore Giovanile. Il Torrino quindi rinasce, guidato da Daniele Caiazzo Responsabile dell'Area Tecnica, della Scuola Calcio e del Settore Giovanile, Allenatore della Prima Squadra insieme ad Alessandro Conti, e Direttore Giovanni Cucunato. Il ritorno subito in C1, grazie al secondo posto conquistato in campionato, ad un punto dalla capolista, con il solo rammarico di aver perso la finale di coppa. Il TORRINO C5, torna in serie C1 ed \u00e8 pronto alla stagione 2019-20 ad essere ancora protagonista."}
{"id": "634391", "revid": "14806", "url": "https://it.wikipedia.org/wiki?curid=634391", "title": "Torrino Sporting Club", "text": ""}
{"id": "634394", "revid": "1632387", "url": "https://it.wikipedia.org/wiki?curid=634394", "title": "Anfiteatro Flavio (Pozzuoli)", "text": "LAnfiteatro Flavio \u00e8 uno dei due anfiteatri romani esistenti a Pozzuoli. Risalente alla seconda met\u00e0 del I secolo d.C., fu realizzato per far fronte all'incremento demografico di Puteoli, che aveva reso insufficiente il precedente edificio adibito per spettacoli pubblici in et\u00e0 repubblicana. Secondo solo al Colosseo e all'anfiteatro Campano di Capua in quanto a capienza, sorge in corrispondenza della convergenza di due vie principali, la Via Domiziana e la via per Napoli. \nNel 2016 ha fatto registrare 28\u00a0899 visitatori.\nStoria.\n\u00c8 stato attribuito agli stessi architetti del Colosseo, del quale \u00e8 di poco successivo. Alcuni testi riportano la sua edificazione sotto Vespasiano e la sua inaugurazione probabilmente da Tito. Secondo alcuni studiosi, la presenza di muratura realizzata con la tecnica dell\"opus reticulatum\" farebbe pensare a una sua realizzazione sotto Nerone, oggetto di rimozione poi per effetto di un processo di \"damnatio memoriae\".\nLa tecnica muraria comprende, tuttavia, anche l'utilizzo di laterizi; inoltre, il ritrovamento di un'iscrizione epigrafica che recita \"\"Colonia Flavia Augusta/Puteolana pecunia sua\" (cio\u00e8, \"la Colonia Flavia Augusta costru\u00ec a sue spese\") ed il fatto stesso che la tipologia dell'anfiteatro puteolano \u00e8 del tutto simile a quella del Colosseo darebbero ragione a una collocazione cronologica del monumento in et\u00e0 Flavia. Gli scavi archeologici ebbero inizio nel 1839 e si conclusero alla fine dello stesso secolo ma, solo nel 1947, a seguito di una nuova campagna di scavo, il monumento fu definitivamente liberato dai detriti che si erano accumulati nel corso degli anni.\nLa vicenda di San Gennaro.\n Secondo la tradizione invece, il supplizio fu mutato per l'avvenimento di un miracolo, infatti, le fiere si inginocchiarono al cospetto dei quattro condannati, dopo una benedizione fatta da Gennaro. Furono poi decapitati nei pressi della Solfatara insieme ai puteolani Procolo, Eutiche e Aucuzio.\nA ricordo della loro permanenza nell'anfiteatro, intorno al XVII - XVIII, la cella dove furono rinchiusi prima dell'esecuzione della condanna \"ad bestias\", divenne una cappella dedicata al culto dei santi l\u00ec imprigionati, soprattutto a quello di San Gennaro, al quale \u00e8 stata intitolata; ci\u00f2 \u00e8 testimoniato da due lapidi poste al suo ingresso. Fu decorata con un altare maiolicato e una statua in ceramica raffigurante i santi Gennaro e Procolo che si abbracciano.\nStruttura.\nLa struttura, di pianta ellittica, misura 149 x 116 metri. La facciata esterna, che comprendeva tre ordini di arcate sovrapposti, poggianti su pilastri e sormontati da un attico, in origine era preceduta da un portico ellittico impiantato su una platea di lastroni in travertino i cui pilastri originari in piperno ornati da semicolonne vennero in seguito rinforzati con grandi pilastri in laterizio.\nAll'interno, cui si accedeva mediante i quattro ingressi principali o attraverso altri dodici secondari, l'arena, sul cui perimetro si aprivano diverse botole, anche lungo la \"fossa scenica\" (\"asse mediano\" o \"media via\"), le quali venivano chiuse con tavole di legno durante gli spettacoli, da dove facevano la loro entrata le belve (tigri, leoni e giraffe), ha i due semiassi di 72,22 e 42,33 metri. La cavea, divisa in tre livelli di gradinate (ima, media e summa), permetteva di contenere fino a 40.000 spettatori.\nNei sotterranei, posti a circa 7 metri di profondit\u00e0, sono tuttora visibili parti degli ingranaggi per sollevare le gabbie che portavano sull'arena belve feroci e probabilmente altri elementi di scenografia degli spettacoli."}
{"id": "634400", "revid": "287204", "url": "https://it.wikipedia.org/wiki?curid=634400", "title": "Nicole Vaidisova", "text": ""}
{"id": "634402", "revid": "122048142", "url": "https://it.wikipedia.org/wiki?curid=634402", "title": "Piloni dello Stretto", "text": "I cosiddetti piloni dello stretto (chiamati singolarmente nei dialetti messinese e reggino \"u piluni\") sono dei tralicci in disuso dell'elettrodotto ad alta tensione a 220 kV che per trent'anni, dal 1955 al 1985, attravers\u00f2 lo stretto di Messina fra la Calabria e la Sicilia. Si tratta di due torri d'acciaio indipendenti, una collocata sulla sponda siciliana e l'altra su quella calabrese.\nStoria e descrizione.\nNel secondo dopoguerra i consumi elettrici in Sicilia erano triplicati rispetto alle rilevazioni del 1938, pertanto, a partire dal 1948, fu progettato un elettrodotto che incrementasse la disponibilit\u00e0 di energia elettrica nell'isola. L'opera fu progettata dalla Societ\u00e0 Generale Elettrica della Sicilia (SGES) recuperando un precedente studio del 1921 dell'ingegnere Ferrando, che fu aggiornato dagli ingegneri Enrico Vismara e Arturo Danusso. I cantieri si aprirono nel 1952 con la posa, nei pressi di Torre Faro, del primo masso di una scogliera di protezione delle future costruzioni (anche se l'inaugurazione ufficiale avvenne il 27 gennaio 1953 alla presenza dei ministri Salvatore Aldisio e Franco Restivo), e si chiusero il 28 dicembre 1955 con la messa in funzione dell'elettrodotto. \nLo sforzo ingegneristico produsse un collegamento aereo lungo 3.646 metri, che stabil\u00ec il record per l'elettrodotto pi\u00f9 lungo del mondo e valse, nel 1958, il \"Premio ANIAI 1957\", conferito dall\u2019Associazione Nazionale Ingegneri ed Architetti Italiani, quale migliore realizzazione di ingegneria elettrotecnica italiana degli anni 1951-1956.\nI tralicci furono realizzati dalla Societ\u00e0 Anonima Elettrificazione (SAE) di Lecco: il traliccio siciliano, detto \"pilone di Torre Faro\", fu inaugurato il 16 maggio 1956 dall'allora presidente della Regione Siciliana Giuseppe Alessi, ed \u00e8 alto 224 metri, pi\u00f9 11 della base di calcestruzzo armato che lo sostiene, per totali 235 metri. Il traliccio calabrese, situato sulla sommit\u00e0 della collina di Santa Trada, \u00e8 identico, ma con i 165 metri sottostanti di promontorio, svetta a ben 394 metri sullo specchio d'acqua dello stretto.\nLe fondazioni, sulle due sponde, con un corpo a struttura scatolare a forma di croce, sono diverse. Quella di Torre Faro, realizzata dalla Ferrocemeneto, data la natura del terreno, si appoggia su quattro cassoni indipendenti che si spingono sino a 20 metri sotto il livello del mare, mentre quella di Santa Trada, realizzata dalla Cosiac, si appoggia sulla roccia direttamente in un profondo scavo. Proprio l'altezza della torre calabra \u00e8 stata utilizzata dal giornalista Francesco Romeo per entrare nel Guinness dei primati europeo, realizzando la pi\u00f9 alta trasmissione televisiva continentale in una struttura aperta. Il 7 ottobre 2011 infatti, Romeo e la sua troupe realizzarono lo speciale TV \"Il superattico pi\u00f9 bello del Mondo\", dedicato all'incredibile spettacolo che si ammira dalla sommit\u00e0 del pilone.\nI piloni sono stati realizzati sul modello dei tralicci del primo attraversamento sul fiume Elba, in Germania e, fino al completamento del secondo attraversamento su questo corso d'acqua, hanno vantato il record dei piloni pi\u00f9 alti del mondo. I costruttori, per\u00f2, dovettero adattare il progetto alle caratteristiche geomorfologiche dello stretto di Messina. \nLa mensola alla sommit\u00e0 misura 75 metri, cos\u00ec che i tre cavi conduttori fossero distanti 25 metri l'uno dall'altro per non collidere in caso di forte vento, fattore usuale nello stretto di Messina. \nLa tesatura dei conduttori fu un'operazione difficoltosa. Si trattava infatti di stenderli senza far toccare loro l'acqua; operazione complessa realizzata in tempi successivi e ulteriormente complicata dall'improvviso passaggio di una petroliera che non ebbe ad osservare i segnali di divieto che da giorni bloccavano lo stretto. Le operazioni iniziate il 15 luglio e la cui fine era prevista per il 30, furono terminate solo alle ore 15:40 del 22 settembre 1955 con l'ormeggio dei conduttori sulle due sponde . Inizialmente furono montati 4 conduttori (di cui uno di riserva) con una tensione di 150 kV, nel 1971 ne furono installati altri 2, portando la tensione del collegamento a 220 kV.\nDovendo sorpassare la superficie marina ad una quota sufficientemente alta, i conduttori dovevano essere mantenuti in alta tensione per gli oltre 3 km della campata. Per questo non furono impiegati normali cavi conduttori bens\u00ec cavi d'acciaio, materiale con conduttivit\u00e0 ben inferiore al rame come trasmissione di energia. La scarsa conducibilit\u00e0 elettrica dell'acciaio, per\u00f2, rese particolarmente costosa la trasmissione dell'elettricit\u00e0. La resistenza richiesta alle forti raffiche di vento non consent\u00ec inoltre l'uso di conduttori intrecciati, riducendone ulteriormente la capacit\u00e0 di trasporto.\nQuesti fattori determinarono la dismissione nel febbraio del 1992 della connessione aerea in favore di quella sottomarina, con il passaggio di un cavo rivestito (posato nel 1985) che servisse la zona orientale della Sicilia. Il pilone di Torre Faro \u00e8 stato oggetto di una totale riverniciatura all'indomani della dismissione; infatti, si presenta in uno stato di conservazione migliore rispetto alla torre calabrese, che comunque \u00e8 stato dichiarato solido da una perizia dell'Istituto italiano saldatura del 2008.\nIl pilone siciliano ha poi un'illuminazione cangiante nel colore e nell'intensit\u00e0, mentre, per il pilone calabrese, un recente furto di rame per tutta la superficie nonch\u00e9 dei pannelli fotovoltaici pochi giorni dopo la loro sistemazione da parte della provincia, lo rende quasi invisibile di notte.\nPur non avendo pi\u00f9 alcuna funzione pratica, i piloni non sono stati tuttora abbattuti, e oggi, con lo status di monumenti storici tutelati, sono usati per misurazioni meteorologiche, esercitazioni di recupero in quota e telecomunicazioni. Dal 2006, il pilone di Torre Faro \u00e8 stato aperto al pubblico per un paio di stagioni; la visita richiedeva di salire una scala di 2.240 gradini per raggiungere la piattaforma pi\u00f9 alta."}
{"id": "634406", "revid": "48040", "url": "https://it.wikipedia.org/wiki?curid=634406", "title": "KR Reykjav\u00edk", "text": ""}
{"id": "634415", "revid": "1573940", "url": "https://it.wikipedia.org/wiki?curid=634415", "title": "Calendario tuareg", "text": "Per calendario tuareg si intende l'insieme delle conoscenze tradizionali relative alla suddivisione del tempo presso le culture nomadi del Sahara di stirpe tuareg. Come avviene con il cosiddetto calendario berbero delle regioni pi\u00f9 a nord, anche in questa vasta area si osserva l'intrecciarsi di due tradizioni principali, una riguardante l'anno solare (connesso con il calendario giuliano ma con numerosi elementi autoctoni) e l'altra riguardante l'anno islamico, con i suoi ritmi legati alle lunazioni e non al ciclo solare.\nL'anno solare.\nIn generale l'anno solare si basa non tanto sul calendario giuliano in uso soprattutto tra i Berberi del Nord (che \u00e8 noto anche nel Sahara, per esempio tra i Kel Adagh: 1 \"yunayr\", 2 \"febrayr\", 3 \"maris\", 4 \"ibril\", 5 \"maya\", 6 \"yunyuh\", 7 \"yulyuh\", 8 \"ghushet\", 9 \"shutamber\", 10 \"ektuber\", 11 \"nuwamber\", 12 \"dujamber\"), quanto soprattutto su suddivisioni dipendenti dalle condizioni meteorologiche e dalla posizione delle diverse costellazioni nel cielo.\nImportante \u00e8 la ripartizione in \"stagioni\", che peraltro differiscono da una regione all'altra pur con innegabili somiglianze. Cos\u00ec, nel nord del Sahara, le stagioni ricordano molto quelle del calendario giuliano:\nInvece, nelle regioni del Sahel (sud del Sahara), le \"stagioni\", di durata meno regolare, e spesso \"sfasate\" in dipendenza dalla latitudine e dall'altitudine, sono:\n\"Tagrest\" \u00e8 la prima stagione di questo \"calendario\". Essa ha inizio alla fine di ottobre, ed \u00e8 segnalata dalla comparsa di Arturo (\"atri n talomt\" \"stella della cammella\"), considerato la \"testa\" della costellazione della cammella, il resto della quale, coincidente con l'Orsa maggiore, ha fatto la sua comparsa, a poco a poco, nella stagione precedente: prima le due stelle che costituiscono le \"zampe posteriori\", poi quelle anteriori, quindi le tre stelle delle vertebre del collo (il \"timone\" del Carro).\nLa stagione calda e secca, \"awelan\", comincia tra febbraio e marzo: di solito l'inizio \u00e8 caratterizzato dalla scomparsa delle pleiadi (in tuareg \"shet ehod\" \"le figlie della notte\"). Durante questo periodo, la cammella ha la testa abbassata. Man mano che la \"testa\" si solleva, i tuareg cominciano a scrutare il cielo: si avvicina la stagione delle piogge. \nIl periodo che precede immediatamente la stagione delle piogge \u00e8 chiamato \"amekessu\". Cos\u00ec ne parla Jean Clauzel in un romanzo che fa di questo periodo dell'anno la metafora del periodo di attesa tra la fine del colonialismo francese e la stagione dell'indipendenza, che per i tuareg del Mali sar\u00e0 particolarmente amara: \"Nel tempo di \"amekessu\" ognuno guarda il cielo per scoprire le prime nuvole, ancora in forma di sottili filamenti bianchi e isolati, che annunciano le precipitazioni da cui il suolo sar\u00e0 fecondato. Ognuno annusa l'aria per sentire un vento appena pi\u00f9 fresco ma gi\u00e0 carico d'umidit\u00e0, con un nome dolcissimo, come accarezzato dalle labbra di chi lo nomina: \"elehe\". Questo vento annuncia l'arrivo a nord, a sud, a est o a ovest, della pioggia e la fine della stagione della fatica e della fame\".\nLa ricomparsa delle pleiadi, verso la fine di giugno segna l'arrivo della pioggia. Inizia la stagione favorevole di \"yel\", nel corso della quale sorgeranno anche \"Amanar\" (Orione), il suo cane (Sirio) e soprattutto \"ghusshet\" (Canopo).\nLa stagione successiva, \"gharat\", \u00e8 caratterizzata dalla progressiva comparsa di tutte le stelle della \"cammella\", che impiegano circa un mese e mezzo ad apparire tutte. L'arrivo dell'ultima stella, la \"testa\", segna di nuovo l'inizio di \"tagrest\".\nL'anno islamico.\nAnche presso i Tuareg, come presso i Berberi del nord, i mesi del calendario islamico possiedono, accanto ad una denominazione in arabo (dialettale) anche un nome autoctono, che talvolta non \u00e8 la semplice \"traduzione\" o \"spiegazione\" del nome arabo (per esempio: \"il digiuno per il \"Ramadan\"\"), ma sembra risalire a denominazioni dei mesi di un calendario antico (di epoca preislamica e probabilmente anche preromana).\n\"Tab. 1\" - Corrispondenze tra le denominazioni arabe e tuareg dei mesi islamici\nTra le denominazioni \"trasparenti\", si segnalano quelle relative al mese che precede e a quello che segue il \"ramadan\": \"quello che corre\" (troppo in fretta e conduce rapidamente al digiuno) / \"il riposo\" (cio\u00e8 l'\"attesa\" del digiuno), e \"Il bere\" (liberamente: il sacrificio maggiore del mese di \"ramadan\" non \u00e8 tanto l'astenersi dal cibo quanto l'astenersi dal bere).\nTra le denominazioni \"arcaiche\" si osservano mesi come \"il mese nero\" o \"il mese d'oro\", e \"il cucciolo di gazzella\" (primo, secondo e terzo), che trovano analogie nel calendario berbero arcaico rilevato in manoscritti medievali. \"Il piccolo di gazzella\" \u00e8 anche il nome tuareg di una stella prossima a Sirio che ha un ruolo di rilievo tra le costellazioni tuareg)."}
{"id": "634422", "revid": "287204", "url": "https://it.wikipedia.org/wiki?curid=634422", "title": "Piccolo Ranger", "text": "Il Piccolo Ranger \u00e8 il titolo di due serie a fumetti incentrate su Kit Teller, un personaggio ideato nel 1958 da Andrea Lavezzolo e dal disegnatore Francesco Gamba; vennero edite in Italia dalle Edizioni Audace nel formato a strisce nella collana omonima e in seguito in una nuova serie nel formato bonelliano pubblicata dal 1963 al 1985. Il personaggio appartiene a una schiera di eroi adolescenti molto diffusi negli anni cinquanta e anni sessanta, come Capitan Miki, il Piccolo Sceriffo e altri, voluti cos\u00ec giovani per favorire la loro identificazione con i potenziali giovani acquirenti, che essendo loro coetanei, potevano rispecchiarsi nei protagonisti delle storie a fumetti. La serie presenta una propria originalit\u00e0 dando vita a una lunga e coinvolgente epopea a fumetti dai toni sia tragici che umoristici tra le pi\u00f9 riuscite del genere western del periodo. La serie \u00e8 stata pubblicata anche in Francia, ex-Jugoslavia, Turchia, Grecia, Spagna e Brasile.\nBiografia del personaggio.\nKit Teller \u00e8 il figlio di Mary Worth e Ted Moses Teller che emigrano dal Galles in cerca di fortuna negli Stati Uniti dove, una volta arrivati si inoltrano nei selvaggi territori di frontiera in cerca di un lavoro. Durante questo viaggio, al confine tra il Missouri e l'Illinois, nel 1861 nasce Kit. Otto mesi dopo la nascita di Kit la madre muore e il piccolo Kit si ammala. Salvato dagli indiani della trib\u00f9 di Bisonte Rosso, Kit ed il padre rimangono per quasi un anno con gli indiani per poi ripartire per andare ad arruolarsi nei \"ranger\" e mandare Kit in un collegio dell'est. Moses diventa un ranger e ottiene dal comandante l'autorizzazione a tenere il piccolo Kit al forte in attesa che il bambino raggiunga l'et\u00e0 per andare in collegio.\nLa serie del Piccolo Ranger prende l'avvio da questo momento. Il padre di Kit durante una missione ha disertato ed \u00e8 scomparso andando a vivere presso gli indiani e per tale motivo \u00e8 considerato un traditore. I ranger del forte vorrebbero tenere nascosto il fatto al piccolo Kit che \u00e8 comunque benvoluto. Il Piccolo Ranger vive le sue avventure in una terra selvaggia affrontando fuorilegge, indiani feroci ma anche rettili sapienti, extraterrestri o guerrieri medioevali arrivati chiss\u00e0 come nel nuovo mondo. Tra i personaggi che incontra, forse i pi\u00f9 insoliti sono due mormoni, vegetariani italo-americani: SATURNINO E SALVATORE. Sono esperti cultori di ogni arte e scienza, dotati di strani poteri. Tra l'altro parlano con gli animali, in modo non dissimile da quanto succede nelle pagine del Tarzanide Akim. Avvisano i due Teller, padre e figlio, di guardarsi dall'acqua, nelle notti di luna piena. Tale avvertimento li salver\u00e0 da diversi agguati. Al termine di ogni avventura il giovane ranger ritrova i suoi amici tra le rassicuranti mura del forte dei ranger. Fra loro la fidanzata Claretta Morning, la materna vivandiera del forte Rosa Morning, madre di Claretta, il beone Brandy Jim, il cuoco e lavandaio cinese Cin Lao, il sergente O'Hara, Denti Bill, Frankie Bellevan, Annie Quattropistole, Ibrahim Bamboula.\nStoria editoriale.\nIl personaggio esordisce nella Collana Audace della omonima casa editrice di Gian Luigi Bonelli nel classico formato a strisce pubblicate in sette serie edite dal 15 giugno 1958 al 25 aprile 1971 per un totale di 328 albi.. Le sceneggiature sono di Andrea Lavezzolo e, in misura ridotta, di Guido Nolitta mentre i disegni sono di Francesco Gamba e Birago Balzano. Successivamente con gli albi non venduti l'editore ripropose la serie del Piccolo Ranger in complessive 69 raccoltine, a partire dal n. 11 della serie \"Supplemento alla collana Audace\". Le raccoltine non hanno una periodicit\u00e0 ed il prezzo \u00e8 di lire 100 per i primi volumetti e 120 per i restanti numeri. Dal 1963 le storie proposte nel formato a striscia nella collana Audace vennero ristampate nel formato bonelliano nella collana \"Gli albi del cowboy - Nuova serie\" fino a pagina 55 del n. 89 quando iniziarono a essere pubblicate storie inedite del personaggio; la testata si concluse dopo 255 albi nel febbraio 1985 in cui Kit, Frankie e i loro amici, terminati i loro anni con la divisa dei Rangers, si ritirano in campagna e iniziano una nuova vita da allevatori. Il merito della longevit\u00e0 della serie va per\u00f2 attribuito anche a coloro che hanno proseguito l'opera di Andrea Lavezzolo come Decio Canzio che, pur mantenendo lo spirito della serie, rese pi\u00f9 agile la narrazione aggiornandola al mutare dei tempi o come Giorgio Pezzin, Marcello Toninelli e lo Staff di If; da notare che Guido Nolitta scrisse l'ultima avventura della serie.\nUn episodio inedito autoconclusivo dal titolo \"Documento segreto\" \u00e8 stato pubblicato in appendice al n. 99 del Comandante Mark nella Collana Araldo. Nel mese di maggio 1992 viene pubblicato un albo speciale di 148 pagine intitolato \"Il ritorno dei rangers\" scritto da Mauro Boselli e disegnato da Francesco Gamba. Infine, nel 2006 l'Editoriale Mercury ha pubblicato una nuova storia inedita dal titolo \"Zoltan il mago\", scritta da Ermes Senz\u00f2 e disegnata da Luigi Merati. A partire dal febbraio 2012, il Piccolo Ranger viene ristampato in un'edizione per le edicole dalla If Edizioni.\nElenco albi della serie \"Gli albi del cowboy - Nuova serie\""}
{"id": "634424", "revid": "123962899", "url": "https://it.wikipedia.org/wiki?curid=634424", "title": "Alfa Romeo 145", "text": "L'Alfa Romeo 145 \u00e8 una autovettura compatta, prodotta dal 1994 al 2001 nello stabilimento di Pomigliano d'Arco, in Campania, come sostituta dell'Alfa Romeo 33.\nStoria.\nPer sostituire la 33 vennero presentati due modelli distinti: l\"'Alfa Romeo 145\", una berlina 3 porte 2 volumi che nel suo primo anno di vita venne prodotta assieme alla 33, e l'Alfa Romeo 146, una berlina 5 porte e 2 volumi e mezzo, che con la sua uscita nel 1995 sanc\u00ec il definitivo pensionamento del modello precedente.\nLa 145 venne svelata al pubblico nel luglio 1994 dall\u2019allora amministratore delegato del Gruppo Fiat Paolo Cantarella. Le vendite partirono dal 9 settembre dello stesso anno.\nMeccanica.\nLa 145 aveva una linea sportiva, grazie al disegno di Chris Bangle ed era basata sul pianale \"Tipo 2\" sviluppato dal Gruppo Fiat per tutti i veicoli di segmento C come la Fiat Tipo e la Lancia Delta seconda serie. Inizialmente i motori furono i boxer derivati dalla 33 con cilindrata 1351\u00a0cm\u00b3, 1596\u00a0cm\u00b3 e 1712\u00a0cm\u00b3, quest'ultimo con distribuzione a sedici valvole. Il motore di 1596\u00a0cm\u00b3 era una versione inedita e unica del famoso e collaudato boxer Alfa Romeo, ottenuta con la riduzione dell'alesaggio del 1712\u00a0cm\u00b3 a otto valvole.\nLo schema meccanico risultava semplice e raffinato allo stesso tempo: motore longitudinale (per le versioni Boxer) o trasversale (per le versioni diesel o Twin Spark) con cambio in blocco e sospensioni a 4 ruote indipendenti del tipo MacPherson all'anteriore e a bracci tirati al posteriore connessi da barra stabilizzatrice. Veniva costruita nello stabilimento di Pomigliano d'Arco.\nNel 1997 i motori boxer vennero sostituiti dai Twin Spark Pratola Serra, pi\u00f9 adeguati in termini di coppia motrice alla massa della vettura e pi\u00f9 parchi nei consumi, e nel 1999 il Turbodiesel a iniezione indiretta da 90 CV venne sostituito dal nuovo JTD a iniezione diretta Common Rail, gi\u00e0 visto su altri modelli del gruppo Fiat. Il motore Twin Spark di 1970 cm\u00b3 e 150 CV, gi\u00e0 usato in altre vetture dell'Alfa Romeo del periodo come la GTV e la Spider, equipaggiava la versione \"Quadrifoglio\", che rappresentava il modello di punta della gamma 145; dotata di assetto sportivo, freni maggiorati, e particolari estetici come le minigonne e i cerchi in lega da 15 pollici di disegno specifico.\nI freni erano a disco anteriormente e a tamburo posteriormente sulle versioni meno potenti, ma se queste ultime erano equipaggiate con l'opzionale ABS i freni erano tutti a disco.\nEvoluzione.\nNel 1997 ci fu un aggiornamento generale della vettura: vennero modificati alcuni particolari esterni, come i fascioni paraurti e l'alettone posteriore con terza luce di arresto integrata (opzionale), e alcuni particolari degli interni, nella fattispecie le bocchette del sistema di aerazione e la strumentazione. Venne introdotto anche l'allestimento Junior, il quale combinava la motorizzazione 1.4 (pi\u00f9 tardi anche 1.6) TS con cerchi di disegno specifico e i particolari estetici e l'assetto della Quadrifoglio Verde, contraddistinto dalla presenza dei fregi \"Junior\" sulle minigonne.\nL'ultimo aggiornamento fu effettuato nel 1999, con il ridisegno dei paraurti e di altri dettagli estetici, l'adozione di serie dell'airbag lato guida, e dei freni a disco su tutte le ruote.\nNell'autunno 2000 venne introdotta nel mercato l'Alfa Romeo 147 che per\u00f2 non sostitu\u00ec immediatamente la 145: quest'ultima rimase sul mercato fino alla fine del 2001."}
{"id": "634426", "revid": "547034", "url": "https://it.wikipedia.org/wiki?curid=634426", "title": "Giovanni Lorini", "text": "Carriera.\nGiocatore.\nCresciuto nelle giovanili del Milan, col quale ottiene 10 presenze in Serie A senza riuscire ad imporsi come titolare, nella stagione 1977-1978 disputa 4 incontri di campionato nel Lanerossi Vicenza che concluder\u00e0 il campionato con uno storico secondo posto finale; ad ottobre viene ceduto al in uno scambio con Franco Cerilli.\nDopo aver disputato le due migliori stagioni della storia del Monza (due quarti posti in Serie B, ed uno spareggio per la promozione perso col ) nel 1979 passa al Genoa dove disputa due campionati con Gianni Di Marzio e Luigi Simoni allenatori, conquistando nella seconda la promozione in A, di cui non pu\u00f2 godere, perch\u00e9 viene subito ceduto al Brescia appena retrocesso in B.\nDopo due stagioni al Brescia, la prima delle quali conclusasi con la retrocessione in Serie C1, torna al Monza dove diventa uno dei giocatori pi\u00f9 rappresentativi disputando tre campionati di Serie B.\nNel 1986 \u00e8 stato squalificato per il Calcio Scommesse Bis per 5 anni, ma poi la pena viene ridotta e riprende a giocare nei dilettanti sino a 39 anni.\nHa totalizzato complessivamente 14 presenze in Serie A, 229 presenze e 9 reti in Serie B, 59 presenze e 4 reti (in Serie C).\nAllenatore.\nHa quindi intrapreso l'attivit\u00e0 di allenatore, alternando il ruolo di primo allenatore nelle serie minori a quella di allenatore del settore giovanile (al Milan e al Genoa) e di allenatore in seconda. Poi ha seguito Gianni De Biasi nelle sue esperienze sulle panchine di Levante e Torino.\nNella stagione 2009-2010 \u00e8 \"head coach\" dell'Academy Milan a Toronto, in Canada, mentre dal 2010 assume il ruolo di supervisore delle scuole calcio rossonere in Italia."}
{"id": "634427", "revid": "767487", "url": "https://it.wikipedia.org/wiki?curid=634427", "title": "Etana (cantante)", "text": "Biografia.\nEmigrata negli USA nel 1992, dove ha frequentato infermieristica al Broward Community College.\nGli inizi (2000-2005).\nNel 2000 lascia il college prima di conseguire la laurea, unendosi al gruppo vocale femminile delle \"Gift\", in italiano, \"Il dono\".\nRitorn\u00f2 nel suo luogo di nascita per riflettere su cosa profondamente significasse la sua appartenenza alla societ\u00e0 rasta, e di conseguenza quanto lei potesse interpretarne lo stile musicale, interpretazione che comprendeva anche una definizione vera delle donna, di se stessa, nei confronti di uno stile di vita naturale, e di un riconoscimento degli insegnamenti del sindacalista e scrittore giamaicano, Marcus Garvey e dell'ultimo imperatore etipoe, Hail\u00e9 Selassi\u00e9. Tale possibilit\u00e0 le giunse nel 2005, quando un amico l'ha portata alla Fifth Element Records di Kingston, dove rimane fulminata dall'ascolto del singolo di Richie Spice, \"Earth A Run Red\" e dell'album, \"Spice in Your Life\".\nThe Strong One (2007-2009).\nMentre studiava con il chitarrista e percussionista della Spice band, Etana realizza il brano, \"Wrong address\". Principalmente di genere Folk acustico, la canzone \u00e8 una fusione di ritmi root reggae con sfumure neo-soul basata sull'esperienza della zia Etana, dove le venne detto di mentire su dove viveva, al fine di ottenere un impiego. Il singolo ricevette l'heavy rotation radio, raggiungendo il primo posto in diverse classifiche giamaicane.\nNella seconda grande hit, dal titolo, \"Roots\" la cantante si \u00e8 ispirata ai suoi viaggi in Africa.\nIl resto delle canzoni del suo album di debutto\", The Strong One\", pubblicato nel 2008, presenta un eclettico mix di idee della stessa Etana e di numerose influenze, tra le quali possiamo citare quelle degli Air Supply, della cantautrice Dolly Parton, e dei cantanti giamaicani Bob Marley e Sizzla. Nel 2008 Etana \u00e8 stata nominata per il MOBO Awards nel 'Best Reggae'."}
{"id": "634428", "revid": "125016348", "url": "https://it.wikipedia.org/wiki?curid=634428", "title": "Elena Guarnieri", "text": "Biografia.\nGiornalista professionista e conduttrice televisiva, ha esordito poco pi\u00f9 che ventenne in tv. La sua prima esperienza televisiva fu come valletta nel programma \"Il gioco delle coppie\" condotto da Corrado Tedeschi nel 1990-91. In seguito ha preso parte a programmi come \"Ciao Italia\" (Rai 1), \"W le donne\", \"Il gioco delle coppie\", \"Guida al Campionato\" con Sandro Piccinini, \"Village\" e \"Planet\" (Italia 1).\nNei primi anni novanta ha inoltre avuto delle esperienze come attrice: ha recitato nella sit-com \"Nonno Felice\", in cui interpretava il ruolo della maestra del nipotino di Gino Bramieri, nella sit-com \"Casa Vianello\" con Sandra Mondaini e Raimondo Vianello e nella parodia musicale a cura di Beppe Recchia \"I tre moschettieri\".\nHa collaborato anche con la testata giornalistica di Telepi\u00f9 per cui ha condotto il telegiornale sportivo e la trasmissione \"Telequote\" con Rino Tommasi.\nDal 1996 al 2007 ha fatto parte della redazione di \"Studio Aperto\" conducendo le edizioni serali del telegiornale. Per il TG di Italia 1 \u00e8 stata inviata in Vaticano nei giorni della morte di Giovanni Paolo II e della proclamazione di Benedetto XVI, mentre su Rete 4 ha condotto in prima serata: \"Miracoli\" con Piero Vigorelli, \"Gentes\", e la prima edizione di \"Sipario del TG4\".\nDall'ottobre del 2007 \u00e8 caporedattore del TG5 di cui conduce prima l'edizione delle 13 (all'inizio in coppia con Luca Rigoni, successivamente da sola) e poi quella principale, alle 20, sostituendo Cristina Parodi, passata a LA7.\n\u00c8 anche autrice e conduttrice di \"Vite straordinarie\", programma di Rete 4, in onda in prima serata, dedicato alle biografie di personalit\u00e0 del passato e del presente: Diego Armando Maradona, Cassius Clay, Enzo Ferrari, Madre Teresa di Calcutta, il Generale Dalla Chiesa, Marilyn Monroe, Hitler, Mussolini, Papa Giovanni Paolo II e molti altri. Si tratta di un documentario girato in esterna sui luoghi della vita del personaggio trattato, arricchito da numerose testimonianze di persone che conoscono o hanno conosciuto il protagonista, o del protagonista stesso della puntata. \nNell'aprile 2010 ha condotto una puntata speciale di \"Vite straordinarie\" nella sera della morte di Raimondo Vianello in diretta dallo studio 5 di Mediaset in Cologno Monzese, il medesimo studio in cui anni prima erano state girate le sitcom di \"Casa Vianello\". Un altro speciale, dedicato a Sandra Mondaini, \u00e8 andato in onda il 21 settembre 2010, giorno della morte dell'attrice.\nL'8 gennaio 2016 ha condotto il programma \"Angeli\", in prima serata su Canale 5.\nNel 2017 la \"Gazzetta di Parma\" la dichiara una delle nove telegiornaliste italiane che bucano lo schermo della televisione, con Laura Chimenti, Helga Cossu e altre colleghe.. "}
{"id": "634431", "revid": "125171436", "url": "https://it.wikipedia.org/wiki?curid=634431", "title": "Battaglia di Cascina", "text": "La battaglia di C\u00e0scina \u00e8 un fatto d'armi avvenuto il 28 luglio 1364 tra le truppe pisane e quelle fiorentine in cui queste ultime vinsero, causando ai Pisani notevoli danni. La battaglia \u00e8 stata resa celebre dal cartone preparatorio per un affresco commissionato da Pier Soderini a Michelangelo Buonarroti per la sala del Maggior Consiglio di Firenze.\nL'affresco non venne per\u00f2 mai realizzato.\nVendicarono la sconfitta subita pochi mesi prima e che aveva consentito al celebre Giovanni Acuto - che combatteva con Hanneken von Baumgarten (Anichino/Annichino Bongarden/Bongarten), a capo, di 3000 corazzieri, o \"barbute\" (costituite da un cavaliere e un servente - o sergente - anch'egli montato, antesignane delle \"lance\") - di percorrere vittorioso la Valdinievole, Prato e di presentarsi una prima volta sotto Firenze, per proseguire nelle devastazioni e nelle lucrose razzie nel Mugello, nel Pistoiese e ancora di portarsi sotto le mura di Firenze, all'altezza di Porta S. Frediano, alla testa delle cui forze non si trovava pi\u00f9, perch\u00e9 licenziato, Pandolfo II Malatesta.\nFirenze fu allora difesa da Enrico di Monforte, s\u00ec da sconsigliare lo stuolo pisano di Acuto e Anichino dal proseguire nella propria azione offensiva. Di l\u00ec a pochi mesi Firenze assold\u00f2 11.000 fanti e 4.000 cavalieri, affidandoli a Galeotto I Malatesta, ben accetto ai soldati. Questi impegn\u00f2 le forze avversarie non proprio a C\u00e0scina, ma in una frazione del suo comune: a San Savino, in direzione di Pisa e colse una netta vittoria, provocando gravi perdite nello schieramento pisano grazie alla buona flessibilit\u00e0 e all'accorta disposizione tattica per la quale si misero in mostra in particolare Riccieri Grimaldi e i suoi 400 balestrieri, oltre agli uomini di Manno Donati, Bonifacio Lupi e dello stesso Enrico di Monforte, secondo di Galeotto Malatesta. La vittoria comport\u00f2 la morte di un migliaio di soldati pisani e la cattura di altri 2.000 combattenti.\nIl contesto.\nLa situazione generale di Pisa alla met\u00e0 del Trecento era critica; in particolare crescevano i dissidi e contrasti con Firenze.\nLa guerra tra le due citt\u00e0 toscane provoc\u00f2 la chiusura delle vie di comunicazione e l'interruzione di traffici verso il retroterra peninsulare della piazza mercantile pisana, da sempre fondamentale per la sua vitalit\u00e0, essendo Pisa un centro commerciale soprattutto di transito. Al culmine di queste tensioni si determin\u00f2 la battaglia di Cascina, che si tramut\u00f2 in una sconfitta per il fronte pisano. La repubblica di Pisa aveva assoldato per l'occasione il condottiero Giovanni Acuto (John Hawkwood) - che combatteva con Hanneken von Baumgarten(Anichino/Annichino Bongarden/Bongarten) 3.000 o \"barbute\", costui aveva da poco percorso la Valdinievole, raggiunta Prato e si era presentato addirittura sotto Firenze, per proseguire nelle devastazioni e nelle lucrose razzie nel Mugello e nel Pistoiese.\nFirenze era allora difesa da Enrico di Monforte, s\u00ec da sconsigliare lo stuolo pisano di Acuto e Anichino dal proseguire nella propria azione offensiva.\nDi l\u00ec a pochi mesi Firenze assold\u00f2 11.000 fanti e 4.000 cavalieri, affidandoli a Galeotto I Malatesta.\nLa dinamica.\nQuesta la dinamica nella cronaca del fiorentino di Filippo Villani. Il 28 luglio le armate fiorentine sotto il comando di Galeotto I Malatesta si presentarono alle porte di C\u00e0scina a poche miglia da Pisa. La strada era libera ma la temperatura insopportabile. Le armature dei guerrieri erano un supplizio sotto il sole cocente e molti se ne liberarono per bagnarsi nell'Arno.\nIl Capitano, anziano e convalescente dalle febbri terzane, si abbandon\u00f2 ad un riposo pomeridiano, al campo fiorentino vegliavano Manno Donati e l'amico Bonifacio Lupi, marchese di Soragna. Il timore dell'avvicinarsi dell'Acuto, fece dare loro l'allarme al campo, finch\u00e9 il Malatesta, per continuare indisturbato il proprio riposo, deleg\u00f2 i due compagni ad organizzare le eventuali difese. Cos\u00ec Manno e Bonifacio fecero preparare sulla strada maestra che va a Pisa, in vista della Badia di San Savino, un gruppo di armati fiorentini ed aretini, fiancheggiati dai 400 balestrieri genovesi di Ricceri Grimaldi. Le spie pisane riferirono la situazione al proprio esercito guidato da Giovanni Acuto, il quale assaggi\u00f2 le forze fiorentine con tre scaramucce per valutarne la direzione d'attacco.\nL'Acuto attese per\u00f2 che il sole girasse a suo favore per abbagliare i nemici e che si alzasse il vento dal mare per portare la polvere della battaglia in faccia ai fiorentini. Ma commise due errori che gli costarono la sconfitta: la distanza della strada tra i due eserciti era pi\u00f9 lunga di quanto calcolato e l'afa opprimente rese le armature delle fornaci addosso ai suoi combattenti che, quasi tutti di origine inglese e tedesca, non erano abituati a combattere a quelle temperature estive.\nAl momento dell'attacco l'esercito pisano aveva la prima fila d'urto composta da cavalieri inglesi, seguita dalla fanteria pisana e poi dal comandante con il grosso della cavalleria, momentaneamente appiedata. Il rapido assalto port\u00f2 gli inglesi nel campo fiorentino senza che fosse stato possibile organizzarne la difesa. Tuttavia i Fiorentini contennero l'urto degli assalitori e, mentre la massa dei difensori opponeva resistenza, Manno Donati e i suoi compagni uscirono dal campo e affrontarono i Pisani sul fianco destro.\nLa cavalleria tedesca dei fiorentini, guidata da Arrigo da Monforte, rallent\u00f2 l'assalto e sfond\u00f2 le linee pisane fino alle retrovie ed ai vettovagliamenti. Sull'altro lato, i balestrieri genovesi (alleati ai fiorentini), appostati tra le rovine dei casolari e le asperit\u00e0 del terreno, bersagliarono i Pisani. L'Acuto comprese che la sorpresa dell'attacco era fallita e, per non rischiare di subire perdite alla sua compagnia, fece ritirare il grosso dei suoi Inglesi fino sotto le mura di San Savino. La massa dei pedoni pisani rimasti indietro fu cos\u00ec, abbandonata a se stessa, divenendo oggetto del violento contrattacco dei Fiorentini. Tutta la campagna circostante fu teatro di una caccia spietata ai fanti pisani, ormai fuggiaschi e inermi. La strada per Pisa era sgombra: la citt\u00e0 a portata di mano. Ma il Malatesta non era preparato ad una vittoria cos\u00ec schiacciante e, nonostante da pi\u00f9 parti gli si chiedesse di proseguire per la conquista di Pisa, egli prefer\u00ec fermarsi. Fece riunire le truppe e radunare i numerosi prigionieri, mentre gli Inglesi si rifugiarono nell'abbazia di San Savino, in direzione di Pisa. L'esercito fiorentino colse una netta vittoria, provocando gravi perdite nello schieramento pisano, grazie alla buona flessibilit\u00e0 e all'accorta disposizione tattica per la quale si misero in mostra in particolare Riccieri Grimaldi e i suoi 400 balestrieri, oltre agli uomini di Manno Donati, Bonifacio Lupi e dello stesso Enrico di Monforte, secondo comandante di Galeotto Malatesta. La vittoria comport\u00f2 la morte di un migliaio di soldati pisani e la cattura di altri 2.000 combattenti, dove molti morirono per le ferite successivamente.\nIl giorno dopo si cercarono i morti ed i feriti dispersi nella campagna: si trovavano ovunque, nei fossati, nelle vigne, tra i campi, molti corpi galleggiavano nell'Arno sospinti dalla corrente verso Pisa. Secondo la cronaca la battaglia provoc\u00f2 oltre 1.000 morti e 2.000 prigionieri: quelli stranieri subito rilasciati, ma quelli pisani condotti in catene a Firenze.\nC\u00e0scina e la battaglia.\nSecondo gli storici, l'esercito fiorentino si accamp\u00f2 nella notte tra il 27 ed il 28 luglio \u201cintorno a C\u00e0scina\u201d, antico borgo fortificato e l'unica \u201cterra murata\u201d importante in un raggio di molti chilometri.\nNel corso del Medioevo, C\u00e0scina acquist\u00f2 rilevanza soprattutto come centro agricolo e commerciale, data la sua posizione lungo la principale arteria di collegamento tra Firenze e il porto di Pisa e fu spesso luogo di battaglie negli scontri tra queste due citt\u00e0, come quello avvenuto appunto il 28 luglio del 1364. Non si conosce il luogo esatto della battaglia. Emanuele Repetti, all'inizio dell'Ottocento, ha identificato al toponimo alla voce \u201cGello di Lavajano\u201d il luogo \u201cove fecero il campo\u201d i Fiorentini comandati da Galeotto Malatesta.\nSecondo Salvagnini, per\u00f2 si tratta di una voce popolare piuttosto che di una affermazione basata su documenti storici.\nInfatti, se \u00e8 vero che l'Arno (in cui si narra che i soldati fiorentini fecero un bagno) dista attualmente ben due chilometri da Gello, \u00e8 anche vero che allora il fiume non aveva un percorso regolare e distava ancora maggiormente, allargandosi in pi\u00f9 bracci secondari di cui uno tuttavia avrebbe ben potuto giungere fin sotto l'accampamento fiorentino. Nonostante queste osservazioni il Salvagnini avvalora l'ipotesi del Repetti, notando come la localit\u00e0 sia stata scelta spesso dall'esercito fiorentino in diverse circostanze, anche perch\u00e9 tra Gello e Fornacette scorreva il fosso Rinonico che era stato fortificato dai Pisani con steccati e faceva da \u201climite\u201d all'area pisana.\nL'affresco mancato.\nIl gonfaloniere di Firenze Pier Soderini commission\u00f2 a Michelangelo Buonarroti un affresco celebrativo sulla battaglia di Cascina da collocare nella sala del Maggior Consiglio (o Salone dei Cinquecento) di Palazzo Vecchio, contemporaneamente a Leonardo da Vinci fu commissionato un altro dipinto per la parete opposta, per celebrare la parimenti vittoriosa battaglia di Anghiari.\nTanto il primo quanto il secondo dipinto tuttavia oggi non esistono pi\u00f9: quello michelangiolesco perch\u00e9 mai portato in esecuzione e rimasto allo stadio di cartone preparatorio, quello leonardesco perch\u00e9 si rovin\u00f2 immediatamente e irrimediabilmente subito dopo essere stato completato con una tecnica innovativa, ma del tutto inadatta.\nMichelangelo prepar\u00f2 i cartoni della battaglia di Cascina in una stanza dell'ospedale dei \"Tintori di Sant'Onofrio\" dietro corresponsione di un salario mensile. Il soggetto era appunto la battaglia del 1364 e pi\u00f9 precisamente il momento i cui i soldati fiorentini, intenti a fare il bagno nel fiume Arno, udirono la tromba che li avvertiva dell'imminente attacco pisano. Su queste scene il Buonarroti disegn\u00f2 una moltitudine di corpi nudi in movimento che fu molto apprezzata da chi pot\u00e9 ammirare il cartone.\nPurtroppo anche questo cartone \u00e8 andato perduto, cos\u00ec come quello di Leonardo per la battaglia di Anghiari di cui per\u00f2 restano alcune copie.\nEventi.\nL'evento rievoca la Famosa battaglia di C\u00e0scina del 1364 tra Pisani e Fiorentini, riportando il borgo di C\u00e0scina al tempo del 1364 e vivendo durante i due giorni dell'iniziativa il passato, consentendo anche ai visitatori di immergersi nell'atmosfera della battaglia.\nOgni anno il centro storico di C\u00e0scina si popola di artigiani, mercanti, armati, giullari, cavalieri, dame e contadini, tutti collocati in uno scenario storico di suggestive ambientazioni, di musiche, cibi e bevande del tempo. Sar\u00e0 ricostruito anche il campo dove alloggeranno i cavalieri con i loro scudieri. Durante i due giorni si svolgeranno tornei di tiro con l'arco, duelli di scherma medievale, sfilate, evoluzioni di bandiere ed uno spettacolo interattivo."}
{"id": "634432", "revid": "86341", "url": "https://it.wikipedia.org/wiki?curid=634432", "title": "Tappeto volante (programma televisivo)", "text": " Tappeto volante \u00e8 stata una trasmissione in onda su Telemontecarlo e altre reti dal 1993. Dal 26 novembre 2004 e fino alla primavera 2009 \u00e8 andata in onda su Canale Italia, visibile sia in terrestre che via satellite in chiaro (e incluso nella numerazione Sky al canale 883).\nIl programma.\nNel 1993 Luciano Rispoli, su mandato di Emmanuele Milano, direttore generale di TMC, invent\u00f2 un contenitore che occupava il palinsesto dalle 12:00 alle 18:45, e includeva film, telefilm, giochi telefonici, sondaggi, rubriche come \"Sale, Pepe e fantasia\" e \"La spesa\" di Wilma De Angelis, previsioni meteorologiche e il rinnovato TMC News. Ma soprattutto Rispoli invitava in studio personaggi della politica, dell'attualit\u00e0, della cultura e dello spettacolo per interviste moderate, apprezzate dal pubblico, ed esibizioni sia canore sia di arti varie di attori, illusionisti, umoristi, eccetera. La prima puntata venne trasmessa il 15 marzo 1993.\nL'uso della diretta consentiva ai telespettatori di intervenire al telefono per parlare con i vari personaggi, oppure di dettare a un centralino la propria opinione e le domande successivamente lette dai conduttori. Nel 1994, il programma assunse carattere di talk show del pomeriggio (dalle 16 alle 18), con un'appendice serale dal titolo \"Le mille e una notte del Tappeto volante\".\nIl programma era ambientato in un salotto domestico, con divani e tavolino imbandito con cioccolatini e pasticcini, e l'accompagnamento musicale di Rita Forte. Il format, un \"one man show\" incentrato sul personaggio di Rispoli, rimase pressoch\u00e9 invariato, nonostante per varie vicissitudini il programma abbia cambiato pi\u00f9 volte reti.\nNella stagione 1999-2000, con la direzione di TMC affidata a Sonia Raule, il programma venne ridimensionato nella frequenza (da pomeridiano e quotidiano nei giorni feriali, a settimanale nel venerd\u00ec sera) e prese il titolo \"Tappeto Volante - Protagonisti in Tv\", oltre ad alcuni brevi speciali in seconda serata dal titolo \"Gli Incontri del Tappeto Volante\", dedicate a interviste a personaggi noti.&lt;br&gt;\nQuella che ad una prima analisi poteva sembrare una promozione della trasmissione alla prestigiosa fascia della prima serata del venerd\u00ec, in realt\u00e0 fu un'esigenza dettata dal progressivo disinvestimento nella produzione dei programmi da parte del gruppo editoriale di Cecchi Gori (l'emittente, in cinque anni di gestione, si indebit\u00f2 per mancato raggiungimento degli obiettivi di ascolto), che poco dopo cedette TMC a Seat Pagine Gialle.\nDopo mezza stagione di stop, \"Tappeto Volante\" torn\u00f2 in onda, stavolta sul circuito Odeon, dal 26 febbraio 2001, con un appuntamento quotidiano dal luned\u00ec al venerd\u00ec dalle 20:00 alle 20:15, pi\u00f9 l'edizione \"estesa\" il sabato dalle 20:00 alle 22:30. Invariato il format di talk show, cambi\u00f2 la scenografia - pi\u00f9 colorata e moderna - ma restarono ad affiancare Rispoli Michela Rocco di Torrepadula, e al pianoforte il maestro Giorgio Marconi, gi\u00e0 presenti nella precedente stagione su TMC.\nDopo il suo breve rientro in Rai (dal 2 marzo 2002 su RaiSat Album con \"Tappeto Volante\" nonch\u00e9 su Rai Uno con \"Casa Rispoli\", programma fra talk show e magazine - e nella stagione 2002-03 col ritorno, su Rai Tre, di Parola mia), Luciano Rispoli rispolver\u00f2 infine il talk show su Canale Italia per 5 edizioni: dalla stagione 2004-05 alla 2008-09, infatti, \"Tappeto Volante\" divent\u00f2 un appuntamento della seconda serata, per tre giorni la settimana.\nSu tale emittente, Rispoli venne affiancato nella conduzione da Ginevra Bichi Ruspoli, Tania Zamparo (Miss Italia 2000), e infine - dalla stagione 2007/2008 - Rita Forte, tornata dopo 11 anni di assenza al fianco del conduttore che l'ebbe lanciata, nelle vesti di co-conduttrice, oltre che di pianista-cantante.\nNella sua storia il programma ha avuto oltre 15.000 ospiti.\nConduttori.\nAl fianco di Rispoli si sono avvicendati nel corso degli anni Rita Forte (che ritorn\u00f2 nel 2007 - 2008), Arianna Ciampoli, Melba Ruffo, Roberta Capua, Samantha de Grenet, Claudia Trieste, Michela Rocco di Torrepadula, l'attrice Eliana Miglio, Ginevra Bichi Ruspoli, Tania Zamparo."}
{"id": "634436", "revid": "438678", "url": "https://it.wikipedia.org/wiki?curid=634436", "title": "El hundimiento de la casa Usher", "text": "El hundimiento de la casa Usher \u00e8 un film del 1982 diretto da Jes\u00fas Franco.\nIl soggetto \u00e8 liberamente tratto da \"La caduta della casa degli Usher\" di Edgar Allan Poe.\nProduzione.\n\u00c8 stato girato al \"Castillo de Santa Catalina\" (oggi un hotel) di Ja\u00e9n.\nCast.\nAssegnando a due personaggi i nomi di Harker e Seward, Franco istitu\u00ec un implicito collegamento tra il personaggio di Usher e il conte Dracula.\nAl personaggio di Usher, trattato in chiave parodistica, rimanda uno dei racconti di cui si compone il primo lungometraggio di Jes\u00fas Franco, \"Tenemos 18 a\u00f1os\".\nDistribuzione.\nFu presentato nel 1983 al Festival de cinema fantastico di Madrid, accolto dai fischi del pubblico. Di conseguenza non usc\u00ec nei cinema spagnoli, se non dopo essere stato rimaneggiato dal regista.\nLa nuova versione, intitolata Los crimenes de Usher, che usc\u00ec nel 1986, risulta tagliata rispetto all'originale ma presenta l'aggiunta di tre nuove scene girate nel 1984 nelle quali Usher uccide tre donne: una borghese, una prostituta e una bambina.\nQuesta versione del film non piacque al produttore francese, Marius Lesoeur, che accett\u00f2 di distribuire il film solo a patto di rivoluzionarne l'impianto. Nacque cos\u00ec Nevrose, oggi pi\u00f9 noto con il titolo inglese Revenge in the house of Usher. Questa versione francese manca delle scene aggiunte in \"Los crimenes de Usher\", ha sequenze alternative ed \u00e8 montata diversamente. La trama \u00e8 stravolta mediante l'aggiunta di \"flashback\" tratti da \"Gritos en la noche\", uno dei primi film di Franco, e di nuove sequenze che ne riprendono i personaggi e i motivi narrativi.\nSe nella seconda versione spagnola il personaggio decadente del vecchissimo abitante del castello si trasforma in una sorta di vampiro, che lecca il sangue delle sue vittime dalla lama del coltello con cui le uccide, nella versione francese egli si collega al personaggio del Dr. Orloff, lo scienziato pazzo che sacrifica alcune giovani donne nel tentativo di restituire la bellezza e la vita alla figlia Melissa.\nMentre della versione originaria, che il regista riconosce come sua, si sa ben poco, \"Los crimenes de Usher\" \u00e8 stata edita solo su VHS, in versione tagliata.\nLa fama del film \u00e8 pertanto consegnata alla versione apocrifa francese. In questa forma il film \u00e8 uscito in DVD negli USA (Image), in Gran Bretagna (Arrow) e in Francia (con il titolo \"La chute de la maison Usher\")."}
{"id": "634439", "revid": "17654", "url": "https://it.wikipedia.org/wiki?curid=634439", "title": "Revenge in the house of Usher", "text": ""}
{"id": "634440", "revid": "17654", "url": "https://it.wikipedia.org/wiki?curid=634440", "title": "Los crimenes de Usher", "text": ""}
{"id": "634442", "revid": "17654", "url": "https://it.wikipedia.org/wiki?curid=634442", "title": "Nevrose", "text": ""}
{"id": "634444", "revid": "17654", "url": "https://it.wikipedia.org/wiki?curid=634444", "title": "Chierici", "text": ""}
{"id": "634459", "revid": "599013", "url": "https://it.wikipedia.org/wiki?curid=634459", "title": "Daspo", "text": "Il Daspo (da D.A.SPO., acronimo di Divieto di Accedere alle manifestazioni SPOrtive) \u00e8 una misura prevista dalla legge italiana al fine di impedire aggressioni violente nei luoghi degli avvenimenti sportivi.\nStoria.\nAntefatto.\nLa normativa introdotta in Italia per contrastare la violenza in occasione di manifestazioni sportive nasce in particolare per le partite di calcio. \nIl problema della violenza durante le manifestazioni sportive esplose in tutta la sua gravit\u00e0 il 29 maggio 1985, in occasione della finale di Coppa dei campioni tra e Liverpool, allo stadio Heysel di Bruxelles, quando la violenza degli hooligans inglesi caus\u00f2 la morte di 39 persone, tra cui 32 italiani. Questo episodio scosse l'opinione pubblica a livello europeo e condusse, sotto l'egida del Consiglio d'Europa, alla firma, e successiva ratifica, di un'apposita convenzione conclusa a Strasburgo il 19 agosto 1985.\nStrumenti pattizi internazionali e sovranazionali.\nLa \"Convenzione Europea sulla violenza e i disordini degli spettatori durante le manifestazioni sportive, segnatamente nelle partite di calcio\" si pone l'obiettivo specifico della prevenzione e controllo non soltanto dei fenomeni durante le partite di calcio ma anche inerenti \u201c[\u2026] agli altri sport e manifestazioni sportive, tenuto conto delle loro esigenze specifiche [\u2026]\u201d, in cui si temano violenze o disordini degli spettatori.\nLa Convenzione pone un punto fermo sulle modalit\u00e0 di elaborazione e di attuazione di tali provvedimenti, enfatizzando \"[\u2026] una maggiore presenza dei servizi d'ordine [\u2026]\" e l'adozione, se del caso, di \"[\u2026] una legislazione che commini pene appropriate o, all'occorrenza, provvedimenti amministrativi appropriati alle persone riconosciute colpevoli di reati legati alla violenza o disordini degli spettatori [\u2026]\".\nNumerose raccomandazioni, risoluzioni e decisioni da parte delle Istituzioni comunitarie si susseguirono negli anni:\nLa normativa nazionale.\nLa misura venne introdotta con la legge 13 dicembre 1989 n. 401 e ad esse seguirono varie norme: il D.L. 22 dicembre 1994, n. 717 e la successiva conversione in L. 24 febbraio 1995, n. 45; Il Decreto legge 20 agosto del 2001, n. 336 seguito dalla conversione tramite legge del 19 ottobre 2001, n. 377; Il Decreto legge 24 febbraio 2003, n. 28, convertito dalla legge 24 aprile 2003, n. 88; il Decreto legge del 17 agosto 2005, n. 162, con la successiva legge di conversione del 17 ottobre 2005, n. 210 (legge Pisanu) culminando con il DL 8 febbraio 2007, n. 8, convertito con la Legge del 4 aprile del 2007, n. 41 (legge Amato).\nContenuto.\nIl Daspo vieta al soggetto ritenuto pericoloso di accedere in luoghi in cui si svolgono determinate manifestazioni sportive.\nIl provvedimento viene emesso dal questore e la sua durata va da uno a cinque anni, in base alle modifiche del cosiddetto \"Decreto Pisanu\" varato nel febbraio 2007 dopo gli scontri di Catania, che hanno causato la morte dell'Ispettore di Polizia Filippo Raciti.\nPu\u00f2 essere accompagnato dall'obbligo di presentazione a un ufficio di polizia in concomitanza temporale delle manifestazioni vietate. Viene sempre notificato all'interessato; nel caso in cui ad esso si affianchi anche la prescrizione della firma, \u00e8 comunicato anche alla Procura della Repubblica presso il Tribunale competente. Entro 48 ore dalla notifica ne deve seguire la convalida da parte del GIP presso il medesimo Tribunale, solo per la parte attenente la firma. Il Questore pu\u00f2 autorizzare l'interessato, in caso di gravi e documentate esigenze, a comunicare per iscritto il luogo in cui questi possa recarsi per apporre le firme d'obbligo in concomitanza delle manifestazioni sportive.\nCritiche.\nIl fatto che il Daspo possa essere emesso sulla base di una segnalazione e non necessariamente dopo una condanna penale comporta sospetti di incostituzionalit\u00e0, lamentati soprattutto dal mondo ultras.\nIn realt\u00e0, la Corte Costituzionale, nella sentenza n. 512 del 2002, inquadra la misura del Daspo tra quelle di prevenzione, che possono essere quindi inflitte indipendentemente dalla commissione di un reato."}
{"id": "634463", "revid": "712828", "url": "https://it.wikipedia.org/wiki?curid=634463", "title": "Anni delle Lampade", "text": ""}
{"id": "634467", "revid": "1444886", "url": "https://it.wikipedia.org/wiki?curid=634467", "title": "Accumulatore agli ioni di litio", "text": "Laccumulatore agli ioni di litio \u00e8 un tipo di batteria ricaricabile, comunemente utilizzata per l'elettronica portatile, per i veicoli elettrici, in applicazioni industriali, militari e aerospaziali. L'invenzione si deve agli importanti progressi nel campo fatti a partire dagli anni settanta e ottanta da John Goodenough, Robert Huggins, Stanley Whittingham, Rachid Yazami e Akira Yoshino, progressi che nel 1991 permisero a Sony e Asahi Kasei la commercializzazione di questo tipo di batteria. Goodenough, Whittingham e Yoshino hanno ricevuto nel 2019 il Premio Nobel per la chimica per lo sviluppo delle batterie agli ioni di litio.\nLe batterie agli ioni di litio usano un composto di litio sul catodo e grafite o titanato di litio sull'anodo. Queste batterie hanno un'alta densit\u00e0 di energia, uno scarso effetto memoria e bassa autoscarica; possono tuttavia costituire un pericolo per la sicurezza, poich\u00e9 contengono un elettrolita infiammabile e se danneggiate o caricate in modo errato possono provocare esplosioni e incendi.\nStoria.\nL'accumulatore agli ioni di litio fu proposto negli anni 1970 dal chimico britannico M. Stanley Whittingham mentre lavorava alla Exxon. Furono necessari altri venti anni di sviluppo prima che fosse abbastanza sicuro per essere usato in massa sul mercato; la prima versione commerciale fu creata dalla Sony nel 1991, a seguito di una ricerca di un team diretto da John B. Goodenough.\nNel febbraio del 2005 la Altair NanoTechnology, un'azienda statunitense situata a Reno (Nevada), annunci\u00f2 un materiale per elettrodi di batterie al litio di dimensioni nanoscopiche. Il prototipo della batteria ha tre volte la potenza delle attuali batterie e pu\u00f2 essere pienamente ricaricato in sei minuti.\nNel marzo 2005 la Toshiba ha annunciato un'altra batteria al litio a ricarica veloce, basata su una nuova tecnologia di nanomateriali, che procurano una ricarica ancora pi\u00f9 veloce, una capacit\u00e0 pi\u00f9 grande e un ciclo di vita pi\u00f9 lungo. La batteria potr\u00e0 essere utilizzata primariamente in settori industriali o negli autotrasporti.\nNel novembre 2005 la A123Systems annunci\u00f2 una nuova batteria ancora pi\u00f9 potente e ricaricabile pi\u00f9 velocemente basata su una ricerca autorizzata dal MIT. La loro prima pila \u00e8 in produzione (2006) e viene usata negli attrezzi di potenza e in conversioni Hybrids Plus Prius PHEV (anche se la conversione costa pi\u00f9 del prezzo dell'auto, soprattutto a causa del costo delle batterie).\nTutte queste formulazioni coinvolgono nuovi elettrodi. Aumentando l'area effettiva dell'elettrodo - diminuendo la resistenza interna della batteria - la corrente pu\u00f2 essere aumentata sia durante l'uso sia durante la ricarica. Questo \u00e8 simile agli sviluppi ottenuti con il supercondensatore. Di conseguenza la batteria \u00e8 capace di sviluppare pi\u00f9 potenza (in watt); tuttavia, la capacit\u00e0 della batteria (amperora) \u00e8 aumentata solo di poco.\nNell'aprile 2006 un gruppo di scienziati del MIT annunci\u00f2 di aver trovato un modo per utilizzare i virus per formare cavi nanoscopici che possono essere usati per costruire batterie agli ioni di litio ultra sottili con tre volte la normale densit\u00e0 di energia.\nNel giugno del 2006 ricercatori in Francia hanno creato elettrodi di batteria in nanostrutture con capacit\u00e0 che ammontano a parecchie volte la capacit\u00e0 energetica, per peso e volume, degli elettrodi convenzionali.\nNel 2009 la nuova Mercedes-Benz S 400 BlueHYBRID ha visto l'inserimento integrato delle batterie agli ioni di litio all'interno del circuito di climatizzazione dell'auto, con il vantaggio di far funzionare sempre la batteria a una temperatura ottimale (15-35\u00a0\u00b0C) e di aumentare la durata e il rendimento di esercizio. La Daimler, casa costruttrice dell'auto in questione, \u00e8 inoltre in fase avanzata di realizzazione di uno speciale tipo di cella piatta per ospitare la batteria che offre alta densit\u00e0 di energia in un ingombro ridotto e con elevati livelli di sicurezza.\nAlla fine del 2009 \u00e8 stata presentata una soluzione per risolvere il problema dell'esplosione di una di queste batterie in cortocircuito, si tratta d'inserire dei reagenti che bloccano la reazione chimica qualora la batteria raggiunga i 130\u00a0\u00b0C evitando di fatto l'esplosione.\nUn'altra possibile soluzione o palliativo al problema dell'esplosione della batteria \u00e8 stata presentata da Apple, che ha presentato uno schema di una batteria munita di un involucro di rivestimento dotato di sacche e punti deboli per l'evacuazione dei vapori prodotti durante il cortocircuito.\nDescrizione.\nGli accumulatori agli ioni di litio possono essere costruiti in una vasta gamma di forme e dimensioni, in modo da riempire efficientemente gli spazi disponibili nei dispositivi che li utilizzano. Sono anche pi\u00f9 leggeri degli equivalenti fabbricati con altri componenti chimici, questo perch\u00e9 gli ioni di litio hanno una densit\u00e0 di carica molto elevata, la pi\u00f9 alta di tutti gli ioni che si sviluppano naturalmente. Gli ioni di litio sono piccoli, mobili e immagazzinabili pi\u00f9 rapidamente di quelli di idrogeno; inoltre una batteria basata sul litio \u00e8 pi\u00f9 piccola di una con elementi di idrogeno (come per esempio le batterie NiMH) e con meno gas volatili.\nQuesti accumulatori hanno uno scarso effetto memoria, inoltre hanno un basso tasso di autoscarica, circa il 5% mensile rispetto all'oltre 30% mensile delle comuni batterie all'idruro metallico di nichel (NiMH) e al 20% mensile di quelle al nichel-cadmio, ma come altri tipi di batterie soffrono di una lenta perdita permanente di capacit\u00e0.\nCorrente massima e scarica.\nLa corrente massima che pu\u00f2 essere prelevata in continuo da un accumulatore agli ioni di litio dipende sia dalla capacit\u00e0, sia dal tipo di carico. Per esempio nei dispositivi dove sono richieste correnti elevate, le batterie agli ioni di litio anzich\u00e9 mostrare una graduale diminuzione della durata d'uso del dispositivo, possono smettere di funzionare bruscamente; al contrario i dispositivi che richiedono bassa potenza possono generalmente sfruttare l'intero ciclo di vita della batteria.\nPer evitare danni irreversibili un elemento agli ioni di litio non va mai scaricato sotto una certa tensione, di conseguenza tutti i sistemi che lo utilizzano sono equipaggiati con un circuito che spegne il dispositivo quando la batteria viene scaricata sotto la soglia predefinita; dovrebbe dunque essere impossibile scaricare la batteria \"profondamente\" in un sistema progettato per funzionare correttamente durante il normale uso.\nAutoscarica.\nLe batterie ricaricabili agli ioni di litio, cos\u00ec come altri tipi di batterie ricaricabili, si scaricano gradualmente anche se non forniscono corrente e restano inutilizzate, questo comportamento di \"autoscarica\" viene generalmente dichiarato dai produttori ed \u00e8 tipicamente pari all'1,5\u20132% al mese, pi\u00f9 circa il 3% assorbito dal circuito di sicurezza. La velocit\u00e0 di autoscarica aumenta con l'innalzarsi della temperatura, con lo stato di carica e con l'invecchiamento della batteria.\nDurata della batteria.\nLa vita media di un accumulatore agli ioni di litio \u00e8 generalmente definita con il numero di cicli carica-scarica completi per raggiungere una determinata soglia di guasto, in termini di perdita di capacit\u00e0 o aumento di impedenza. Generalmente i produttori definiscono il numero massimo di cicli carica-scarica che possono portare la batteria all'80% della capacit\u00e0 nominale; inoltre l'accumulatore presenta un degrado progressivo anche se non viene utilizzato, quindi il produttore nel definire la vita media del prodotto valuta anche il periodo passivo di stoccaggio. Il degrado della batteria durante la conservazione \u00e8 influenzato anche dalla temperatura e dallo stato di carica della batteria; la combinazione di carica completa (100% dello stato di carica) e una temperatura elevata (oltre 50\u00a0\u00b0C) pu\u00f2 causare un forte calo della capacit\u00e0 e la produzione di gas.\nLa durata del ciclo di vita dell'accumulatore \u00e8 influenzata da molti fattori, tra cui temperatura, corrente di scarica, corrente di carica e stato di carica (profondit\u00e0 di scarica). In applicazioni reali come smartphone, laptop e auto elettriche, le batterie non vengono mai caricate o scaricate completamente, quindi definire la durata della batteria attraverso cicli di scarica completi pu\u00f2 essere fuorviante. Per evitare questa confusione i ricercatori a volte usano la definizione di \"scarica cumulativa\", definita come la quantit\u00e0 totale di carica (in Ah) erogata dalla batteria durante tutta la sua vita, o cicli equivalenti che rappresentano la somma dei cicli \"parziali\" come frazioni di un ciclo completo di carica-scarica.\nSpecifiche e design.\nLa reazione chimica tipica della batteria agli ioni di litio \u00e8 come segue:\nLe batterie agli ioni di litio hanno una tensione nominale di 3,6~3,7\u00a0V, che \u00e8 il valore medio fra la tensione a piena carica (4,2\u00a0V) e quella oltre la quale non deve scendere (3,0~3,2\u00a0V). La carica si effettua a tensione costante con limitazione di corrente. Questo significa che la carica avviene a corrente costante finch\u00e9 l'elemento raggiunge quasi la tensione di 4,2\u00a0V (per sicurezza, di solito \u00e8 inferiore di alcune decine di millivolt a tale valore), dopodich\u00e9 continua a tensione costante finch\u00e9 la corrente diventa nulla o quasi (tipicamente la carica viene terminata al 3% della corrente iniziale di carica). Il tempo di ricarica dipende dalla capacit\u00e0 in ampere-ora della batteria e dalla corrente erogata dal caricabatteria, che in ogni caso non deve superare 1/10 della corrente di picco erogabile dalla batteria.\nGli elementi agli ioni di litio utilizzano i seguenti materiali: l'anodo \u00e8 fatto con carbonio, il catodo \u00e8 un ossido metallico e l'elettrolita \u00e8 un sale di litio in solvente organico. Poich\u00e9 in condizioni anormali di ricarica potrebbe essere prodotto litio metallico, che \u00e8 molto reattivo e pu\u00f2 sviluppare idrogeno se a contatto con umidit\u00e0 e quindi causare esplosioni, gli elementi agli ioni di litio solitamente hanno incorporati circuiti elettronici protettivi per evitare l'inversione di polarit\u00e0, sovratensioni e surriscaldamento.\nInterfaccia a elettrolita solido.\nUn elemento particolarmente importante per far funzionare le batterie agli ioni di litio \u00e8 l'\"interfaccia a elettrolita solido\" (SEI). Gli elettroliti liquidi nelle batterie agli ioni di litio consistono in elettroliti di sali di litio, come l'esafluorofosfato (LiPF6), il tetrafluoborato (LiBF4), o il perclorato (LiClO4), e solventi organici, come l'etere. Un elettrolita liquido conduce ioni di litio e quindi consente il trasporto delle cariche tra il catodo e l'anodo quando la batteria fa passare una corrente elettrica attraverso un circuito esterno. Tuttavia, elettroliti liquidi e solventi organici si decompongono facilmente sugli anodi durante la carica, impedendo il funzionamento ulteriore della batteria. Invece se si utilizzano solventi organici appropriati, gli elettroliti si decompongono e formano un'interfaccia elettrolitica solida alla prima carica, isolante elettricamente ma altamente conduttiva per gli ioni di litio. L'interfaccia previene la decomposizione degli elettroliti durante le ricariche successive. Per esempio, il carbonato di etilene si decompone relativamente con una tensione alta e forma una interfaccia forte e stabile; questa interfaccia viene chiamata SEI.\nVedi triossido di uranio per avere dettagli su come lavora il catodo. Mentre gli ossidi di uranio non vengono usati nelle batterie commerciali, il modo in cui gli ossidi di uranio possono reversibilmente inserire cationi \u00e8 lo stesso di molte pile agli ioni di litio.\nTemperatura e carica di stoccaggio.\n\u00c8 opportuno immagazzinare gli accumulatori agli ioni di litio a temperatura e carica corrette per mantenerne la capacit\u00e0 di carica. Per alcuni tipi di accumulatori al litio pu\u00f2 essere necessario evitare di immagazzinarle a piena carica; per esempio una batteria conservata al 50% di carica pu\u00f2 durare pi\u00f9 di una conservata al 100%. Per converso se una batteria agli ioni di litio viene conservata con poca carica, c'\u00e8 il rischio di permettere alla carica residua di cadere sotto la soglia minima, rendendo la batteria irrecuperabile; una volta che la carica \u00e8 scesa sotto tale livello, ricaricarla pu\u00f2 essere impossibile, in quanto il circuito interno di sicurezza presente nel dispositivo impedir\u00e0 la ricarica.\nProblemi di sicurezza.\nLe batterie agli ioni di litio possono rompersi, prendere fuoco o esplodere quando sono esposte alle alte temperature o alla luce diretta del sole. Non dovrebbero essere tenute in automobile durante il periodo caldo. Cortocircuitare una batteria al litio pu\u00f2 causare incendi ed esplosioni.\nIl contenitore di una batteria agli ioni di litio non va mai aperto per nessun motivo. Esse contengono dispositivi di sicurezza: se danneggiati, possono anche causare l'incendio o l'esplosione della batteria. Questi dispositivi di sicurezza possono talvolta risultare inefficaci, per esempio nel caso in cui vi siano contaminanti all'interno delle singole celle. Il richiamo di pi\u00f9 di dieci milioni di batterie utilizzate in laptop Asus, Dell, Apple, Lenovo/IBM, Panasonic, Toshiba, Hitachi, Fujitsu e Sharp da parte della Sony a met\u00e0 del 2006 fu una conseguenza della contaminazione interna da parte di particelle metalliche. Sotto certe circostanze, queste particelle possono perforare il separatore, cortocircuitando la batteria e convertendone rapidamente tutta l'energia in calore. Il richiamo delle batterie per laptop della Dell della met\u00e0 del 2006 non \u00e8 stato il primo, ma solo il pi\u00f9 grande. In seguito ci sono stati numerosi richiami di batterie agli ioni di litio in telefoni cellulari e laptop dovuti a problemi di surriscaldamento. Nel 2004 la Kyocera Wireless richiam\u00f2 circa un milione di batterie usate nei telefoni. Nel dicembre 2009 la Dell ritir\u00f2 circa 22 000 batterie dal mercato americano.\nKuzhikalail M. Abraham, un consulente sulle batterie al litio della E-Kem Sciences, dice che la spinta dell'industria dei computer ad aumentare la capacit\u00e0 delle batterie pu\u00f2 testare i limiti dei componenti sensibili, come la membrana separatrice, una pellicola di polietilene o polipropilene spessa soltanto 20-25 \u00b5m. Precisa che la densit\u00e0 di energia delle batterie agli ioni di litio \u00e8 pi\u00f9 che raddoppiata da quando sono state introdotte nel 1991. Egli dice \"Quando imballate la batteria con sempre pi\u00f9 materiale, la pellicola pu\u00f2 subire stress\". \u00c8 possibile rimpiazzare il catodo in ossido di litio e cobalto nelle batterie agli ioni di litio con catodi in metallo fosfato litiato, che non esplode e ha anche una maggiore vita di stoccaggio; queste batterie pi\u00f9 sicure sembrano principalmente destinate alle automobili elettriche e altre applicazioni che necessitano di grandi capacit\u00e0 e dove le problematiche di sicurezza sono pi\u00f9 critiche."}
{"id": "634470", "revid": "287204", "url": "https://it.wikipedia.org/wiki?curid=634470", "title": "Ligier Richier", "text": "Al servizio della corte del duca di Lorena, realizz\u00f2 numerose ed importanti opere che oggi si conservano soprattutto nei dipartimenti della Mosa e della Meurthe e Mosella, nella regione della Lorena.\nVita e profilo artistico.\nLa vita e la carriera di Richier si svolsero essenzialmente in Lorena, ducato a quel tempo indipendente dalla Francia. Le prime notizie che abbiamo sull'artista sono del 1530, allorch\u00e9 il duca di Lorena lo chiam\u00f2 al suo servizio. Nel 1543 fu uno dei quattro sindaci della citt\u00e0 natale di Saint-Mihiel.\nConvertitosi alla religione protestante, Ligier rivolse al duca una petizione richiedendo la possibilit\u00e0 di libero esercizio della religione riformata; in seguito, verso il 1563, nel timore di persecuzioni, lasci\u00f2 la Lorena e si rifugi\u00f2 a Ginevra, dove mor\u00ec nel 1567.\nLe affinit\u00e0, spesso sottolineate, con l'arte rinascimentale italiana hanno portato alla congettura di un suo viaggio di formazione in Italia: l'ipotesi non \u00e8 tuttavia suffragata da alcun documento.\nLa produzione artistica di Ligier fu essenzialmente di carattere religioso, incentrata soprattutto sui temi del \"Calvario\" e del \"Compianto sul Cristo Morto\". Particolare rilievo, nel suo linguaggio artistico, ha la precisione con cui sono rappresentati i volti delle persone e la finezza dei drappeggi delle loro vesti.\nLigier lavor\u00f2 la pietra, il legno, la terracotta; mise a punto un processo di trattamento con la cera (tipo encausto) per dare al calcare di Lorena l'apparenza del marmo: lo vediamo applicato, ad esempio, nella tomba della clarissa Philippe de Gueldre a Nancy.\nTra le sue opere principali si debbono menzionare le 13 figure del \"Compianto\" nella chiesa di Saint Etienne a Saint-Mihiel; ma anche la tomba di Ren\u00e9 de Chalon, principe d'Orange, nella chiesa di Saint-Etienne a Bar-le-Duc, ove si vede la statua di uno scheletro che, con il braccio alzato, offre il suo cuore. Questa scultura - dal crudo realismo anatomico che lascia scorgere, assieme alle ossa, brandelli di carne e di pelle - ed altre simili derivanti dalla sua bottega rimandano al gusto macabro tipico della tradizione gotica del nord Europa (rappresentato, tra gli altri, in pittura dal contemporaneo Hans Baldung Grien)."}
{"id": "634471", "revid": "1543377", "url": "https://it.wikipedia.org/wiki?curid=634471", "title": "Fortunio Liceti", "text": "Biografia.\nSecondo una leggenda locale Fortunio Liceti nacque prematuro (6 mesi), venendo alla luce su una nave presa da tempesta lungo le coste tra Recco e Rapallo. Sempre secondo la tradizione orale suo padre, che era un medico famoso, lo mise in una scatola di cotone dentro un forno, come si faceva per far schiudere le uova, inventando cos\u00ec il prototipo della moderna incubatrice. Dopo aver compiuto i primi studi letterari nella sua citt\u00e0 natale, Rapallo, venne inviato a Bologna per compiere e approfondire gli studi legati alla filosofia e alla medicina.\n Intorno al 1600, conclusi i corsi scientifici nella citt\u00e0 bolognese, si trasfer\u00ec nella citt\u00e0 toscana di Pisa dove insegn\u00f2 presso l'universit\u00e0 dal 1600 al 1609 logica e filosofia.\nIl 25 agosto 1609 ottenne la cattedra di filosofia presso l'Universit\u00e0 di Padova. Passato all'Universit\u00e0 di Bologna, dove dal 1637 occup\u00f2 la cattedra di filosofia ordinaria, il 28 settembre 1645 fece ritorno a Padova dove gli fu assegnata la cattedra di medicina teorica ordinaria presso l'universit\u00e0. Il 10 aprile 1619 fu ascritto all'Accademia dei Ricovrati (oggi Accademia Galileiana di scienze, lettere ed arti).\n\u00abQuando, nel 1618, comparve in cielo una cometa, si riaccese una controversia analoga a quella suscitata dalla stella nova del 1604, ma questa volta le difese della teoria aristotelica furono assunte dal Liceti ed il compito di attaccarla, partito ormai Galileo, fu assunto dal suo successore sulla cattedra di matematica, Giovanni\u00a0Gloriosi, che se la prese appunto col Liceti. Questi rispose pubblicando un suo \"De novis astris et cometis\", in cui oltre a difendere Aristotele egli criticava i moderni scienziati, tra i quali anche Galileo, ma con espressioni molto rispettose e lusinghiere. A questo scritto Galileo fece rispondere dal suo amico Mario Guiducci col \"Discorso sulle comete\".\u00bb\nMor\u00ec a Padova il 16 giugno 1657 e fu sepolto nella chiesa di Sant'Agostino, rasa al suolo nel 1819 su ordinanza del governo austriaco.\nNella sua vita scrisse numerose opere di filosofia naturale e di medicina, tra le quali i due libri pi\u00f9 famosi intitolati \"De monstruorum causis, natura et differentis\", stampati nel 1616, pi\u00f9 volte riediti (Padova 1634, con l'aggiunta di numerose illustrazioni, Amsterdam 1665 e Padova 1668, con aggiunte di Gerard Blaes) e tradotti in francese, nei quali riprese le soluzioni aristoteliche sul problema delle anomalie genetiche, e i quattro volumi \"De spontaneo viventium ortu\", nel 1618, nei quali sostenne la generazione spontanea degli animali inferiori.\nAltri testi importanti per la ricerca furono i volumi \"De lucernis antiquorum reconditis\", scritto nel 1621 e apprezzato da Claudius Berigardus, e la \"Silloge Hieroglyphica, sive antiqua schemata gemmarum anularium\" del 1653. Tratt\u00f2 inoltre la questione dell'anima delle bestie nel \"De feriis altricis animae\" del 1631.\nLe sue opere furono chiaramente ispirate ad Aristotele, in particolare gli studi sul problema della generazione vivente e sul cosmo, entrando talvolta in contrasto con Galileo Galilei, specialmente per quanto riguarda la struttura dei cieli e della Luna, che Liceti considerava una sfera perfetta e trasparente la cui luminosit\u00e0 non era un riflesso della luce solare, ma veniva generata al suo interno. Al centro di questo dissenso cosmologico, c'era, infatti, il tentativo di spiegare il fenomeno luminescente della pietra di Bologna, che Liceti considerava un frammento di materia lunare. Alcuni scritti del Liceti rimasero inediti a causa delle ampie discussioni riportate sulle novit\u00e0 astronomiche del XVII secolo.\n\u00abNella congerie immensa dei suoi scritti e commenti va notata la difesa della \"pietas\" d'Aristotele; quella \"pietas\" cos\u00ec vivacemente messa in forse alcuni anni pi\u00f9 tardi dal platonicissimo cappuccino Valeriano Magno, che tacci\u00f2 d'ateismo il sistema dello Stagirita. Il Liceto invece disserta \u00abde gradu pietatis Aristotelis erga Deum et homines\u00bb, e nell'opera sua \u00abPhilosophi sententiae plurimae, fidelium auditui durae, salubribus explicationibus emollitae, ad pias aures accommodantur, illaeso genuino sensu Aristotelis\u00bb . E ad epigrafe dell'opera sua si compiace del distico Vulgus Aristotelem gravat impietate, Licetus Doctorem purgat. Numquid uterque pius?\u00bb\nNel 1777 la citt\u00e0 di Padova ed il nobile genovese Carlo Spinola di Roccaforte resero omaggio al filosofo facendo erigere una statua in marmo scolpita dallo scultore padovano Francesco Rizzi.\nA Rapallo, sua citt\u00e0 natale, vi \u00e8 dedicata una via nel centro storico e l'intitolazione dell'Istituto Superiore Tecnico cittadino.\nGli \u00e8 stato dedicato il cratere Licetus sulla Luna."}
{"id": "634472", "revid": "124123", "url": "https://it.wikipedia.org/wiki?curid=634472", "title": "Antonia Cavallucci", "text": "Figlia d'arte, suo padre Bartolomeo Cavallucci era stato un famoso Pulcinella.\nA Rimini, 1752.\nAcquisisce notoriet\u00e0 grazie alla riunione dell'Accademia dei Lincei tenutasi a Rimini nel 1752, dove il suo maestro Giovanni Bianchi (Jano Planco, 1693-1775), celebre medico e studioso di scienza riminese, la fa esibire appunto come cantante, la sera del venerd\u00ec di Carnevale, prima di pronunciare un Discorso sull'arte comica. &lt;br&gt;La sua performance provoca scandalo in citt\u00e0. Bianchi allontana la ragazza, spedendola a Bologna e Ravenna con lettere di raccomandazione che, praticamente, a nulla servono.\nL'intervento della Chiesa.\n Bianchi \u00e8 stato sempre insofferente verso l'ortodossia filosofico-scientifica della Chiesa, ed \u00e8 in stretta concorrenza rispetto al monopolio pedagogico e culturale dei religiosi, sia con il proprio Liceo privato sia rifondando nel 1745 l'Accademia dei Lincei. Contro il Discorso dell'Arte comica, elogiato peraltro da Voltaire, si celebra infatti presso il Sant'Uffizio un rapido processo che porta alla condanna del testo.\nL'accusa \u00e8 di aver esaltato la Chiesa anglicana, pi\u00f9 tollerante di quella romana, nella considerazione degli attori. \nIn fuga.\nAntonia Cavallucci nelle lettere a Giovanni Bianchi racconta la sua vita disperata. Ha dovuto sposare, per imposizione della madre, un uomo violento ed avaro, da cui vorrebbe separarsi con la pronuncia di un tribunale ecclesiastico e proprio a Bianchi chiede una memoria da recitare in quella sede. \nA Bologna ed a Ravenna, deve contrastare gli assalti galanti di chi avrebbe dovuto aiutarla. Invoca cos\u00ec l'aiuto economico di Bianchi. Lo chiama \u00abmio padre\u00bb ed anche \u00abnonno\u00bb, mentre sul medico ricade il sarcasmo degli amici che lo accusano di essersi innamorato di una ragazza allegra.\nAntonia cerca un ruolo di cantatrice: soltanto \u00abper non fare la puttana mi \u00e8 convenuto fare la comica\u00bb, confida a Bianchi da Ravenna, respingendo le accuse che volevano la sua casa frequentata da troppi \u00ababatini e zerbinotti\u00bb.\nAntonia si difende incolpando un nemico di Bianchi.\nTalora i rapporti epistolari tra l'attrice ed il medico sono burrascosi. Quando Bianchi, accusato da Antonia di essere la causa delle sue sfortune presenti, assume un tono distaccato, lei lo accusa: \u00abMostrate tutte finzioni\u00bb. \nMa Bianchi ha altri pensieri per la testa, appunto il processo all'Indice.\nUltimo periodo.\nSul finire del secolo XIX lo storico Luigi Rasi lascia di Antonia Cavallucci queste notizie: \u00abBench\u00e9 lodata\u00bb nell'Arte comica, \u00abdistrusse in breve ogni speranza fondata sul suo avvenire, passando meschinamente la vita in compagnie d'infimo ordine, e finendo poi, vecchia e abbandonata da' compagni di ogni specie, infermiera nell'ospedale di Udine\u00bb."}
{"id": "634475", "revid": "767487", "url": "https://it.wikipedia.org/wiki?curid=634475", "title": "Mediolanum Capta Est", "text": "Mediolanum Capta Est \u00e8 un album live della black metal band norvegese Mayhem registrato a Milano il 2 novembre 1998, e pubblicato nel 1999 dalla Avant Garde Records.\nLa frase del titolo in latino corretto \u00e8 \"Mediolanum captum est\"."}
{"id": "634476", "revid": "767487", "url": "https://it.wikipedia.org/wiki?curid=634476", "title": "Dark Lunacy", "text": "I Dark Lunacy sono una band melodic death metal di Parma con influenze symphonic metal.\nStoria.\nDall'anonimato a \"Devoid\" (1997 - 2001).\nIl gruppo si forma agli inizi del 1997, dopo l'incontro tra il cantante Mike e il chitarrista Enomys. Dopo aver inciso un Ep autoprodotto, dal titolo \"Silent Storm\" (1998) ottengono un notevole consenso da parte del pubblico.\nSuccessivamente, con l'arrivo di Baijkal (batteria) e Harpad (basso), la band risulta completa.\nNella primavera del 1999, il gruppo pubblica un demo intitolato \"Serenity\", composto da 4 brani, nei quali il supporto di un vero quartetto d'archi segna quello che sar\u00e0 il sound della band.\nNel 2000, il loro primo produttore Richard Milella (Le Parc Music) firma un contratto con l'etichetta discografica Self e la band pubblica il suo primo album ufficiale dal titolo \"Devoid\" nel novembre dello stesso anno. Dopo poco tempo dalla pubblicazione del primo album, la band riscuote un buon successo di critica e, grazie ai due singoli \"Dolls\" (del quale viene prodotto anche un video) e \"Forlorn\", i Dark Lunacy entrano nella playlist di molte radio e locali specializzati nella programmazione di musica metal.\nIl 23 marzo 2001 inizia il primo tour italiano, che finir\u00e0 il 12 maggio al Rolling Stones di Milano.\n\"Twice\" e \"Forget Me Not\" (2002 - 2005).\nDopo uno split album insieme al gruppo death metal marchigiano Infernal Poetry e un tour insieme ai Sadist e ai Deformachine nel 2002, nel giugno 2003, sempre con la produzione di Richard Milella (Le Parc Music) esce il secondo album intitolato \"Forget Me Not,\" che presenta parti melodiche guidate da un quartetto d'archi sempre pi\u00f9 in evidenza e un sound molto pi\u00f9 aggressivo che in passato, grazie al lavoro di Imer e Baijkal.\nAlla presentazione del cd, tenuta al Transivania Live di Milano il 19 giugno 2003, segue uno speciale del concerto pi\u00f9 interviste trasmesso da Rock TV.\nNel 2006, Baijkal e Imer hanno lasciato la band per motivi personali, ma non prima di avere pubblicato il loro terzo album \"The Diarist\".\n\"The Diarist\" e gli sconvolgimenti di line-up (2006 - inizi 2010).\nIl disco \u00e8 un concept album che tratta l'assedio di 900 giorni avvenuto a Leningrado durante la Seconda guerra mondiale, meno orchestrale del precedente, mostra una maturazione artistica e tecnica combinando potenti e taglienti riff di chitarra con melodie piene di pathos, rabbia e solennit\u00e0.\nLo stesso anno entrano nella band Mary Anne (basso) e Mathias (batteria) permettendo al gruppo di continuare l'attivit\u00e0 live.\nNell'autunno del 2007, Baijkal e Imer sono ritornati nella band. Mathias ha lasciato il gruppo, mentre Mary Ann \u00e8 passata dal basso a seconda chitarra.\nNel 2009, Enomys lascia la band per motivi personali. Poco dopo, Simon entra ufficialmente nella band come chitarrista.\nNel 2010, altra rivoluzione nella formazione: entrano Alessandro Vagnoni (batteria) e Daniele Galassi (chitarra), gi\u00e0 membri degli Infernal Poetry; Claudio Cinquegrana (chitarra); infine Andy Marchini (basso), membro dei Sadist.\n\"Weaver of Forgotten\" (2010).\nIl 22 giugno 2010 il frontman Mike annuncia sul sito ufficiale della band che le registrazione del loro quarto album sono terminate. Un mese e mezzo dopo, sempre Mike rende noto in un'intervista che il lavoro sarebbe stato un \"concept\" ispirato alla memoria dei defunti, intitolato \"Weaver of Forgotten\": \nL'album esce il 9 novembre 2010 via Fuel Records e viene distribuito in tutto il mondo. Musicalmente il disco si discosta dalle precedenti realease: pi\u00f9 scuro, marziale, lento e oppressivo; caratterizzato inoltre dall'assenza delle tematiche russe che da sempre contraddistinguevano la cifra stilistica della band. Come asserito in seguito dallo stesso cantante e leader della band Mike Lunacy, Weaver Of Forgotten \u00e8 un album di riflessione e di raccoglimento, la fine di un ciclo e l'inizio di uno nuovo.\n\"Live a Citt\u00e0 del Messico\" (2013) \"e The Day Of Victory\" (2014).\nCon questa line-up rinnovata, la band registra nel 2012 un DVD live a Citt\u00e0 del Messico e nello stesso anno intraprende un fortunato tour in Russia. Dopo l'uscita del DVD nel 2013, la band subir\u00e0 ancora una volta un cambio di line-up. Escono Andy Marchini - gi\u00e0 precedentemente sostituito da Jacopo Rossi in sede live, che entra nella band come membro ufficiale della band - e Claudio Cinquegrana. Con questa formazione, che rimane e rimarr\u00e0 un quartetto, i Dark Lunacy danno vita al quinto full-length dal titolo \"The Day Of Victory\", disco che si riallaccia tematicamente alle vicende russe nella Seconda Guerra Mondiale. Segue un tour promozionale tra Italia, Russia e Messico.\nNell'Agosto 2015, la band approda per la prima volta in Giappone in tour, toccando le citt\u00e0 di Tokyo, Osaka e Nagoya.\nThe Rain After The Snow (2016).\nNei primi mesi del 2016, precisamente il 14 marzo, tramite la pagina Facebook della band, Mike Lunacy annuncia che Alessandro Vagnoni (batteria) e Daniele Galassi (chitarra) non fanno pi\u00f9 parte della band. Dalle parole dello storico frontman emerge che \"Il dibattito (iniziato nel dicembre dello scorso anno) \u00e8 stato portato avanti da ognuno di noi quattro con grande partecipazione emotiva; ma alla fine, non siamo riusciti a trovare una soluzione condivisa\". Tuttavia, le novit\u00e0 non si sono fatte attendere, poich\u00e9 nel Maggio 2016 viene annunciato che la scrittura del nuovo album \u00e8 stata completata. Il successore di \"The Day Of Victory\" viene registrato l'estate stessa presso i Blackwave Studio di Genova, per poi essere pubblicato nell'autunno dello stesso anno.\nIl primo grande dettaglio che emerge \u00e8 che il nuovo disco avrebbe marcato un ritorno pi\u00f9 maturo verso le sonorit\u00e0 degli esordi, con il contributo di un vero quartetto d'archi - trademark della band - e di una corale di 40 elementi, nonch\u00e9 dell'immancabile pianoforte, suonato dal bassista della band, Jacopo Rossi.\nNel frattempo, la nuova line-up debutta ufficialmente al Basilicata Metal Fest di Matera, il 16 luglio 2016: ad affiancare Mike Lunacy e Jacopo Rossi sul palco ci sono Davide Rinaldi (chitarra) e Marco Binda (batteria), i quali hanno partecipato alle registrazioni dell'album, entrando di fatto come membri fissi della band.\n\"The Rain After The Snow\", il nuovo album dei Dark Lunacy, interamente curato nella composizione e scrittura da Jacopo Rossi, e interpretato da Mike Lunacy, viene pubblicato l'11 novembre 2016 tramite Fuel Records, la storica etichetta che ha licenziato i precedenti album della band; viene anche confermato il sodalizio con il grafico e artista Gaspare Frazzitta, autore dell'artwork e del booklet del disco, che aveva gi\u00e0 curato i precedenti \"Weaver Of Forgotten\" e \"The Day Of Victory\".\nCome primo singolo, \u00e8 stato estratto il brano \"Gold, Rubies and Diamonds\", di cui \u00e8 stato girato un videoclip. In seguito, nel Febbraio 2017 \u00e8 stato pubblicato un secondo videoclip, \"Howl\". Un terzo video, questa volta un playthrough di \"Ab Umbra Lumen\","}
{"id": "634477", "revid": "320578", "url": "https://it.wikipedia.org/wiki?curid=634477", "title": "Batteria litio-ione", "text": ""}
{"id": "634478", "revid": "1638611", "url": "https://it.wikipedia.org/wiki?curid=634478", "title": "Miseno (Bacoli)", "text": "Miseno (l'antica \"Misenum\" in latino, \"\u039c\u03b9\u03c3\u03b7\u03bd\u03cc\u03bd\" in greco) \u00e8 una frazione del comune di Bacoli, nella citt\u00e0 metropolitana di Napoli.\nIl suo nome, derivato dal latino \"sinus militum\", viene citato da Virgilio che ricorda il Miseno trombettiere di Enea, qui leggendariamente sepolto dopo aver sfidato Tritone: in effetti il Capo Miseno con la sua sommit\u00e0 piatta rammenta la forma di un antico tumulo.\nViene citato anche da Plinio il Giovane nell\u2019epistola VI,16 lettera dedicata a Tacito dove narra dello zio Plinio il Vecchio deceduto durante l\u2019eruzione del Vesuvio del 79, raccontando ci\u00f2 che lui non ha potuto raccontare.\nStoria.\nIl sito, frequentato gi\u00e0 nell'et\u00e0 del ferro, divent\u00f2 porto cumano nel IV secolo a.C.; nel III secolo a.C. vide la presenza di Annibale; nel II secolo a.C. divenne un fiorente centro residenziale. Con l'impraticabilit\u00e0 del Portus Iulius, fu colonia autonoma e trasformato in base della flotta pretoria romana del basso Tirreno.\nIn et\u00e0 augustea era il pi\u00f9 importante sito militare romano della zona, e lo divenne ancora di pi\u00f9 all'epoca di Marco Aurelio (161 d.C.), ma decadde con la caduta dell'Impero romano d'Occidente. Ospitava la prima flotta imperiale, la \"Classis Praetoria Misenensis\".\nIl porto sfruttava un doppio bacino naturale, quello pi\u00f9 interno (detto \"Maremorto\" o \"Lago Miseno\"), in epoca antica dedicato ai cantieri e alla manutenzione navale, mentre quello pi\u00f9 esterno era il porto vero e proprio.\nLa citt\u00e0 romana, gi\u00e0 in decadenza alla fine dell'impero, fu abbandonata definitivamente nell'840, dopo l'ultima di una lunga serie di incursioni di pirati saraceni. La maggior parte degli abitanti si rifugi\u00f2 nella vicina isola di Procida, altri si spostarono nell'entroterra ,nelle fratte atellane dando vita alla citt\u00e0 di Frattamaggiore.\nFamosa ed apprezzata dai turisti la vista che si gode da Monte di Procida con capo Miseno, Posillipo e il Vesuvio sullo sfondo.\nMonumenti e luoghi di interesse.\nCapo Miseno attualmente ospita un faro (raggiungibile attraverso un tunnel), situato in una zona militare interdetta al pubblico.\nAi piedi del capo, si trova la spiaggia di Miliscola, frequentatissima localit\u00e0 balneare durante il periodo estivo.\nSul promontorio si trovano un'antica torre anti-saraceni, chiamata \"Torre Bassa\", ed in cima sono ancora presenti ruderi di casematte e fortificazioni risalenti alla seconda guerra mondiale."}
{"id": "634485", "revid": "547034", "url": "https://it.wikipedia.org/wiki?curid=634485", "title": "Mesannepada", "text": "Avrebbe governato per 80 anni\nMesannepada sconfisse Mesilim di Kish e Lugal-Kitun di Uruk. Esso port\u00f2 doni ai re di Mari e secondo un'iscrizione trovata in questa citt\u00e0 su un tondino di lapislazzuli, suo padre era Meskalamdug, suo figlio Aannepadda.\nSui sigilli della necropoli reale di Ur, sono stati trovati inoltre i nomi di Mesannepada e dei suoi predecessori Meskalamdug e Akalamdug, con quello della regina Puabi."}
{"id": "634487", "revid": "1442080", "url": "https://it.wikipedia.org/wiki?curid=634487", "title": "Coro Concordia", "text": "Il coro Concordia nasce a Merano nel 1951, a cura di Fernando Martinelli ed altri pochi amici. Si dedica subito al canto popolare e ai canti della montagna. \u00c8 diretto dal maestro Vittorio Vincenzi. \nStoria.\nGi\u00e0 all'indomani della fondazione \u00e8 chiamato a partecipare alla popolare trasmissione radiofonica della Rai \"Il microfono \u00e8 vostro\" condotta da Nunzio Filogamo.\nDa allora pu\u00f2 vantare decine di concerti e di partecipazioni a rassegne. Dal 1975 promuove a Merano la \"Rassegna di canti della montagna\" e dal 1997 la \"Rassegna d'Avvento\".\nTourn\u00e9e.\nLa prima trasferta transoceanica \u00e8 del 1992. Nel Massachusetts il coro rappresenta l'Italia nell'ambito delle celebrazioni per il quinto centenario della scoperta dell'America. Seguono due tourn\u00e9e in Brasile, altre due tourn\u00e9e negli Stati Uniti ed in Canada, oltre a svariati concerti in Francia, Germania, Austria, Slovenia, Repubblica Ceca e Spagna.\nIl primo disco \u00e8 del 1954. Le produzioni pi\u00f9 recenti sono nel nastro \"Canti e cante\" (1996) e nel cd \"Canta...storie\" (2003).\nDopo Fernando Martinelli (1951-1989) il coro Concordia \u00e8 stato diretto da Gianni Velicogna (1989-1996) e da Vittorio Vincenzi (1996 - ...).\nIl Coro Concordia Di Merano pu\u00f2 fregiarsi inoltre di un concerto in San Pietro nell'anno 1997 ed un incontro personale tra il suo Presidente Amort Massimo e l'allora Pontefice Giovanni Paolo II. L'incontro avvenuto nella biblioteca personale del Santo Padre rappresenta il culmine di un decennio che ha visto il Concordia protagonista indiscusso della musica popolare alpina in Alto Adige.\nRecentemente il Coro ha prodotto un nuovo CD dal titolo \"Semplicemente\" ed un DVD presso i famosi giardini Trauttmannsdorf che sintetizza l'evoluzione musicale del gruppo."}
{"id": "634488", "revid": "36426", "url": "https://it.wikipedia.org/wiki?curid=634488", "title": "Fanale di Livorno", "text": "Il Fanale di Livorno, o Fanale Maggiore o pi\u00f9 semplicemente Fanale, \u00e8 il faro del porto di Livorno, ubicato all'imbocco sud dello scalo labronico. Sorto in epoca medioevale ad opera della Repubblica di Pisa, \u00e8 per fondazione uno dei fari pi\u00f9 antichi d'Italia, sebbene sia stato ricostruito fedelmente a seguito delle devastazioni causate dalla seconda guerra mondiale.\nPer la sua bellezza il fanale \u00e8 citato da Francesco Petrarca (che lo menziona nel suo \u201cItinerario siriaco\u201d: \"et fere contiguum Liburnum ubi praevalida turris est cuius in vertice flamma per noctes tuti littoris signum praebet\"), da Goro di Stagio Dati, che defin\u00ec la torre come una delle pi\u00f9 belle del mondo, da Matteo Fortini, poeta minore del Quattrocento nel suo poemetto \"L'Universo\", fino in tempi pi\u00f9 recenti da Giovanni Marradi.\nStoria.\nIl fanale fu costruito dalla Repubblica di Pisa presso il piccolo abitato medioevale di Livorno, allora suo possedimento, in sostituzione di quello posto sulle secche della Meloria, andato distrutto nel 1284 durante l'omonima battaglia ad opera dei Genovesi.\nIl progetto originale, risalente al principio del XIV secolo, viene attribuito a Giovanni Pisano; la torre fu costruita tra il 1303 ed il 1305 su ordine dei Provveditori della Fabbrica Lando Eroli e Jacopo da Peccioli e all'epoca era completamente circondata dal mare.\nDecaduta la Repubblica di Pisa, l'originaria croce pisana scolpita sull'angusta porta d'ingresso fu cancellata e sostituita dal giglio fiorentino. \nNel 1583 il granduca di Toscana Francesco I de' Medici, allest\u00ec, alla base del fanale, il primo lazzaretto della citt\u00e0 (1584) ed il secondo in Italia dopo quello di Venezia, affiancato da alcuni magazzini che ne deturparono la purezza delle linee. Un'iscrizione ne ricordava l'evento: \"Franciscus Med. Magnus Dux Etruriae MDLXXXIIII.\"\nTali basse costruzioni nei primi anni del Novecento erano ancora presenti, ma oggi non ne resta pi\u00f9 traccia.\nNel 1944 fu minato e distrutto dai guastatori tedeschi in ritirata, ai quali \u00e8 stata imputata, forse erroneamente, anche la distruzione della non distante Torre del Magnale.\nFu ricostruito utilizzando gran parte dei materiali recuperati tra le macerie, seguendo, limitatamente alle parti esterne, il disegno originario. All'inaugurazione avvenuta il 16 settembre 1956, partecip\u00f2 anche il Presidente della Repubblica Giovanni Gronchi.\nDescrizione.\nIl fanale \u00e8 costituito essenzialmente da due torri merlate e sovrapposte, impostate al di sopra di una base tronco-conica.\nIn realt\u00e0, ad un'analisi pi\u00f9 ravvicinata, le due torri sono a loro volta formate da diversi cilindri di diametri decrescenti, che fanno assumere al complesso un leggero andamento conico fino alla sommit\u00e0.\nIl faro, realizzato in pietra della Verruca della cava di San Giuliano, \u00e8 alto 52 metri ed il diametro massimo \u00e8 di 12 metri.\nAlimentazione.\nIl Fanale Maggiore di Livorno \u00e8 un faro ad ottica rotante alimentato dalla rete elettrica.\nIn origine funzionava per mezzo di fuochi, poi a lampade semplici e con specchi a riverbero, mentre, nel 1841, fu dotato del sistema Fresnel e successivamente fu alimentato da gas acetilene ad incandescenza.\nOggi emette 4 lampi ogni 20 secondi; la sua portata \u00e8 di circa 24 miglia marine."}
{"id": "634494", "revid": "287204", "url": "https://it.wikipedia.org/wiki?curid=634494", "title": "Renato Farina", "text": "\u00c8 stato deputato alla Camera dal 2008 al 2013 nelle liste del PdL. Ha ammesso di aver collaborato, quando era vicedirettore di \"Libero\", con i Servizi segreti militari italiani, fornendo informazioni e pubblicando notizie false in cambio di denaro, e per questo radiato nel 2007 dall'Ordine dei giornalisti. Al processo Farina ha patteggiato la pena di sei mesi di reclusione, commutata poi in una multa di 6.800 euro. Nel 2014 \u00e8 stato riammesso all'Odg dopo una pronuncia della Cassazione.\nBiografia.\nLaureato in Filosofia all'Universit\u00e0 Cattolica del Sacro Cuore, ha iniziato a scrivere sul settimanale \"Solidariet\u00e0\" (di Seveso-Desio), per il quale ha seguito il caso della nube tossica di Seveso (10 luglio 1976). Nel 1978 entra nel settimanale \"Il Sabato\" (fondato in quell'anno da alcuni giornalisti vicini a Comunione e Liberazione). Giornalista professionista dal 1980, nel 1981 sul \"Sabato\" scrive delle apparizioni di Me\u0111ugorje. \u00c8 il primo giornalista non jugoslavo a scriverne. Rimane al Sabato fino alla chiusura, avvenuta nel 1993.\nSuccessivamente \u00e8 stato vicedirettore a \"Il Giornale\" di Vittorio Feltri. Nel giugno 1999 segue Feltri nella parentesi bolognese al Quotidiano Nazionale: Farina \u00e8 vicedirettore del \"Resto del Carlino\". Nel luglio 2000 torna a Milano, dove \u00e8 tra i fondatori, con Feltri, di \"Libero\". Fino all'ottobre del 2006 \u00e8 stato vicedirettore. Dal 30 marzo 2007 Farina collabora nelle vesti di opinionista.\nIn televisione \u00e8 stato autore e conduttore de \"L'InFarinata\" su RaiSat Extra e consulente di Gad Lerner per il programma \"L'infedele\".\nHa affermato di avere avuto tre maestri: don Luigi Giussani (\u00abper lo sguardo sulle cose e la scrittura concisa\u00bb); Giovanni Testori (\u00abmi ha insegnato ad osare, a spezzare le famose regole del giornalismo\u00bb); Vittorio Feltri (\u00ab\u00e8 un genio del giornalismo\u00bb). \nNel novembre 2006 Farina viene messo sotto scorta delle forze di polizia in quanto oggetto di intimidazioni anonime. Riceve nello stesso mese anche un presunto pacco-bomba firmato \u00abFronte Rivoluzionario per il Comunismo\u00bb (rivelatosi poi falso, cio\u00e8 vuoto e privo di esplosivo), una sigla collegata alle Nuove Brigate Rosse.\nDopo le vicende giudiziarie emerse a suo carico nel 2006, Renato Farina \u00e8 stato inserito come diciassettesimo nelle liste del Popolo della libert\u00e0 (PDL), per la Camera Lombardia 2, per le elezioni politiche dell'aprile 2008 ed \u00e8 stato eletto deputato della XVI legislatura fino al marzo 2013. \u00c8 stato membro del Consiglio Direttivo del PDL alla Camera.\nNell'ottobre 2017 Renato Farina annuncia la sua iscrizione al Partito Radicale Transnazionale.\nFarina scrive come editorialista sul quotidiano \u00abLibero\u00bb sin dal primo numero.\nIl 4 agosto 2021 \u00e8 stato nominato consulente del ministro della Pubblica Amministrazione Renato Brunetta. In seguito alle polemiche apparse sui media a causa dei suoi precedenti giudiziari, tre giorni dalla nomina, il 7 agosto 2021, si \u00e8 dimesso dall'incarico.\nProcedimenti giudiziari.\nRapporti con il Sismi.\nLa magistratura a partire dal 2006 ha indagato sui rapporti da lui avuti con alcuni membri del Sismi (i servizi segreti militari). Farina ha confermato di aver collaborato col Sismi dal 1999, con lo pseudonimo \"Betulla\".\nNel libro \"Alias agente Betulla\" Farina racconta la sua versione dei fatti riguardo alla collaborazione con i Servizi: nel giugno 2004, ricevette da Nicol\u00f2 Pollari (l'allora direttore del Sismi), per il tramite di Pio Pompa, l'ordine di recuperare da Al Jazeera le immagini dell'esecuzione di Fabrizio Quattrocchi; \u00e8 proprio in questa operazione che nasce il suo nome in codice, \"Betulla\". Sostiene anche di avere con il suo operato fornito ai servizi segreti informazioni nelle mani dei pubblici ministeri sul rapimento della giornalista de \"il manifesto\" Giuliana Sgrena, tenuta prigioniera in Iraq dall\"'Organizzazione della Jih\u0101d islamica\", fatto poi confermato da Pio Pompa.\nNel giugno del 2006 Pio Pompa chiede a Renato Farina di scrivere una cronaca contro Romano Prodi (pubblicata poi il 9 giugno 2006), per accusarlo di avere appoggiato la pratica dei trasferimenti straordinari quando era presidente della Commissione europea.\nNel 2015 l'ex direttore del Sismi Nicol\u00f2 Pollari dichiar\u00f2 al giornalista Paolo Liguori che Renato Farina non era in realt\u00e0 Betulla: \"\u201cLa fonte indicata con il nome Betulla\u2026 sono stato autorizzato dal governo a riferire che non \u00e8 il giornalista Farina, ma \u00e8 altra persona\u201d\".\nDossier Prodi.\nAlla vigilia delle elezioni politiche italiane del 2006, Farina pubblica sul quotidiano \"Libero\" un falso dossier, preparato dal Sismi, secondo cui Romano Prodi avrebbe autorizzato, come Presidente della Commissione Europea, le \"extraordinary rendition\" della CIA in Europa, come nel caso di Abu Omar.\nFarina viene condannato, nell'ambito del caso Abu Omar, a sei mesi di reclusione per favoreggiamento.\nLa condanna per favoreggiamento per il caso Abu Omar.\nNel dicembre 2006 il sostituto procuratore di Milano, Armando Spataro, chiede il rinvio a giudizio di Farina assieme ad altre 34 persone, nell'ambito dell'inchiesta sul rapimento dell'ex imam di Milano, Abu Omar. Trentadue di esse sono accusate di concorso nel sequestro. Renato Farina (accusato di aver organizzato una falsa intervista con i magistrati con il solo scopo di raccogliere informazioni sull'indagine) e i funzionari del Sismi Pio Pompa e Luciano Seno, devono rispondere invece di favoreggiamento.\nIl 16 febbraio 2007 Farina ha riconosciuto le accuse di favoreggiamento mosse a suo carico ed ha patteggiato la pena ottenendo una condanna a sei mesi di reclusione (poi commutata in una multa di 6.800 euro).\nFarina ha riconosciuto i fatti sostenendo di aver agito in nome dell'articolo 52 della Costituzione (\u00abDifendere la Patria \u00e8 sacro dovere del cittadino\u00bb). Ha ammesso di aver ricevuto rimborsi in denaro non per s\u00e9 stesso e utili alla liberazione di ostaggi italiani in Iraq.\nLa condanna per falso in atto pubblico.\nNel luglio del 2012, Renato Farina \u00e8 stato condannato in rito abbreviato a 2 anni e 8 mesi di reclusione per il reato di falso in atto pubblico. Il deputato Pdl, il 12 febbraio dello stesso anno, aveva fatto visita in carcere a Lele Mora, detenuto per bancarotta fraudolenta, insieme ad un'altra persona che non era autorizzata ad accedere al penitenziario. La giudice per le indagini preliminari di Milano non gli ha concesso n\u00e9 la sospensione condizionale della pena n\u00e9 le attenuanti generiche. La parlamentare del Partito Radicale Rita Bernardini ha definito la sentenza \"lunare\" facendo riferimento all'art. 67 dell'Ordinamento penitenziario (Legge 26 luglio 1975 n. 354) secondo il quale non occorrerebbe alcuna autorizzazione alle visite carcerarie per le persone che accompagnano determinate figure istituzionali, tra cui deputati e senatori. In realt\u00e0 una circolare ministeriale precisa che sono esentati dal richiedere l'autorizzazione soltanto i collaboratori dei parlamentari inquadrati con un contratto a prestazione continuativa, mentre la persona che in quell'occasione accompagn\u00f2 Farina risult\u00f2 essere un aspirante tronista, amico di Lele Mora.\nIl coinvolgimento nel caso Sallusti.\nNel corso della puntata del 26 settembre 2012 di \"Porta a Porta\" dedicata in parte al caso di Alessandro Sallusti, Vittorio Feltri afferma che Farina \u00e8 l'autore del pezzo - firmato con lo pseudonimo \"Dreyfus\" - alla base della vicenda. La mattina successiva, intervenendo alla Camera dei Deputati, l'ex giornalista ha confermato di essere l'autore dell'articolo in questione.\nCondanna per articoli diffamatori.\nNel febbraio 2013 \u00e8 stato condannato in cassazione (III sezione civile) al risarcimento danni per 130.000\u00a0\u20ac verso il procuratore aggiunto di Milano Ilda Boccassini per 4 articoli ritenuti diffamatori.\nProcedimenti disciplinari.\nSospensione dall'Albo dei Giornalisti.\nIl 2 ottobre 2006 l'Ordine dei giornalisti lombardo sospende Farina per un anno con l'accusa di aver pubblicato notizie false in cambio di denaro dal Sismi. Sempre nell'ottobre 2006 il Procuratore generale della Repubblica di Milano ne chiede la radiazione dall'albo dei giornalisti: la legge numero 801 del 1977 fa infatti divieto ai giornalisti professionisti di intrattenere rapporti con i Servizi segreti. Il suo avvocato annuncia un ricorso che \u00e8 stato respinto dalla Corte d'Appello di Milano.\nNel 2007 \u00e8 annunciato il pronunciamento dell'Ordine dei Giornalisti. Farina si dimette dall'Albo prima che l'ordine si pronunci. Il 29 marzo 2007 giunge la radiazione da parte dell'Ordine dei Giornalisti. Contro la determinazione dell'Ordine Farina ha presentato ricorso. La suprema Corte ha accolto il ricorso. Con la sentenza numero 14407/2011, depositata il 30 giugno 2011, la terza sezione civile della Suprema corte ha annullato la radiazione da parte dell'Ordine dei Giornalisti di Renato Farina: \u00abIl procedimento disciplinare doveva essere dichiarato estinto\u00bb. Farina si era preventivamente dimesso ed era stato cancellato dall'albo dei giornalisti, salvo poi essere successivamente radiato dall'Ordine, cosa che non poteva accadere, perch\u00e9 Farina non era pi\u00f9 iscritto all'albo. Rimane valida la sanzione di sospensione dalla professione di 12 mesi inflittagli dall'Ordine di Milano nel settembre 2006, condanna gi\u00e0 espiata.\nIl 3 settembre [[2014]] Farina viene riammesso all'esercizio della professione dall'Ordine dei giornalisti di Milano, che ne accoglie la domanda di reiscrizione.\nCollegamenti esterni.\n[[Categoria:Deputati della XVI legislatura della Repubblica Italiana]]\n[[Categoria:Politici di Forza Italia (1994)]]\n[[Categoria:Politici del Popolo della Libert\u00e0]]\n[[Categoria:Scandali in Italia]]\n[[Categoria:Studenti dell'Universit\u00e0 Cattolica del Sacro Cuore]]\n[[Categoria:Personalit\u00e0 appartenenti a Comunione e Liberazione]]\n[[Categoria:Giornalisti italiani del XX secolo]]\n[[Categoria:Giornalisti italiani del XXI secolo]]"}
{"id": "634502", "revid": "3115", "url": "https://it.wikipedia.org/wiki?curid=634502", "title": "Accumulatore litio-polimero", "text": "Il tipo di batteria ricaricabile noto come accumulatore litio-polimero, o pi\u00f9 raramente batterie litio-ione-polimero (abbreviato Li-Poly o, pi\u00f9 comunemente, LiPo) \u00e8 uno sviluppo tecnologico dell'accumulatore litio-ione.\nLa principale caratteristica che li differenzia \u00e8 che l'elettrolita in sale di litio non \u00e8 contenuto in un solvente organico, come nel molto diffuso disegno litio-ione, ma si trova in un composito di polimero solido, come ad esempio il poliacrilonitrile. Vi sono molti vantaggi in questo tipo di costruzione, che lo rendono superiore al disegno classico litio-ione, tra cui il fatto che il polimero solido non \u00e8 infiammabile (a differenza del solvente organico utilizzato nelle cellule a Li-Ion).\nIntroduzione.\nLe celle che oggi vengono vendute come batterie litio-ione-polimero hanno uno schema diverso rispetto alle vecchie celle a ioni di litio. A differenza delle celle in litio-ione, che erano contenute in minuscoli contenitori rigidi in metallo cilindrici o prismatici (a nido d'ape), le attuali celle polimeriche hanno una struttura a fogli flessibili, spesso pieghevoli (laminato polimerico), e contengono ancora un solvente organico. La maggiore differenza tra le celle in polimero e le celle litio-ione in commercio \u00e8 che nelle seconde, il contenitore rigido pressa reciprocamente gli elettrodi e il separatore, mentre in quelle a polimero questa pressione esterna non \u00e8 richiesta perch\u00e9 i \"fogli\" di elettrodo e i \"fogli\" del separatore (dielettrico) sono laminati ciascuno sull'altro.\nStoria.\nLe batterie in polimero litio-ione sono apparse nel commercio destinato all'elettronica di consumo soltanto nel 1996. In precedenza erano una invenzione sovietica sotto segreto militare, ma in possesso anche del complesso militare industriale statunitense. La tecnologia venne messa a disposizione dell'industria di consumo soltanto qualche anno dopo la caduta del Muro di Berlino.\nVantaggi.\nDal momento che non \u00e8 necessario alcun tipo di contenitore in metallo, la batteria pu\u00f2 essere pi\u00f9 leggera e sagomata per occupare lo spazio che le \u00e8 riservato nell'apparecchio da alimentare. Dal momento che hanno un impacchettamento pi\u00f9 denso senza spazi tra le celle cilindriche e senza contenitore, la densit\u00e0 energetica delle batterie Li-Poly \u00e8 maggiore di pi\u00f9 del 20% rispetto a una Litio-Ione classica ed \u00e8 circa tre volte migliore rispetto alle batterie NiCd e NiMH.\nLa tensione delle celle Li-Poly varia da circa 2,7 V (scariche) a circa 4,23 V (a piena carica), e le batterie Li-Poly devono essere protette dall'eccesso di carica limitando la tensione applicata a non pi\u00f9 di 4,235 V per ogni cella usata in una combinazione di esse in serie. Durante la scarica dovuta a un carico di lavoro, questa dovr\u00e0 essere rimossa e ricaricata al pi\u00f9 presto quando la tensione scende sotto circa 3.0 V per cella (se usate in una combinazione in serie), altrimenti la batteria come conseguenza non potr\u00e0 essere caricata pi\u00f9 a lungo.\nNella prima fase dello sviluppo la tecnologia litio-polimeri aveva dei problemi a causa della resistenza interna.\nUn'altra sfida include il tempo di carica minore e maggiore corrente di scarica a confronto delle tecnologie gi\u00e0 mature. Le batterie Li-Po tipicamente richiedono pi\u00f9 di un'ora per una piena ricarica. Alcuni recenti miglioramenti al progetto hanno aumentato la massima corrente di scarica da due a 15 o anche 20 volte la capacit\u00e0 della cella (corrente di scarica in ampere, capacit\u00e0 della cella in Ampereora \"Ah\"). Nel marzo 2005 Toshiba ha reso noto un nuovo progetto che offre un rapporto di carica molto pi\u00f9 veloce (circa 1-3 minuti). Queste batterie devono ancora raggiungere il mercato ma dovrebbero avere un effetto dirompente sui prodotti elettrici ed elettronici in particolare per le auto elettriche, elettronica di consumo e nello specifico nell'elimodellismo, aeromodellismo e automodellismo.\nDalla fine 2009 sono in commercio alcuni lettori mp3 che impiegano solo 3 minuti per ricaricarsi.\nPregi e difetti.\nSe confrontate alle batterie Li-ion, le batterie Li-Poly hanno un tasso di degrado maggiore nel ciclo di vita. A ogni modo, recentemente, produttori hanno dichiarato di aver raggiunto un numero di 500 cicli di carica/scarica prima che la capacit\u00e0 si riduca all'80% di quella iniziale. Un'altra variante delle batterie ai polimeri di litio \u00e8 la \"batteria al litio ricaricabile in film sottile\" che ha reso possibile pi\u00f9 di 10\u00a0000 cicli di carica e scarica.\nUno dei grandi vantaggi della tecnologia Li-Poly \u00e8 che i costruttori possono sagomare la forma alle batterie pi\u00f9 o meno come vogliono: questo pu\u00f2 essere importante per i costruttori di telefoni cellulari, che costantemente lavorano su telefoni con ingegnerizzazione e posizionamento delle componenti differente, oltre che crescenti problemi di dissipazione del calore dovuti ai tempi di ricarica minori delle batterie. Un altro vantaggio delle batterie ai polimeri di litio rispetto alle batterie Ni-Cd (nichel-cadmio) e NiMH (nichel-metal idruro) \u00e8 che la corrente di scarica a vuoto (auto scarica) \u00e8 molto minore.\nUno dei principali difetti della tecnologia \u00e8 la necessit\u00e0 di usare caricabatterie specifici, per evitare incendi ed esplosioni.\nLa batteria pu\u00f2 esplodere se corto-circuitata, a causa della bassissima resistenza interna e della conseguente tremenda corrente impulsiva che attraversa la cella.\nInoltre una cella Li-Poly pu\u00f2 incendiarsi facilmente se forata, per cui le batterie sono, in varie applicazioni, ricoperte da un involucro plastico che dovrebbe prevenire le forature. In applicazioni specifiche (ad es. automobili radiocomandate), inoltre, sono richiesti controlli elettronici di coppia per i motori elettrici collegati alla cella, al fine di contenere le correnti di scarica e di conseguenza il danneggiamento della batteria.\nUn problema delle batterie a base di litio \u00e8 l'approvvigionamento della materia prima: il litio \u00e8 disponibile in natura in quantit\u00e0 limitata e richiede processi di estrazione particolarmente complicati e costosi; il mercato \u00e8 in mano a pochi produttori, FMC e CHEMETALL.\nApplicazioni.\nLe batterie ai polimeri di litio hanno guadagnato popolarit\u00e0 nel mondo dell'aeromodellismo, dove il duplice vantaggio di peso ridotto e tempo di lavoro aumentato pu\u00f2 sufficientemente giustificare il prezzo.\nLa tecnologia Li-Poly sta guadagnando terreno anche nei palmari, computer portatili e console portatili dove ridotto fattore di forma e densit\u00e0 di energia aumentata prevalgono sui costi del prodotto.\nQueste batterie potranno alimentare anche la prossima generazione di auto elettriche. Il costo di un'auto elettrica di questo tipo \u00e8 attualmente fuori mercato, ma i sostenitori dicono che aumentando la produzione il costo dovr\u00e0 ridursi inevitabilmente.\nLe batterie al litio vengono spesso utilizzate anche in quasi tutti i campi del modellismo dinamico. Sempre pi\u00f9 diffuso \u00e8 anche l'utilizzo di tali accumulatori nel softair.\nTecnologia.\nCi sono attualmente due tecnologie in commercio. Entrambe sono ai Li-Ion-Poly (dove Poly sta per \"Polimero elettrolita/separatore\"). Sono chiamate \"Batterie ai polimeri elettrolitici\".\nL'idea \u00e8 di usare un polimero permeabile agli ioni al posto della tradizionale combinazione di un separatore microporoso e un elettrolita liquido. Questo promette non solo una migliore sicurezza, dato che l'elettrolita polimerizzato non brucia facilmente, ma anche la possibilit\u00e0 di realizzare batterie molto sottili, dato che non richiederanno una pressione applicata al \"sandwich\" catodo-anodo. L'elettrolita polimerizzato assicurer\u00e0 la tenuta di entrambi gli elettrodi come una colla.\nIl design \u00e8: anodo (Li o carbon-Li )/polimero conduttivo separatore elettrolitico/catodo (LiCoO2 o LiMn2O4)\n\"Reazione tipica\":\nIl polimero elettrolita/separatore pu\u00f2 essere realmente un polimero solido (polietilenossido, PEO) +LiPF6 o altri sali conduttivi +SiO2 o altri riempitivi con caratteristiche meccaniche migliori (questi sistemi non sono ancora disponibili sul mercato). Alcuni stanno pensando di usare Litio metallico come anodo, mentre altri preferiscono usare il pi\u00f9 sicuro anodo a intercalazione di carbonio.\nEntrambe le tecnologie usano PVdF (un polimero) reso gel con solventi convenzionali e sali, come EC/DMC/DEC ecc. La differenza fra le due tecnologie \u00e8 che una (Bellcore/Telcordia tecnologia) usa LiMn2O4 come catodo e l'altra, pi\u00f9 convenzionale, LiCoO2.\nAltre, pi\u00f9 \"esotiche\" (comunque non ancora commercialmente disponibili) batterie Li-poly usano un catodo polimerizzato. Per esempio, Moltech sta sviluppando una batteria con un catodo in plastica conduttiva.\nAncora un'altra proposta \u00e8 di usare composti zolfo organico per il catodo in combinazione con un polimero conduttivo come la polianilina. Questo approccio promette maggiore capacit\u00e0 di potenza (minore resistenza interna) e una maggiore capacit\u00e0 di scarica, ma attualmente ha problemi con il numero di cicli e costi di realizzazione."}
{"id": "634507", "revid": "34119", "url": "https://it.wikipedia.org/wiki?curid=634507", "title": "Radiestesia", "text": ""}
{"id": "634508", "revid": "1875018", "url": "https://it.wikipedia.org/wiki?curid=634508", "title": "Meskalamdug", "text": "Govern\u00f2 probabilmente attorno al 2600 a.C.\nLa sua tomba, trovata nella necropoli reale di Ur, conteneva numerosi manufatti d'oro, compreso un elmo, ora perduti. La sua moglie era la regina Ninbanda. Il suo nome, inoltre, \u00e8 stato ritrovato sui sigilli di un'altra tomba con il titolo \"lugal\" (re); questa tomba, tuttavia, non fu rienuta autentica dall'archeologo Leonard Woolley.\n\u00c8 stato trovato nella sua tomba senza oggetti ma solo con un'armatura d'oro addosso, senza essere stato razziato.\nInoltre, su un'iscrizione di un tondino proveniente dalla citt\u00e0 di Mari, Meskalamdug viene detto \"padre del re Mesannepada di Ur\", che \u00e8 conosciuto da molte altre iscrizioni e il cui nome compare sulla Lista dei re."}
{"id": "634512", "revid": "984922", "url": "https://it.wikipedia.org/wiki?curid=634512", "title": "Cantone di Lesparre-M\u00e9doc", "text": "Il Cantone di Lesparre-M\u00e9doc era una divisione amministrativa dell'Arrondissement di Lesparre-M\u00e9doc.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634514", "revid": "110157", "url": "https://it.wikipedia.org/wiki?curid=634514", "title": "Cantone di Pauillac", "text": "Il Cantone di Pauillac era una divisione amministrativa dell'Arrondissement di Lesparre-M\u00e9doc.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634515", "revid": "116953925", "url": "https://it.wikipedia.org/wiki?curid=634515", "title": "Sussidio", "text": "Il sussidio \u00e8 una sovvenzione in denaro, un finanziamento a cui lo Stato provvede con degli assegni erogati sotto forma di restituzione dell'imposta sul reddito, secondo dei limiti di reddito.\nRequisiti.\nLo stato sociale dei vari Stati nel mondo regolarmenta l'istituto in modo diverso, generalmente si possono ad esempio percepire gli assegni familiari per:\nIl ruolo in economia.\nIl sussidio in economia si applica sulle esportazioni. Un sussidio alle esportazioni \u00e8 una somma di denaro che ricevono i produttori nazionali che vendono i loro prodotti all'estero; incentivando le esportazioni, tale sussidio aumenta il prezzo interno dei beni esportati.\nLe ragioni per cui un governo interviene sul commercio internazionale del proprio paese sono legate, di solito, a preoccupazioni relative alla distribuzione del reddito, alla protezione di settori ritenuti particolarmente importanti o all'equilibrio della bilancia dei pagamenti. Tuttavia, indipendentemente da quale di questi motivi ne sia la causa, l'erogazione di sussidi alle esportazioni, come l'imposizione di dazi sulle importazioni, hanno degli effetti sulle ragioni di scambio di un paese.\nEffetti di un sussidio alle esportazioni.\nDazi e sussidi sono spesso considerati espressioni di politiche commerciali fondamentalmente analoghe, poich\u00e9 entrambi sembrano favorire i produttori nazionali; in realt\u00e0, per\u00f2, i loro effetti sulle ragioni di scambio sono molto diverse.\nPer spiegare gli effetti di un sussidio alle esportazioni immaginiamo in sistema di mercato dove esistono solo due paesi (A e B) e che la produzione sia solo di 2 beni, quindi saranno solo 2 i prodotti scambiati, cio\u00e8 \"cibo\" (f) e \"stoffa\" (c). Supponiamo che il paese A offra un sussidio del 20% sul valore della stoffa esportata. L'effetto di questo sussidio sul prezzo interno della stoffa sar\u00e0 di farlo aumentare del 20% relativamente al prezzo del cibo e questo indurr\u00e0 i produttori di A ad aumentare la produzione di stoffa e a diminuire la produzione di cibo, mentre i consumatori modificheranno in modo opposto la composizione dei loro consumi.\nIl sussidio aumenter\u00e0 l'offerta relativa mondiale di stoffa e ne diminuir\u00e0 la domanda relativa mondiale, portando l'equilibrio ad un punto pi\u00f9 basso. Dunque un sussidio alle esportazioni offerto in A peggiora le ragioni di scambio di A e migliora quelle di B.\nSussidio come soluzione alle esternalit\u00e0.\nLo Stato, invece di tassare una esternalit\u00e0 negativa nella produzione, fornisce un sussidio per la loro riduzione. Tale sussidio dovrebbe essere pari alla differenza tra il beneficio marginale sociale della riduzione dell'esternalit\u00e0 negativa e il beneficio marginale privato dell'impresa che produce l'esternalit\u00e0. Esso comporta un costo per la collettivit\u00e0 in generale, in quanto per essere finanziato si impongono tasse in altri settori. Il livello di produzione dell'esternalit\u00e0 negativa diminuir\u00e0 grazie al sussidio, ma non sar\u00e0 efficiente in quanto l'impresa produttrice non tiene conto del costo del sussidio per la collettivit\u00e0 (sussidio pigouviano).\nDati statistici mondiali.\nQuesta statistica \u00e8 stata realizzata dalle Nazioni Unite Fonte"}
{"id": "634517", "revid": "984922", "url": "https://it.wikipedia.org/wiki?curid=634517", "title": "Cantone di Saint-Vivien-de-M\u00e9doc", "text": "Il Cantone di Saint-Vivien-de-M\u00e9doc era una divisione amministrativa dell'Arrondissement di Lesparre-M\u00e9doc.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634518", "revid": "38120", "url": "https://it.wikipedia.org/wiki?curid=634518", "title": "Rock'n roll", "text": ""}
{"id": "634520", "revid": "984922", "url": "https://it.wikipedia.org/wiki?curid=634520", "title": "Cantone di Branne", "text": "Il Cantone di Branne era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634521", "revid": "984922", "url": "https://it.wikipedia.org/wiki?curid=634521", "title": "Cantone di Castillon-la-Bataille", "text": "Il Cantone di Castillon-la-Bataille era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634529", "revid": "287204", "url": "https://it.wikipedia.org/wiki?curid=634529", "title": "We Care a Lot", "text": "We Care a Lot \u00e8 il primo album del gruppo statunitense dei Faith No More, pubblicato nel 1985 dalla Mordam Records."}
{"id": "634539", "revid": "984922", "url": "https://it.wikipedia.org/wiki?curid=634539", "title": "Cantone di Coutras", "text": "Il Cantone di Coutras era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634542", "revid": "984922", "url": "https://it.wikipedia.org/wiki?curid=634542", "title": "Cantone di Fronsac", "text": "Il Cantone di Fronsac era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634543", "revid": "767487", "url": "https://it.wikipedia.org/wiki?curid=634543", "title": "Cantone di Gu\u00eetres", "text": "Il Cantone di Gu\u00eetres era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634546", "revid": "984922", "url": "https://it.wikipedia.org/wiki?curid=634546", "title": "Cantone di Libourne", "text": "Il Cantone di Libourne era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634548", "revid": "984922", "url": "https://it.wikipedia.org/wiki?curid=634548", "title": "Cantone di Lussac", "text": "Il Cantone di Lussac era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i seguenti comuni:"}
{"id": "634551", "revid": "767487", "url": "https://it.wikipedia.org/wiki?curid=634551", "title": "Cantone di Pujols", "text": "Il Cantone di Pujols era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634553", "revid": "984922", "url": "https://it.wikipedia.org/wiki?curid=634553", "title": "Cantone di Sainte-Foy-la-Grande", "text": "Il Cantone di Sainte-Foy-la-Grande era una divisione amministrativa dell'Arrondissement di Libourne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "634554", "revid": "124804923", "url": "https://it.wikipedia.org/wiki?curid=634554", "title": "Marble Arch", "text": "Marble Arch \u00e8 un arco trionfale situato a Londra, nei pressi di Hyde Park e vicino ad Oxford Street.\nCostruzione.\nL'architettura di Marble Arch si rif\u00e0 a quella dell'arco di Costantino a Roma e dell'arco di Trionfo del Carrousel di Parigi. Sono stati utilizzati indifferentemente marmi di diverse qualit\u00e0: le sezioni principali sono costituite di marmo di Carrara, mentre le parti ornamentali sono in breccia medicea.\nInizialmente la realizzazione del monumento venne affidata a John Flaxman, che per\u00f2 mor\u00ec nel 1826 senza riuscire a completare l'opera. Di conseguenza il committente fu costretto ad affidarsi al talento di John Nash, che decise anche di avvalersi della collaborazione di Sir Richard Westmacott, Edward Hodges Baily e J.C.F. Rossi. Nel 1829, inoltre, venne eseguita anche una statua equestre bronzea di Giorgio IV su richiesta di Sir Francis Chantrey, con l'intenzione di collocarla in cima al monumento.\nLa costruzione ebbe inizio nel 1827, ma fu interrotta nel 1830, in seguito alla morte di Giorgio IV, monarca molto noto per il suo carattere scialacquatore; il suo successore Guglielmo IV, infatti, riteneva proibitivi i costi per la realizzazione dell'arco, ed interruppe la sua costruzione. I lavori ricominciarono solo nel 1832 sotto la supervisione di Edward Blore: quest'ultimo, per revisionare le spese, ridimension\u00f2 il progetto di Nash, riducendone le dimensioni ed eliminando la statua dedicata a Giorgio IV. La costruzione termin\u00f2 quindi nel 1833, con l'erezione di Marble Arch nella cour d'honneur di Buckingham Palace.\nL'apparato scultoreo inutilizzato venne ricollocato in vari luoghi della citt\u00e0: i pannelli di Nelson oggi si trovano a Buckingham Palace, mentre la succitata statua equestre di Giorgio IV venne disposta su uno dei plinti di Trafalgar Square.\nLa colorazione bianca del marmo venne presto meno a causa dell'inquinamento atmosferico presente a Londra. Nel 1847, \"Sharpe's London Magazine\" descrisse il monumento come \u00abscolorito dal fumo e dall'umido, e molto simile a un enorme ammasso di zucchero in una vetrina di una pasticceria\u00bb.\nRicollocazione.\nNel 1837, con l'ascesa al trono della regina Vittoria, Buckingham Palace divenne la residenza reale ufficiale. L'edificio, tuttavia, era ancora troppo piccolo per ospitare la famiglia reale britannica e la vita di corte, e quindi venne costruita una nuova ala al posto del quadrilatero della cour d'honneur.\nQuando nel 1847 iniziarono gli interventi di estensione del palazzo, Marble Arch fu smontato per essere poi ricostruito (operazione conclusasi nel marzo 1851) da Thomas Cubitt come ingresso monumentale a Hyde Park, nel suo angolo nord-orientale, presso Cumberland Gate. La tradizione popolare vuole che l'arco sia stato spostato poich\u00e9 le sue arcate non erano sufficientemente ampie da lasciar passare le carrozze da cerimonia della Regina: questa leggenda \u00e8 tuttavia falsa, poich\u00e9 nel 1951 le carrozze della regina Elisabetta vi transitarono tranquillamente.\nInteressante notare che, dal 1851 al 1968 circa, la struttura dell'arco ospitava tre stanze atte a stazione di polizia.\nEstensione di Park Lane.\nIl tracciato dell'intera Park Lane (strada contigua alla struttura) venne esteso in seguito al \"Park Lane Improvement Scheme of the London County Council\"; in seguito a questo intervento, Marble Arch divenne uno spartitraffico. Il blocco di lavori dur\u00f2 dal 1960 al 1964, e incluse anche la creazione di aree a verde circostanti l'arco.\nPer evitare una soluzione cos\u00ec drastica venne anche avanzata l'ipotesi di costruzione di un sottopassaggio - questo progetto venne tuttavia scartato, a causa dei costi eccessivi e del bisogno di demolire alcune strutture lungo Edgware Road.\nQuartiere di Marble Arch.\nLa zona \u00e8 servita dalla stazione di Marble Arch (Central line). Inoltre, \u00e8 presente un esteso raccordo viario formato da Oxford Street a est, Park Lane (A4202) a sud, Bayswater Road (A402) a ovest, e Edgware Road (A5) a nord-ovest.\nNel sito dove ora \u00e8 ubicato l'arco, il \"Tyburn Tree\", venivano inoltre eseguite le condanne capitali dal 1388 fino al 1793."}
{"id": "634555", "revid": "270833", "url": "https://it.wikipedia.org/wiki?curid=634555", "title": "Lancia (unit\u00e0 militare)", "text": "Con il termine lancia si indicava nel Basso Medioevo l'unit\u00e0 tattica di base composta da tre componenti, un cavaliere pesantemente armato e protetto \u2013 il cosiddetto \"capolancia\" o \"elmetto\", da capolancia deriva il termine \"caporale\" attualmente ancora in uso \u2013 , uno scudiero a cavallo, dotato di armamento leggero (chiamato \"piatto\" o, in Francia, \"coustillier\") e un paggio (in Italia spesso un saccomanno) che assolveva alle consuete funzioni di servitore, vivandiere e portaordini, oltre a provvedere alle esigenze pi\u00f9 materiali (cucina, saccheggio, raccolta della legna, trasporto delle tende, ecc.).\nLa lancia quindi era composta da almeno 3 persone, ma in genere da 5 cavalli, due destrieri e due ronzini grossi per il combattimento del capolancia e del piatto (il termine ronzino inizialmente indicava un cavallo di qualit\u00e0 inferiore al destriero, ma comunque in grado di reggere un cavaliere pesante, un po' come l'attuale razza Murgese, e non era un termine denigratorio), pi\u00f9 un ronzino piccolo usato dal saccomanno come cavallo da tiro o per i suoi spostamenti, e solo in condizioni di emergenza utilizzato in battaglia.\nDescrizione.\nLa lancia fu introdotta in Italia verso la prima met\u00e0 del Trecento da miliziani inglesi, a seguito dei brillanti risultati conseguiti nella battaglia di Cr\u00e9cy (1346) e in quella di Poitiers (1356) nel corso della Guerra dei Cent'anni. In Italia, tra la fine del Trecento e l'inizio del Cinquecento, non era raro che pi\u00f9 lance si riunissero in una sola, con un unico capolancia-caporale e un numero variabile di piatti e saccomanni, in genere questo avveniva nei casi in cui il caporale era un nobile piuttosto ricco che aspirava a diventare squadriero-luogotenente di una compagnia.\nLa lancia, che poteva combattere anche smontata, col tempo si rafforz\u00f2 grazie all'apporto di almeno due tiratori (arcieri, balestrieri, archibugieri, o armati delle pi\u00f9 piccole colubrine) che ne ampliavano le gi\u00e0 notevoli capacit\u00e0 offensive e difensive, tanto che la lancia borgognona giunse a contare 9 elementi, di cui 3 fantaccini appiedati (incluso un picchiere), mentre quella francese incluse, dalla fine della Guerra dei Cent'anni, anche 2-3 arcieri su modello inglese ma montati a cavallo per gli spostamenti. In questi modelli la fanteria serviva come arma ausiliaria alla cavalleria pesante, per proteggerla dalle nuove fanterie (arcieri inglesi e gallesi, picchieri svizzeri e tedeschi, archibugieri ispanici e italici), permettendo anche di disporre di una forza di fanteria per proteggere la ritirata della cavalleria e di una forza di cavalleria leggera che accompagnasse e precedesse quella pesante nelle cariche e nella ricognizione.\nNon tutti gli eserciti europei seguirono per\u00f2 l'esempio francese e borgognone, che subordinava la fanteria alla cavalleria, anzi in Italia i reparti di fanteria e cavalleria tesero a rimanere distinti, e la lancia rimase perlopi\u00f9 di 3 persone, anche se non mancarono esperimenti, tra il Quattrocento e il Cinquecento, di lance di 5-6 uomini, includenti 2-3 balestrieri o archibugieri a cavallo, oppure cavalieri leggeri. Comunque la regola, in Italia, fu quella di distinguere nettamente, sin dal momento dell'arruolamento, la fanteria, la cavalleria pesante e la cavalleria leggera, per farle poi operare in maniera pi\u00f9 o meno coordinata ma distinta, in modo da sviluppare meglio le capacit\u00e0 specialistiche (e proprio per questo le cavallerie leggere spagnole e italiane, basate su modelli musulmani e balcanici, tesero ad essere superiori a quelle del resto dell'Europa occidentale del XVI secolo).\nInoltre alcuni reparti, come le bande nere di Giovanni de' Medici, inserirono una formazione di tiratori di fanteria, \"ombra\" della formazione di cavalleria principale. Le due compagnie potevano cos\u00ec combattere autonomamente, ognuna con la sua organizzazione, oppure le lance di cavalleria delle bande caricavano sull'arcione un archibugiere per ogni cavaliere facendolo muovere per il campo di battaglia rapidamente e poi depositandolo in un punto in cui il suo fuoco avrebbe potuto appoggiare la carica di cavalleria.\nLa lancia costitu\u00ec nei fatti la struttura di base tattica degli eserciti del Quattrocento, grazie alla sua flessibilit\u00e0 operativa. Le lance erano raccolte in \"squadre\" di 20-30 lance ciascuna (nel Nord Italia la squadra tipica era di 25 lance, in Francia e a Napoli di 30, mentre in Germania ci si limitava a 20 lance, mettendo per\u00f2 in comune i saccomanni, che erano molto meno rispetto al resto dell'Europa), ogni squadra era comandata da uno \"squadriero\", termine che in Italia indicava il grado di luogotenente (da cui deriva il grado odierno di \"tenente\"). Queste squadre venivano poi raccolte dai condottieri in maniera pi\u00f9 o meno disorganica all'interno di compagnie che comprendevano in genere anche una piccola aliquota di fanteria. Alcune compagnie di piccoli condottieri erano composte da una sola squadra, ma i grandi condottieri (come Braccio da Montone e Francesco Sforza) potevano arrivare a schierare decine e decine di squadre, oltre a intere compagnie che si univano e federavano alla loro.\nSoprattutto in Italia erano utilizzate le cariche di squadra e di squadrone (2-3 squadre), evitando le cariche di massa nella fase iniziale dello scontro, ma usando le proprie forze per stancare l'avversario e sbilanciarlo, per poi far intervenire una cospicua riserva contro il punto debole nemico; la riserva, comandata in genere dallo stesso condottiero, poteva essere precostituita, oppure ottenuta togliendo ad ogni squadra della compagnia le migliori lance ed unendole alla squadra che il condottiero comandava direttamente. In Francia invece si usava radunare le lance in 3 battaglioni (avanguardia, battaglia e retroguardia), usandole per cariche ravvicinate di massa, ma durante la Guerra dei Cent'anni emerse l'inefficacia di questa tattica, oltre l'inefficienza dei condottieri e delle levate feudali. Vennero cos\u00ec fondate le compagnie di ordinanza, in genere di 4 squadre (per 100 o, pi\u00f9 raramente, 120 lance), ma spesso anche di 30, 50 o 60 lance (una o due squadre), ognuna delle quali comandata da un ufficiale regio e arruolata direttamente dallo stato e non pi\u00f9 come condotta; i membri delle compagnie d'ordinanza furono definiti \"gendarmi\" per eccellenza, utilizzati sia in guerra che per il mantenimento dell'ordine pubblico, da questo corpo deriva quello della gendarmeria francese attuale. Il modello delle compagnie d'ordinanza si diffuse anche in Borgogna e altrove verso il 1460, prevedendo, a differenza che nelle condotte medioevali, anche regolamenti precisi che uniformavano tutte le lance di una compagnia allo stesso modello ed impedivano al comandante di far crescere l'unit\u00e0 oltre certi limiti, in modo che i capitani non avessero troppo potere in base al prestigio, alla ricchezza ed al privilegio di nascita, ma fossero pi\u00f9 strettamente controllati dal governo.\nInoltre il sistema delle compagnie d'ordinanza convisse con quello delle condotte; i paesi che si uniformarono al modello franco-borgognone infatti arruolavano lance di loro sudditi nelle ordinanze, ma ricorrevano a condottieri internazionali per rimpinguare i loro eserciti, soprattutto nell'imminenza di una guerra.\nIn Italia le compagnie d'ordinanza furono introdotte tardi, ma gi\u00e0 verso il 1430 esistevano i reparti detti di \"lance spezzate\", ovvero di lance originariamente facenti parte di una condotta il cui condottiero era rimasto ucciso o era morto, spezzando appunto la condotta. Lo Stato (in particolare la Repubblica di Venezia e il Ducato di Milano) arruolava allora direttamente le lance \"orfane\" del condottiero tenendole in servizio permanente in modo da farne un reparto scelto e fedele. Lo stato le riforniva di ufficiali di fiducia (spesso piccoli condottieri fidati, ma privi di sostanze), oppure (ed era il sistema pi\u00f9 praticato) dando il comando delle lance spezzate direttamente al capitano generale dell'esercito che quindi, indipendentemente dalle dimensioni originali della sua condotta, otteneva un reparto grande e di qualit\u00e0, ponendo gli altri condottieri in una posizione subordinata che il suo grado, da solo, spesso non riusciva ad ottenere e, al contempo, mettendo uno dei reparti pi\u00f9 fedeli allo Stato a stretto contatto con il generale mercenario, per tenerlo sotto pi\u00f9 stretto controllo."}
{"id": "634568", "revid": "106908", "url": "https://it.wikipedia.org/wiki?curid=634568", "title": "Teofilo Folengo", "text": "Biografia.\nFiglio di un notaio mantovano e ottavo di nove fratelli, Folengo nacque da una famiglia nobile decaduta di Cipada (ora Cipata), una frazione di Mantova.\nFin dalla sua infanzia mostr\u00f2 un'intelligenza vivace e una notevole abilit\u00e0 nel verseggiare. All'et\u00e0 di sedici anni entr\u00f2 nel monastero di Sant'Eufemia, vicino a Brescia, e diciotto mesi dopo entr\u00f2 a far parte dell'ordine benedettino.\nPer alcuni anni la sua vita da monaco sembr\u00f2 svolgersi in modo regolare; in questo breve periodo compose una discreta quantit\u00e0 di versi latini imitando lo stile di Virgilio, ma ebbe scarso successo.\nSecondo quanto da lui raccontato nel \"Chaos del Triperuno\", ma definitivamente smentito dalle ricerche del Billanovich, nel 1524 Folengo abbandon\u00f2 la vita monastica per Girolama Dieda, una giovane donna di buona famiglia con la quale vagabond\u00f2 in varie citt\u00e0 italiane, spesso in condizioni di grande povert\u00e0, avendo come unica fonte di guadagno la sua abilit\u00e0 nel comporre versi. Divenuto precettore dei figli di Camillo Orsini, si stabil\u00ec a Venezia per qualche tempo. Al termine di questo periodo \"scapestrato\", Folengo chiese e ottenne, nel 1530, di essere riammesso nell'ordine religioso.\nLa sua prima opera fu il \"Merlini Cocaii macaronicon\" o \"Baldo\" (pubblicata nel 1517 con lo pseudonimo di Merlin Cocai), che narra le avventure di Baldus, un eroe fittizio.\nLa ruvida buffoneria di questo lavoro \u00e8 spesso risollevata da stralci di genuina poesia, come da descrizioni vivide e acute di critica alla societ\u00e0 e alle sue abitudini.\nIl suo stile maccheronico \u00e8 di difficile comprensione per l'uso frequente di parole e frasi dal dialetto mantovano.\nNonostante venisse spesso censurato per l'uso di linguaggio e idee volgari, il \"Macaronicon\" conquist\u00f2 una vasta popolarit\u00e0 e in pochi anni venne ristampato in numerosissime edizioni.\nL'opera successiva di Folengo fu l\"'Orlandino\", un poema in otto canti, scritto in ottave. La prima pubblicazione, del 1526, portava il nuovo pseudonimo di \"Limerno Pitocco da Mantova\" (Merlino l'accattone da Mantova).\nNello stesso anno, stanco della sua vita dissoluta, Folengo torn\u00f2 all'obbedienza ecclesiastica; poco dopo scrisse il \"Caos del tri per uno\", nel quale, parte in prosa e parte in versi, sia in latino (anche maccheronico) sia in italiano, espose un velato resoconto delle vicende da lui stesso vissute sotto vari nomi.\nDel 1533 \u00e8 una vita di Cristo, in ottave, intitolata \"L'umanit\u00e0 del Figliuolo di Dio\". Successivamente compose un altro poema religioso sulla creazione, caduta e redenzione dell'uomo, oltre ad alcune tragedie. Queste ultime, tuttavia, non sono mai state pubblicate.\nNel 1538 divenne rettore del convento di San Benedetto in Capra e priore della chiesetta di Santa Maria del Giogo, in vetta al monte di Sulzano. Qui sul lago d'Iseo, il poeta avrebbe completato un singolare ricettario, il \"Doctrinae cosinandi viginti\".\nFolengo trascorse parte degli ultimi anni in Sicilia occupandosi, per qualche tempo, di un monastero locale. Indi approd\u00f2 alla corte del vicer\u00e9 Ferrante I Gonzaga, su ordine del quale scrisse, nel 1543 (e sotto lo pseudonimo di Merlin Coccaio), la prima rappresentazione sacra della quale si ha notizia in Sicilia: \"L'Atto della Pinta\". Sul finire dello stesso anno si ritir\u00f2 a Santa Croce de Campesio (oggi Campese frazione del comune di Bassano del Grappa), dove mor\u00ec il 9 dicembre 1544. La sua tomba \u00e8 tuttora presente a Campese.\nBench\u00e9 non si sappia molto intorno alle cause della sua morte o alle sue condizioni di salute negli ultimi anni di vita, una recente analisi pubblicata sulla rivista scientifica \"Neurological Sciences\" del quadro raffigurante il poeta conservato presso il Museo di Palazzo San Sebastiano di Mantova, da parte di due medici, Francesco Maria Galassi e Stefano Galassi, ha permesso, partendo dalla constatazione di una evidente deviazione della rima orale, di formulare una diagnosi retrospettiva di paralisi del nervo facciale. Poich\u00e9 dal quadro \u00e8 visibile come Folengo possa ancora aggrottare la fronte, i due medici hanno ipotizzato che si tratti di una paralisi centrale, e non periferica, la cui causa \u00e8 nella maggior parte dei casi ictus o tumore cerebrale. Dato, inoltre, l'incanutimento delle sopracciglia del poeta, \u00e8 verosimile che il quadro lo rappresenti sul finire della vita ed \u00e8 ragionevole ipotizzare che la causa della paralisi al volto sia la stessa del suo deperimento fisico.\nFolengo \u00e8 citato tre volte nel \"Gargantua e Pantagruel\" di Fran\u00e7ois Rabelais, scrittore che venne profondamente influenzato dall'opera del poeta lombardo (cos\u00ec come da quella di Luigi Pulci) e che ne rielabor\u00f2 i temi e lo stile in un contesto del tutto originale. Era ben noto anche a Giordano Bruno (il quale d\u00e0 il nome di Teofilo a uno degli interlocutori della Cena delle Ceneri, quello non a caso portatore delle idee del Bruno stesso) e allo stesso Erasmo da Rotterdam (che copia dal \"Baldus\" la scena del naufragio e la rimette nei suoi \"Colloquia\")."}
{"id": "634569", "revid": "1934238", "url": "https://it.wikipedia.org/wiki?curid=634569", "title": "Alectoris rufa", "text": "La pernice rossa (\"Alectoris rufa\" Linnaeus, 1758) \u00e8 un uccello della famiglia dei Phasianidae.\nSistematica.\nLa pernice rossa presenta cinque sottospecie:\nAspetti morfologici.\nHa dimensioni medie, infatti \u00e8 lunga una trentina di centimetri, per circa mezzo chilo di peso. Ha un collarino nero intorno alla gola bianca, le zampe sono di colore rosso, non c'\u00e8 dimorfismo sessuale spiccato.\nDistribuzione e habitat.\nLa pernice rossa non \u00e8 un uccello comune in molti paesi; in molti \u00e8 stato anche introdotto, infatti \u00e8 visibile libero in natura in Europa occidentale ed in Africa del Nord-Ovest; \u00e8 presente anche in Italia, dove forse \u00e8 stata introdotta: si ritrova sull'Appennino ligure, su quello tosco-emiliano ed all'Isola d'Elba. Suoi habitat sono gli spazi aperti, a quote basse, spesso nella macchia mediterranea o nelle radure di boschi cedui.\nBiologia.\nRaramente prende il volo, preferisce correre a lungo, e solo in caso di pericolo spicca il volo.\nVoce.\nIl suo tipico \"ciak-ka\", ripetuto pi\u00f9 volte, lo fa distinguere da specie simili.\nCibo ed alimentazione.\nL'alimentazione \u00e8 basata su semi, bacche e qualche insetto.\nRiproduzione.\nNidifica in primavera inoltrata e depone dalle dieci alle diciotto uova, che si schiudono dopo tre settimane di cova; i pulli raggiungono lo svezzamento in meno di un mese.\nSpostamenti.\nSpecie stazionaria, si muove di rado dai luoghi dove vive."}
{"id": "634570", "revid": "1610933", "url": "https://it.wikipedia.org/wiki?curid=634570", "title": "Pernice rossa", "text": ""}
{"id": "634574", "revid": "729019", "url": "https://it.wikipedia.org/wiki?curid=634574", "title": "Dacromet", "text": "Il dacromet \u00e8 un processo di rivestimento non galvanico a base di zinco, alluminio e cromo, utilizzato per la protezione anticorrosione di viti, dadi, molle, e altri pezzi metallici, soprattutto nel campo automobilistico.\nI pezzi trattati hanno un'ottima resistenza anche a fenomeni corrosivi quali la \"nebbia salina\" e sono pertanto particolarmente utilizzati nei cantieri navali. Sono anche molto utilizzati nella costruzione di automobili.\nI pezzi trattati possono avere diversi gradi di finitura (A e B) e il prodotto pu\u00f2 o meno avere propriet\u00e0 lubrificanti. Esiste anche un simile procedimento (\"geomet\") nel quale non si utilizza il cromo, e pertanto privo di metalli pesanti.\nIl procedimento prevede una sabbiatura, che pulisce il pezzo dalle impurit\u00e0, una immersione del prodotto in un cestello, con successiva centrifugazione per eliminare l'eccesso, e infine cottura in forno a 300 \u00b0C. In base all'effetto desiderato il procedimento pu\u00f2 essere ripetuto.\nIl dacromet \u00e8 propriet\u00e0 di un'azienda francese (Dacral)."}
{"id": "634575", "revid": "1546219", "url": "https://it.wikipedia.org/wiki?curid=634575", "title": "Up Up Up Up Up Up", "text": "Up Up Up Up Up Up \u00e8 un album della cantante folk rock Ani DiFranco, pubblicato nel 1999 dalla Righteous Babe Records.\nIl disco.\nIl 1999 \u00e8 stato un anno di forte impegno musicale per Ani DiFranco. \"Up Up Up Up Up Up\" \u00e8, infatti, il primo di tre album usciti nello stesso anno (il secondo e il terzo sono, rispettivamente, \"Fellow Workers\" con Utah Phillips e \"To the Teeth\"), sempre con la sua casa discografica Righteous Babe Records. Con quello che la stessa autrice defin\u00ec \"un concept album sulle guglie\", Ani DiFranco snocciola 11 brani - le cui tematiche spaziano, come sempre, dai temi sociali alle esperienze personali - con un filo conduttore che il titolo dell'album sottolinea perfettamente: Up (x 6), Su, cio\u00e8 a sottolineare il tentativo di innalzarsi, di migliorarsi, di tendere - laicamente - verso ci\u00f2 che \u00e8 alto, e che quindi pu\u00f2 permettere all'uomo di prendere coscienza della sua condizione e di elevarsi culturalmente e socialmente."}
{"id": "634576", "revid": "594360", "url": "https://it.wikipedia.org/wiki?curid=634576", "title": "Sejong il Grande", "text": " Era il terzo figlio del re Taejong e della regina consorte Min, designato principe ereditario quando il fratello maggiore fu privato del titolo.\nSejong rafforz\u00f2 le politiche confuciane ed esegu\u00ec importanti modifiche legislative (). Cre\u00f2 l'alfabeto hang\u016dl, incoraggi\u00f2 il progresso scientifico e tecnologico e si adoper\u00f2 per aumentare la prosperit\u00e0 del regno. Ordin\u00f2 campagne militari nel nord e promulg\u00f2 la politica Samin () per attirare nuovi coloni. Nel sud, soggiog\u00f2 i razziatori giapponesi e conquist\u00f2 l'isola di Tsushima.\nNonostante l'appellativo \"il Grande\" sia stato dato postumo ad ogni sovrano di Goryeo e Joseon, \u00e8 associato per antonomasia a lui e Gwanggaeto.\nGiovinezza e ascesa al trono.\nSejong nacque il 15 maggio 1397, terzo figlio di re Taejong, e gli fu dato il nome Do. A dodici anni, divent\u00f2 il \"gran principe Chungnyeong\" (). Fin dalla pi\u00f9 tenera et\u00e0 fu un avido lettore e studente straordinario, favorito dal padre a discapito dei due fratelli maggiori.\nIl figlio maggiore di Taejong, il gran principe Yangnyeong (), fu proclamato erede apparente nel 1404. Tuttavia, il suo spirito libero e la preferenza per le attivit\u00e0 di caccia e di svago gli fecero perdere il titolo nel giugno del 1418. Nonostante si dica che Yangnyeong abbia abdicato in favore del fratello minore, non sono pervenute registrazioni definitive sulla sua rimozione. Il secondo figlio maschio di Taejong, il gran principe Hyoryeong, si fece monaco alla proclamazione di Sejong ad erede apparente. Taejong si adoper\u00f2 immediatamente per rafforzare la posizione del figlio minore, licenziando i funzionari che si opponevano alla rimozione di Yangnyeong. Nell'agosto 1418, Taejong abdic\u00f2, ma continu\u00f2 a influenzare il governo. Il buonsenso politico e la creativit\u00e0 di Sejong divennero evidenti solo alla morte del genitore nel 1422.\nRegno.\nPolitica interna e religione.\nSejong rivoluzion\u00f2 il governo nominando a funzionari persone provenienti da strati sociali diversi. Inoltre, svolse gli eventi governativi ufficiali secondo i dettami del confucianesimo e incoraggi\u00f2 il popolo a fare lo stesso. Il confucianesimo divenne cos\u00ec la prassi sociale, e il sovrano stesso pubblic\u00f2 libri sull'argomento. Fu invece duro con il buddhismo: band\u00ec tutti i bonzi dalla capitale e viet\u00f2 loro di recitare le scritture nei luoghi pubblici, ridusse drasticamente il potere e le ricchezze delle gerarchie buddhiste, limit\u00f2 i templi a trentasei, divisi tra le scuole Gyojong (Scuola della dottrina) e Seonjong (Scuola della meditazione), scoraggi\u00f2 la cremazione; in seguito, per\u00f2, mitig\u00f2 le proprie azioni, fece costruire templi buddhisti e introdusse l'esame per diventare bonzi. Inoltre, alla morte della regina consorte, fece edificare un tempietto buddhista (il \"naebultang\") entro il territorio del palazzo, al quale fortemente si opposero gli studiosi dell'epoca.Nel 1427 eman\u00f2 un decreto contro la comunit\u00e0 islamica (\"huihui\"), che godeva di stipendi e di uno status sociale elevato dai tempi della dinastia Yuan. I musulmani furono costretti a rinunciare ai propri copricapi, a chiudere la moschea a Kaes\u014fng e ad adorare come il resto del popolo.\nPolitica estera e innovazioni militari.\nSotto la guida di Sejong, la Corea cominci\u00f2 a sviluppare una serie di nuove armi da fuoco, tra le quali cannoni e frecce infuocate; fu testata anche la polvere da sparo.\nI rapporti con la dinastia Ming si mantennero buoni, e Sejong strinse alcuni accordi di successo che favorirono il suo paese. I rapporti con il Giappone furono invece pi\u00f9 combattuti: nel maggio 1419, seguendo la guida e i consigli di suo padre, Sejong si lanci\u00f2 nella spedizione orientale Gihae, l'ultimo obiettivo della campagna militare che puntava all'eliminazione dei pirati giapponesi che avevano la propria base sull'isola di Tsushima, dalla quale imperversavano nel Mar Cinese Orientale. Furono uccisi 245 giapponesi e 110 vennero catturati, mentre morirono 180 soldati coreani; vennero invece liberati 146 cinesi e 8 coreani tenuti in ostaggio. Nel settembre 1419 fu decisa una tregua e l'esercito torn\u00f2 in Corea, ma il trattato di Gyehae fu firmato solo nel 1443. Il daimy\u014d di Tsushima promise di pagare i tributi al re di Joseon, che in cambio concesse al clan S\u014d i diritti di prelazione sui rapporti commerciali tra la penisola e il Giappone.\nNel 1433, Sejong invi\u00f2 il generale Kim Jong-seo a distruggere il popolo Jurchen, che aveva il proprio territorio nel nord della penisola coreana. La campagna militare assicur\u00f2 a Joseon vari castelli nemici e spost\u00f2 il confine al fiume Songhua. Quattro contee () e sei guarnigioni () furono istituiti per la salvaguardia della popolazione.\nScienza, tecnologia e letteratura.\nSejong \u00e8 noto per gli avanzamenti compiuti dalla scienza sotto il suo governo.\nNel 1423, dispose l'emissione di nuove monete in rame (rifiutate dal popolo), e vennero realizzati nuovi caratteri da stampa nel 1420 e nel 1434, grazie ai quali fu possibile documentare il progresso del paese su carta. Furono redatti manuali di comportamento confuciano, come il \"Samgang haengsilto\" (\"I tre principi fondamenti del retto comportamento\") di Seol Sun, risalente al 1431, e le cronache delle attivit\u00e0 del Jiphyeonjeon (Palazzo degli uomini di valore), oltre al \"Chipyeong yoram\" (\"Manuale per la pace del governo\") nel 1445. Fu inoltre redatto un inventario degli strumenti e della musica esistenti.\nVolendo aiutare i contadini, nel 1429 ordin\u00f2 a Jeong Jo di creare un manuale, il \"Nongsa jikseol\" (), contenente informazioni sulle diverse tecniche agricole della penisola coreana, necessarie per mantenere il metodo, appena adottato, della coltivazione intensiva e continua. Conscio dell'importanza dell'agricoltura per l'economia del regno, permise ai contadini di pagare pi\u00f9 o meno imposte in base alla prosperit\u00e0 del momento, in modo che potessero concentrarsi sul lavoro. Quando il palazzo si ritrovava in eccedenza di cibo, lo faceva distribuire ai poveri e ai bisognosi.\nDurante il regno di Sejong, Jang Yeong-sil divenne noto come inventore di primo piano, ma apparteneva ad un ceto basso. Il sovrano, tuttavia, riconobbe le sue capacit\u00e0 e lo convoc\u00f2 a corte, intenzionato a conferirgli una carica governativa e i finanziamenti per le sue invenzioni. I funzionari protestarono, sostenendo che gli inferiori non dovessero salire al potere insieme ai nobili, ma Sejong ritenne che le abilit\u00e0 di Jang meritassero il suo sostegno. Jang Yeong-sil cre\u00f2 la clessidra ad acqua con suoneria automatica (\"chagyeongnu\") nel 1434, nuove sfere armillari e meridiane, e nel 1442 costru\u00ec il primo pluviometro al mondo, il \"cheug-ugi\", un'idea di Munjong, figlio ed erede di Sejong. Il modello originale non \u00e8 sopravvissuto, giacch\u00e9 il pluviometro orientale esistente pi\u00f9 antico \u00e8 una riproduzione ordinata da Yeongjo nel 1770. Siccome reca il simbolo dell'imperatore Qianlong, \u00e8 talvolta scambiato per un oggetto importato dalla Cina, nonostante sia di fattura coreana.\nSejong volle anche riformare il calendario coreano, ai tempi basato sulla longitudine della capitale cinese, impostandolo invece sul meridiano della capitale di Joseon, Hanseong. Questo nuovo sistema permise agli astronomi coreani di determinare con precisione il momento delle eclissi di Sole e di Luna.\nPer quanto riguarda la medicina tradizionale coreana, vennero scritti due importanti trattati, lo \"Hyangyak jipseongbang\" (\"Compilazione delle ricette tradizionali coreane\", 1433), che raccoglieva 959 diagnosi e 10.706 prescrizioni mediche frutto di due anni di studi, e lo \"Uibang yuchwi\" (\"Raccolta classificata delle ricette mediche\", 1445). Lo storico Kim Yong-sik li ha definiti \"gli sforzi coreani di sviluppare una conoscenza medica propria, distinta da quella della Cina\".\nAnche gli scritti personali di Sejong sono tenuti in alta considerazione. Egli compose gli \"Yongbi eocheon ga\" (\"Canti dei draghi volanti\", 1445), i \"Seokbo sangjeol\" (\"Episodi della vita di Buddha\", luglio 1447), le \"Wor-in cheon-gang jigok\" (\"Canzoni della luna splendente su mille fiumi\", luglio 1447) e il \"Dongguk jeong-un\" (\"Dizionario della corretta pronuncia sino-coreana\", settembre 1447).\nL'alfabeto coreano.\nNel 1420 Sejong cre\u00f2 il Jiphyeonjeon () al palazzo Gyeongbokgung. Era composto da un gruppo di sapienti di fama, selezionati dal re stesso. Creato inizialmente come istituto di ricerca, il Jiphyeonjeon ricevette in seguito il compito di creare un alfabeto coreano che potesse aiutare la gente comune a comprendere il linguaggio scritto. Fino a quel momento la Corea aveva utilizzato, per tutte le opere scritte, la scrittura cinese hanja affiancata da sistemi fonetici nativi che ne illustrassero la pronuncia, la quale tuttavia era quasi totalmente ignota alle masse. Con l'introduzione di un nuovo alfabeto creato su misura per la lingua coreana, Sejong sperava di promuovere la letteratura tra i poveri e aiutarne l'educazione.\nIl nuovo coreano scritto introdusse nel paese una nuova epoca di alfabetismo e istruzione. Il nuovo sistema alfabetico fu completato nel 1443 e pubblicato nel 1446 in un manuale da 33 pagine, lo \"Hunminjeongeum\" (letteralmente \"I suoni corretti per l'educazione del popolo\"), ma ci vollero molti anni perch\u00e9 si diffondesse in modo ampio.\nSistema legale e giustizia penale.\nSejong promulg\u00f2 una serie di modifiche al sistema legale per assicurare che i processi fossero equi e che i condannati ricevessero pene ragionevoli. Egli riteneva che fosse ingiusto considerare i cittadini responsabili di aver violato la legge senza assicurarsi che avessero i mezzi per comprendere le leggi che avevano infranto. Nonostante la riluttanza dei suoi ministri, egli ordin\u00f2 che l'intero codice di leggi della Corea fosse esposto in pubblico, affinch\u00e9 tutti potessero vederlo. Il Jiphyeonjeon fu incaricato di redigere il Jeongjeon (codice di giustizia); inoltre il re si oppose alla pena di morte, informando i giudici che non avrebbero dovuto ricorrervi se non in casi di assoluta necessit\u00e0. La sua \"Legge dei tre appelli\" concedeva a tutti gli accusati fino a tre appelli al re, assicurando cos\u00ec che tutti avessero la possibilit\u00e0 di parlare in propria difesa.\nMorte ed eredit\u00e0.\nAnche in et\u00e0 avanzata Sejong continu\u00f2 a occuparsi degli affari del governo, nonostante fosse diventato cieco in seguito alle complicazioni del diabete, malattia che alla fine lo port\u00f2 alla morte l'8 aprile del 1450 dopo 32 anni di regno. Il suo nome postumo fu \"re Sejong Jangheon Yeongmun Yemu Inseong Myeonghyo il Grande\" (). Fu seppellito nel mausoleo Yeong e gli succedette il suo primogenito, Munjong. Sejong aveva giudicato che egli, a causa della salute cagionevole, non sarebbe vissuto a lungo, perci\u00f2 sul letto di morte chiese agli studiosi del Jiphyeonjeon di badare a suo nipote Danjong. Come previsto, Munjong mor\u00ec due anni dopo e la stabilit\u00e0 politica di cui il regno aveva goduto sotto Sejong and\u00f2 in frantumi con l'ascesa di Danjong, allora soltanto dodicenne. Infine il secondogenito di Sejong, Sejo, usurp\u00f2 il trono nel 1455; quando i ministri che avevano servito sotto Sejong cercarono di ripristinare Danjong, Sejo giustizi\u00f2 loro e il nipote, e abol\u00ec il Jiphyeonjeon.\nSejong \u00e8 una figura di spicco nella storia per il suo governo saggio, nobile e generoso e per l'introduzione di notevoli progressi nella scienza e nella tecnologia. Il suo regno port\u00f2 a una vera e propria rivoluzione nella cultura coreana i cui effetti durarono secoli. \u00c8 ricordato come un leader di grande benevolenza, fermamente convinto che ogni persona fosse degna del suo rispetto: non solo i sudditi del suo regno, ma anche le cosiddette \"trib\u00f9 barbariche\" sparse per l'Asia. Lui stesso misur\u00f2 il proprio successo come governante unicamente in base alla felicit\u00e0 e alla prosperit\u00e0 del suo popolo, ponendo il benessere dei sudditi come priorit\u00e0 assoluta. Sejong era anche solito invitare ai suoi banchetti e onorare le persone anziane, senza riguardo per il rango o il livello sociale degli altri partecipanti.\nLa sua effigie appare sulle banconote da 10.000 won della Corea del Sud, e anche su alcune monete commemorative.\nNel 2009 fu eretta la Statua di Re Sejong in bronzo alta 9,5 metri, realizzata dallo scultore Kim Young-won, sul marciapiede di piazza Gwanghwamun a Seul, davanti al Sejong Center for the Performing Arts. Nel piedistallo si apre una delle molte entrate al museo sotterraneo \"La storia di re Sejong\". La strada Sejongno, sempre a Seul, deve a lui il suo nome.\nL'asteroide 7365 Sejong \u00e8 stato cos\u00ec denominato in suo onore.\nIl 9 ottobre e il 15 gennaio sono proclamati Giorno dell'hangul rispettivamente in Corea del Sud e in Corea del Nord.\nRappresentazioni nei media.\nSejong il Grande, al cinema e in televisione, \u00e8 stato interpretato dai seguenti attori:\nAppare inoltre nei videogiochi \"Civilization V\", \"Civilization Revolution 2\" e \"\"."}
{"id": "634577", "revid": "93436", "url": "https://it.wikipedia.org/wiki?curid=634577", "title": "Premio Andersen", "text": "Il premio Andersen \u00e8 un riconoscimento italiano nel campo della letteratura per l'infanzia.Promosso e gestito dalla rivista omonima, premia ogni anno le migliori opere, gli autori, gli illustratori, le collane per bambini e ragazzi.\nIl Premio.\nFondato nel 1982 da Gualtiero Schiaffino \u00e8 stato gestito e organizzato a Sestri Levante fino al 2009 mentre dal 2010 la cerimonia di premiazione si svolge a Genova. \u00c8 organizzato in sezioni che corrispondono ai principali generi della letteratura per ragazzi: gli albi illustrati, la divulgazione, la narrativa suddivisa per fasce d'et\u00e0 (libri 0/6 anni, 6/9 anni, 9/12 anni, oltre i 12 anni, oltre i 15 anni). Dal 2014 vengono assegnati i premi al miglior libro a fumetti e alla migliore creazione digitale. Le terne dei finalisti per ogni sezione vengono scelte tra le opere dell'annata editoriale dalla redazione Andersen e da altri esperti del settore; tra questi titoli la giuria (composta dalla direzione della rivista, i fondatori della Libreria per ragazzi e un docente di Letteratura per l'infanzia) sceglie i vincitori per ogni categoria. Gli autori e gli illustratori vengono premiati, invece, per la loro produzione complessiva.\nAl termine della cerimonia di premiazione i libri vincitori di ogni sezione concorrono al Super Premio Andersen -Il Libro dell'Anno. Questo ulteriore riconoscimento viene assegnato da un'ampia giuria di addetti ai lavori (nel 2014 sono stati un centinaio tra librai, studiosi del settore, bibliotecari e giornalisti) ed \u00e8 dedicato alla memoria di Gualtiero Schiaffino (1943-2007), fondatore sia della rivista che del premio.\nDue nuovi riconoscimenti sono stati istituiti per premiare le realt\u00e0 - enti locali, biblioteche, librerie, associazioni culturali - che promuovono la lettura tra le giovani generazioni (Premio ai protagonisti della cultura per l'infanzia) e la migliore libreria per ragazzi dell'anno. Quest'ultimo premio, intitolato alla memoria di Roberto Denti (1924-2013) e assegnato per la prima volta nel 2014, \u00e8 stato promosso dall'Associazione Italiana Editori e da Andersen per ricordare il fondatore della storica Libreria dei Ragazzi di Milano, da sempre membro della giuria insieme alla moglie Gianna Vitali.Dal 2016, anno della scomparsa di Gianna Vitali, il Premio Gianna e Roberto Denti \u00e8 dedicato alla memoria di entrambi.\nIl premio italiano non va confuso con altri del settore intitolati all'autore danese, come il prestigioso premio internazionale Hans Christian Andersen.\nI vincitori.\nVincitori 2016.\nI riconoscimenti ai protagonisti della cultura per l'infanzia vanno a \"Massimiliano Tappari\", fotografo, poeta, autore, \"Elia Zardo\", insegnante, educatrice alla lettura e presidente de La Scuola Del Fare, \"le bibliotecarie e i bibliotecari tenaci\".\nVincitori 2015.\nPer la promozione della lettura, i riconoscimenti vanno alla\" Biblioteca civica Ceretti\" di Verbania e al \"Sistema Bibliotecario Provinciale del Verbano Cusio Ossola\", mentre Il Premio Roberto Denti 2015 va a \"Il libro con gli stivali\", libreria di Mestre.\nVincitori 2014.\nSul fronte della promozione della lettura, i riconoscimenti vanno alla \"Biblioteca di Rozzano\" (MI) e alla piattaforma web \"Radio Magica\", mentre la \"Cuccumeo\" di Firenze ha vinto la prima edizione del premio intitolato a Roberto Denti per la migliore libreria per ragazzi dell'anno."}
{"id": "634579", "revid": "339392", "url": "https://it.wikipedia.org/wiki?curid=634579", "title": "Chosongul", "text": ""}
{"id": "634581", "revid": "767487", "url": "https://it.wikipedia.org/wiki?curid=634581", "title": "Stuart Zender", "text": "Biografia.\nNato in una famiglia di musicisti (padre, zio e sorella), all'et\u00e0 di 7 anni si trasferisce a Philadelphia, nelle vicinanze di Sunderland, e l\u00ec inizia ad amare il funk e il jazz. A 16 anni lascer\u00e0 gli studi e, insieme con la sorella maggiore, prender\u00e0 parte agli Archaos, circo itinerante francese senza animali. Il compito di Zender \u00e8 gestire le luci durante gli spettacoli.\nIl primo approccio con uno strumento \u00e8 al rullante (batteria). Solo successivamente si appassiona al basso.\nCarriera artistica.\nLa sua popolarit\u00e0 risale ai tempi dei Jamiroquai, coi quali suona nei primi tre album: \"Emergency on Planet Earth\", \"The Return of the Space Cowboy\" e \"Travelling Without Moving\". Artefice dell'entrata nel gruppo \u00e8 un amico della sorella di Zender, l'allora batterista Nick Van Gelder. Prima del quarto album, \"Synkronized\", Zender lascia il gruppo in seguito a incomprensioni con Jason Kay, leader dei Jamiroquai.\nDopo l'esperienza Jamiroquai, lavora con numerosi artisti: All Saints, Omar, Lauryn Hill, Mica Paris, Mark Ronson ed altri. \nHa collaborato nelle musiche per diversi gruppi, e ha deciso di fondare gli Azur nel 2000-2001. In seguito al fallimento del progetto Azur, ha creato LeRoi di cui nel 2006 \u00e8 uscito un album.\nNel 2016 ha collaborato con la band Inglese degli Incognito per l'album \"In Search of Better Days,\" nei brani \"Echoes of Utopia\" e \"Love born in flames\".\nVita privata.\n\u00c8 stato sposato fino al 2006 con Melanie Blatt, del gruppo All Saints, dalla quale nel 1998 ha avuto una figlia, Lilyella."}
{"id": "634589", "revid": "123306544", "url": "https://it.wikipedia.org/wiki?curid=634589", "title": "Effetto Droste", "text": "L'effetto Droste \u00e8 un particolare tipo di grafica ricorsiva.\nDescrizione.\nUn'immagine in cui \u00e8 presente l'effetto Droste possiede una piccola immagine di s\u00e9 stessa, localizzata dove dovrebbe trovarsi se si trattasse di un'immagine reale. Questa piccola immagine inoltre contiene a sua volta una versione ancora pi\u00f9 ridotta di s\u00e9 stessa, e cos\u00ec via. Tecnicamente non c'\u00e8 limite al numero di iterazioni, ma in pratica si continua fino a quando la risoluzione permette di distinguere un cambiamento.\nLa dicitura \"effetto Droste\" venne coniata alla fine degli anni settanta del Novecento dal poeta e giornalista Nico Scheepmaker, il quale prese spunto dalla marca olandese di cacao Droste, sulla cui scatola era presente l'immagine di un'infermiera che teneva in mano un vassoio con una tazza e una scatola della stessa marca; questa pubblicit\u00e0 fu creata da Jan Misset nel 1904."}
{"id": "634592", "revid": "125700046", "url": "https://it.wikipedia.org/wiki?curid=634592", "title": "Battaglia di Cr\u00e9cy", "text": "La battaglia di Cr\u00e9cy, uno dei fatti d\u2019armi pi\u00f9 importanti della guerra dei cent'anni, ebbe luogo il 26 agosto 1346 nella Francia settentrionale tra l\u2019esercito francese comandato da Filippo VI e un esercito inglese guidato da Edoardo III. I francesi attaccarono gli inglesi mentre questi stavano attraversando la Francia settentrionale: la battaglia si risolse in una vittoria inglese con pesanti perdite di vite umane tra i francesi.\nL'esercito inglese era sbarcato nella penisola del Cotentin il 12 luglio. Aveva messo a ferro e fuoco alcune delle pi\u00f9 ricche regioni francesi arrivando fino a 3 km da Parigi, saccheggiando molte citt\u00e0 lungo il percorso; si era poi diretto verso nord, sperando di congiungersi con l'alleato fiammingo che aveva invaso la Francia\u00a0dalle Fiandre. Avendo avuto notizia che i fiamminghi si erano ritirati, e avendo con la battaglia di Blanchetaque temporaneamente distanziato i francesi che lo stavano inseguendo, Edoardo fece schierare l\u2019esercito in posizione difensiva su una collina vicino a Cr\u00e9cy-en-Ponthieu. Nel pomeriggio del\u00a026 agosto l'esercito francese, che superava di gran lunga quello inglese, attacc\u00f2.\nDurante un breve scambio di scariche di frecce una grande forza di balestrieri mercenari francesi fu impegnata dagli arcieri inglesi e gallesi. I francesi attaccarono allora con una serie di cariche di cavalleria, che risultarono disordinate perch\u00e9 vennero lanciate in modo improvvisato, dovettero aprirsi la strada attraverso i balestrieri in ritirata, furono costrette ad affrontare un terreno fangoso e in salita, e infine si imbatterono in una serie di fosse scavate dagli inglesi.\nQuesti attacchi vennero spezzati anche dall'efficace tiro degli arcieri inglesi, che caus\u00f2 pesanti perdite. Quando le cariche francesi raggiungevano gli uomini d'arme inglesi, che avevano smontato dai loro cavalli per la battaglia, avevano perso molto del loro impeto. Il\u00a0combattimento corpo a corpo che ne segu\u00ec fu descritto come \u00abferoce, senza piet\u00e0, crudele e molto orribile\u00bb. Le cariche francesi continuarono fino a tarda notte, tutte con lo stesso risultato: combattimenti feroci seguiti da una ritirata francese.\nGli inglesi assediarono poi il porto di Calais. Le perdite subite impedirono all\u2019esercito francese di intervenire per togliere l'assedio; la citt\u00e0 cadde in mano agli inglesi l'anno seguente e rimase sotto il dominio inglese per pi\u00f9 di due secoli, fino al 1558. Cr\u00e9cy stabil\u00ec l'efficacia dell'arco lungo come arma dominante sui campi di battaglia dell'Europa occidentale.\nSignificato.\nCr\u00e9cy fu una battaglia in cui un numero relativamente esiguo di soldati inglesi, circa 12.000 uomini (dipende dalla fonte), schiacci\u00f2 una forza assai superiore di francesi, circa 50.000-60.000 uomini, di cui 12.000 cavalieri. La netta vittoria inglese dipese dal superiore uso delle armi e dalle nuove tattiche messe in campo (fra cui l'impiego della lancia, struttura unitaria d'impiego tattico formata da una flessibile cellula mista di combattenti), e dimostr\u00f2 l'importanza del moderno concetto militare di \"potenza di fuoco\". L'efficacia dell'arco lungo inglese (\"long bow\"), usato in massa, diede mostra di s\u00e9 contro i cavalieri francesi pesantemente armati, smentendo l'idea preconcetta che degli arcieri non avrebbero potuto contrastare unit\u00e0 chiuse di cavalleria e pesantemente armate.\nNella battaglia, i cavalieri francesi, protetti da armature rinforzate con piastre, pressoch\u00e9 esausti per aver marciato attraverso un acquitrino al fine di caricare in salita le linee avversarie sotto una pioggia di frecce inglesi, furono abbattuti dagli archi lunghi. Il risultato fu che buona parte della nobilt\u00e0 francese - forse pi\u00f9 di un terzo - perse la vita (ma le stime variano a seconda delle fonti storiche e cronachistiche).\nCome in successive battaglie, mentre gli arcieri non potevano facilmente penetrare le armature dei cavalieri, potevano per\u00f2 colpire ai fianchi i cavalli del nemico che non erano protetti e ucciderne parecchi o disarcionarne i cavalieri, costringendoli a combattere appiedati con notevoli impacci derivanti dalle armature stesse.\nLa battaglia \u00e8 stata vista da molti storici come l'inizio della fine dell'epoca della cavalleria; nel corso della battaglia inoltre molti dei prigionieri e dei feriti furono passati per le armi. Ci\u00f2 era contrario al codice di comportamento della cavalleria, e da quel momento i cavalieri non furono pi\u00f9 considerati invincibili da parte delle fanterie.\nLe premesse.\nFin dalla conquista normanna del 1066, i monarchi inglesi avevano mantenuto\u00a0 titoli e terre in Francia, il cui possesso per\u00f2 li rendeva vassalli dei re di Francia. Non riuscendosi a trovare un accordo tra Filippo VI di Francia ( 1328-1350) ed Edoardo III d'Inghilterra ( 1327-1377), il 24 maggio 1337 il Gran Consiglio di Filippo a Parigi stabil\u00ec che le terre sotto il controllo di Edoardo in Francia dovessero tornare nelle mani di Filippo, giustificando questa decisione con la tesi che Edoardo stava violando i suoi obblighi di vassallo. Questo segn\u00f2 l'inizio della guerra dei cent'anni, che sarebbe durata 116 anni.\nSeguirono otto anni di guerra intermittente ma costosa e inconcludente:\nEdoardo\u00a0condusse\u00a0tre campagne nel nord della Francia senza alcun risultato; la Guascogna fu abbandonata quasi del tutto a se stessa e i francesi fecero significative incursioni cercando una guerra di attrito. All'inizio del 1345 Edoardo tent\u00f2 un'altra campagna nel nord; il grosso del suo esercito salp\u00f2 il 29 giugno e rimase ancorato al largo di Sluis nelle Fiandre fino al 22 luglio, mentre Edoardo si occupava di affari diplomatici. Quando salp\u00f2, probabilmente con l'intenzione di sbarcare in Normandia, la flotta fu\u00a0dispersa da una tempesta. Ci furono ulteriori ritardi e si dimostr\u00f2 impossibile intraprendere qualsiasi azione con questa forza prima dell'inverno. Nel frattempo, Henry, conte di Derby, condusse una campagna\u00a0attraverso la Guascogna alla testa di un'armata anglo-guascona mettendo la regione a ferro e fuoco. Egli sconfisse nettamente due grandi eserciti francesi nelle battaglie di Bergerac e Auberoche, cattur\u00f2 pi\u00f9 di cento citt\u00e0 e fortificazioni francesi nel P\u00e9rigord e nell'Agenais e aument\u00f2 il valore strategico dei possedimenti inglesi in Guascogna.\nNel marzo 1346 un'armata francese che contava tra i 15.000 e i 20.000 uomini, \"enormemente superiore\" a qualsiasi forza che gli anglo-guasconi potessero mettere in campo, e che comprendeva tutti gli ufficiali della casa del re, e che era comandata da Giovanni, duca di Normandia, figlio ed erede di Filippo VI, marci\u00f2 sulla Guascogna.\nQueste truppe assediarono la citt\u00e0 di Aiguillon, importante sia sotto il profilo strategico sia sotto quello logistico. Il 2 aprile fu proclamato l'arri\u00e8re-ban, la chiamata formale alle armi per tutti i maschi abili, per il sud della Francia. Gli sforzi finanziari, logistici e di manodopera francesi si concentrarono su questa offensiva. Derby, ora Lancaster, invi\u00f2 una urgente richiesta di aiuto ad Edoardo. Edoardo non solo era moralmente obbligato a soccorrere il suo vassallo, ma era obbligato per\u00a0 farlo in base a un preciso accordo per il quale se Lancaster fosse stato attaccato da un numero schiacciante di uomini, allora Edoardo \"lo avrebbe salvato in un modo o nell'altro\".\nNel frattempo Edoardo stava raccogliendo un nuovo esercito, e aveva raccolto pi\u00f9 di 700 navi per trasportarlo - la pi\u00f9 grande flotta inglese mai esistita fino a quel momento. I francesi erano a conoscenza degli sforzi di Edoardo, e per difendersi dalla possibilit\u00e0 di uno sbarco inglese nel nord della Francia, si affidavano alla loro potente marina. Questa fiducia era per\u00f2 mal riposta, e i francesi non furono in grado di impedire a Edoardo di attraversare con successo la Manica.\nI prodromi della battaglia.\nGli inglesi sbarcarono a Saint-Vaast-la-Hougue, in Normandia, il 12 luglio 1346,\u00a0 ottenendo\u00a0 una completa sorpresa strategica, e marciarono verso sud. I soldati di Edoardo rasero al suolo ogni citt\u00e0 sul loro cammino e saccheggiarono tutto ci\u00f2 che potevano dalla popolazione. Caen, il centro culturale, politico, religioso e finanziario della Normandia nord-occidentale, fu presa d'assalto il 26 luglio e successivamente saccheggiata per cinque giorni. Pi\u00f9 di 5.000 soldati e civili francesi furono uccisi; tra i pochi prigionieri c'era Raoul, conte di Eu, il connestabile di Francia. Il 29 luglio Edward rimand\u00f2 la sua flotta in Inghilterra, carica di bottino, con una lettera che ordinava di raccogliere, imbarcare e caricare\u00a0 i rinforzi, i rifornimenti e il denaro, e mandarli all'appuntamento con il suo esercito a Crotoy, sulla riva nord della foce del fiume Somme. Gli inglesi marciarono verso la Senna il primo agosto.\nLa posizione militare francese era difficile. Il loro principale esercito, comandato da Giovanni, duca di Normandia, figlio ed erede di Filippo VI, era impegnato nel difficile assedio di Aiguillon nella Francia sudoccidentale. Dopo il suo sbarco a sorpresa in Normandia, Edoardo stava devastando alcune delle terre pi\u00f9 ricche della Francia per dimostrare di poter marciare a a proprio piacimento attraverso la Francia. Il 2 agosto una piccola forza inglese sostenuta da numerosi fiamminghi invase la Francia dalle Fiandre; le difese francesi in quella zona erano completamente inadeguate. La tesoreria regia era quasi vuota. Il 29 luglio Filippo proclam\u00f2 l'arri\u00e8re-ban per il nord della Francia, ordinando ad ogni maschio abile di riunirsi a Rouen, dove Filippo stesso arriv\u00f2 il 31. Il 7 agosto gli inglesi raggiunsero la Senna, 12 miglia (19 km) a sud di Rouen, e puntarono verso sud-est. Il 12 agosto l'esercito di Edoardo era accampato a Poissy, a 20 miglia da Parigi, dopo aver lasciato dietro una striscia di distruzione larga 20 miglia lungo la riva sinistra della Senna, bruciando villaggi fino a 2 miglia (3 km) da Parigi. L'esercito di Filippo marci\u00f2 parallelamente agli inglesi sull'altra riva, e a sua volta si accamp\u00f2 a nord di Parigi, dove ricevette continuamente rinforzi. Parigi era in subbuglio, piena di rifugiati, e vennero fatti i preparativi per difendere la capitale strada per strada.\nPhilip invi\u00f2 ordini al duca Giovanni di Normandia insistendo affinch\u00e9 abbandonasse l'assedio di Aiguillon e facesse marciare il suo esercito verso nord, cosa che fece dopo ritardi e tergiversazioni il 20 agosto - anche se alla fine non sarebbe arrivato in tempo per cambiare il corso degli eventi nel nord. L'esercito francese fuori Parigi consisteva in circa 8.000 uomini d'arme, 6.000 balestrieri e molti reparti di fanteria. Filippo invi\u00f2 una sfida il 14 agosto suggerendo che i due eserciti si scontrassero in un momento e in un luogo concordato di comune accordo nella zona. Edoardo rispose che avrebbe incontrato Filippo a sud della Senna, senza impegnarsi realmente. Il 16 agosto i francesi si mossero per raggiungere il luogo concordato; Edoardo allora incendi\u00f2 subito Poissy, distrusse il ponte che si trovava l\u00ec e marci\u00f2 verso nord.\nI francesi avevano attuato una politica di terra bruciata, portando via tutte le scorte di cibo e costringendo cos\u00ec gli inglesi a sparpagliarsi su una vasta area per foraggiare, il che li rallentava notevolmente. Bande di contadini francesi attaccarono alcuni dei gruppi pi\u00f9 piccoli di soldati che andavano in cerca di foraggio. Filippo raggiunse il fiume Somme un giorno di marcia prima di Edoardo. Si stabil\u00ec ad Amiens e invi\u00f2 grandi distaccamenti per tenere ogni ponte e guado attraverso la Somme tra Amiens e il mare. Gli inglesi erano ora intrappolati in una zona che era stata spogliata del cibo. I francesi uscirono da Amiens e avanzarono in direzione ovest, verso gli inglesi. Erano ora disposti a dare battaglia, sapendo che avrebbero avuto il vantaggio di poter stare sulla difensiva mentre gli inglesi erano costretti a cercare di combattere per superarli.\nEdoardo era determinato a rompere il blocco francese della Somme e sond\u00f2 diversi punti, attaccando vanamente Hangest e Pont-Remy prima di muoversi verso ovest lungo il fiume. I rifornimenti inglesi stavano finendo e l'esercito era a pezzi e affamato\u00a0 mentre il morale cominciava a scendere. La sera del 24 agosto gli inglesi erano accampati a nord di Acheux mentre i francesi erano a 6 miglia (10 km) di distanza ad Abbeville. Durante la notte gli inglesi attraversarono il fiume approfittando della bassa marea, che si faceva sentire fin l\u00ec, presso un guado chiamato Blanchetaque. La riva pi\u00f9 lontana era difesa da una forza di 3.500 francesi. Gli arcieri inglesi e gli uomini d'arme a cavallo si tuffarono nel fiume in piena e dopo una breve e dura battaglia sbaragliarono i francesi. Il grosso dell\u2019esercito francese aveva seguito gli inglesi, e i loro esploratori catturarono alcuni sbandati e diversi carri, ma Edoardo\u00a0 si era liberato dall'immediato inseguimento. Tale era la fiducia francese che Edoardo non avrebbe guadato la Somme che l'area al di l\u00ec non era stata spogliata delle proprie risorse, permettendo all'esercito di Edward di saccheggiarla e rifornirsi.\nNel frattempo, i fiamminghi, dopo essere stati respinti dai francesi a Estaires, assediarono B\u00e9thune il 14 agosto. Dopo diverse battute d'arresto, caddero in disaccordo tra loro, bruciarono il loro equipaggiamento d'assedio e rinunciarono alla loro spedizione il 24 agosto. Edoardo ricevette la notizia che non avrebbe ricevuto rinforzi dai fiamminghi poco dopo aver attraversato la Somme. Le navi che ci si aspettava fossero in attesa al largo di Crotoy non si vedevano da nessuna parte.\nEdoardo prese allora la decisione di impegnare l'esercito di Filippo con le forze che aveva a disposizione. Essendosi temporaneamente scrollato di dosso l'inseguimento francese us\u00f2 la tregua per preparare una posizione difensiva a Cr\u00e9cy-en-Ponthieu. I francesi tornarono ad Abbeville, attraversarono la Somme al ponte, e si misero ostinatamente all'inseguimento degli inglesi.\nSchieramento inglese.\nCome nelle precedenti battaglie contro gli scozzesi, Edoardo III dispose le sue forze in un terreno agricolo pianeggiante, circondato da ostacoli naturali sui fianchi.\nIl re si posizion\u00f2 con il suo stato maggiore presso un mulino su una bassa collina che proteggeva le spalle del fronte, da dove poteva controllare l'andamento della battaglia.\nTrovandosi in una forte posizione per la difesa, Edoardo ordin\u00f2 che tutti combattessero a piedi e dispose l'esercito in tre divisioni, di cui una comandata dal figlio sedicenne, Edoardo il Principe Nero. Gli arcieri inglesi furono schierati in una formazione a V sulla cresta della collina. Nel periodo di attesa che segu\u00ec, gli inglesi costruirono un sistema di fossati e trappole per ostacolare l'avanzata della cavalleria nemica.\nTra i cavalieri inglesi, proveniente da una famiglia della piccola nobilt\u00e0, combatteva anche il soldato di ventura John Hawkwood, destinato a essere conosciuto in Italia come Giovanni Acuto.\nLa battaglia.\nL'esercito francese, comandato da Filippo VI, era molto pi\u00f9 disorganizzato, a causa dell'eccessiva fiducia da parte dei cavalieri francesi. Filippo sistem\u00f2 i suoi balestrieri genovesi sul fronte, tenendo alle loro spalle la cavalleria. Lo storico francese Jean Froissart fornisce questo resoconto dell'azione:\nIl primo attacco part\u00ec dai balestrieri, che lanciarono una pioggia di dardi allo scopo di scompaginare e impaurire la fanteria inglese. Questa prima mossa fu accompagnata dal suono di strumenti musicali, portati da Filippo VI per terrorizzare il nemico. Ma i balestrieri risultarono completamente inutili: con un volume di tiro di tre-cinque dardi al minuto, non potevano competere con gli arcieri inglesi, che potevano scoccare da dieci a dodici frecce nello stesso tempo grazie all'abilit\u00e0 con la quale maneggiavano i loro archi lunghi. Inoltre l'intenso acquazzone che aveva preceduto la battaglia aveva bagnato le corde delle loro balestre, rendendo l'arma molto meno efficace, mentre gli arcieri inglesi avevano potuto togliere le corde ai loro archi e tenerle all'asciutto finch\u00e9 il tempo non era migliorato. I balestrieri non avevano i loro lunghi scudi (chiamati pavesi), rimasti con le salmerie. Spaventati e confusi, i balestrieri genovesi si ritirarono dopo avere subito pesanti perdite, in parte causate dalla cavalleria francese, convinta che essi fossero dei codardi. Secondo Jean Froissart, il re di Francia stesso ordin\u00f2 la loro carneficina. Gli inglesi continuarono a tirare mentre la fanteria avanzava e molti cavalieri francesi perirono.\nVisti gli scarsi risultati dei balestrieri, la cavalleria francese caric\u00f2, schierata in linea. Tuttavia, la salita e gli ostacoli artificiali ne spezzarono l'impeto. Nel contempo gli arcieri scagliarono una gragnola di frecce sui cavalieri. L'attacco francese non riusc\u00ec a spezzare lo schieramento inglese, nonostante sedici tentativi e i francesi subirono perdite terrificanti. Il figlio di Edoardo III, il Principe Nero, venne attaccato, ma il padre rifiut\u00f2 di mandare soccorsi. Quest'ultimo dichiar\u00f2 che voleva che il figlio \u00absi conquistasse gli speroni\u00bb. Il principe in seguito si dimostr\u00f2 un soldato eccezionale.\nAl calar della notte Filippo VI, ferito egli stesso, ordin\u00f2 la ritirata. Fu una sconfitta disastrosa e umiliante per la Francia.\nAlla battaglia avevano partecipato, nello schieramento francese, anche quaranta lancieri savoiardi al comando di Luigi II di Savoia-Vaud.\nPerdite.\nLe perdite furono enormi:\nTra i morti vi furono alcuni nobili di rango:\nConseguenze.\nDopo che i francesi ebbero lasciato il campo di battaglia, gli inglesi controllarono i feriti, per vedere chi era degno di essere preso prigioniero per ottenere un riscatto. I cavalieri feriti troppo gravemente per essere facilmente trasportati furono finiti con le \"misericordie\", lunghi pugnali che venivano inseriti tra le giunture dell'armatura e conficcati nel cuore. Questo metodo era contro il codice della cavalleria, perch\u00e9 dava modo agli umili fantaccini di uccidere dei cavalieri; anche le frecce erano considerati un'arma volgare, eppure diversi cavalieri dovettero perirne.\nLa battaglia stabil\u00ec la supremazia militare dell'arco lungo inglese sulla combinazione francese di balestre e cavalieri in armatura (a causa del molto maggior volume di fuoco e della maggior gittata, nelle mani di un esperto arciere), e ci\u00f2 modific\u00f2 profondamente il modo con cui fu condotta la guerra per un lungo periodo successivo.\nLa carica del re Giovanni I di Boemia \u00e8 forse il momento pi\u00f9 celebre ed epico della cavalleria: il re, che era stato una sorta di cavaliere errante in giovent\u00f9, famosissimo trionfatore in molti tornei, era gi\u00e0 cieco da alcuni anni; nel cuore dello scontro apprese che i francesi stavano perdendo, allora indoss\u00f2 la sua armatura pi\u00f9 sfavillante, si fece legare al suo cavallo migliore, si fece posizionare dai suoi scudieri davanti alle insegne del principe del Galles, quindi part\u00ec alla carica urlando che prima di morire di spada voleva poter impugnare ancora una volta la sua. Le fonti sono discordi sulla sua fine esatta, ma su questa carica furono scritte canzoni, inoltre Edoardo il Principe Nero volle un'armatura identica a quella del nemico che, inutilmente e irrazionalmente, lo aveva attaccato.\nPer la mentalit\u00e0 di tutta un'epoca l'eroe era re Giovanni, non re Edoardo, che aveva usato metodi efficienti ma \"scorretti\" e \"briganteschi\". La cavalleria di tutta Europa combatt\u00e9 nella maniera tradizionale, \"eroica\", perdendo il pi\u00f9 delle volte, ancora per molto tempo a Moh\u00e1cs, Kosovo Polje, Pavia, Cerignola, Morat, Nancy, Fornovo. Certamente si svilupp\u00f2 una differenza ideale tra la cavalleria dell'XI-XIII secolo, che celebrava la vita e la gioia \"sportiva\" del combattimento (che terminava di solito con la cattura e non l'uccisione dello sconfitto) e quella del Trecento-Cinquecento, che celebrava invece il coraggio di fronte alla morte, anche a quella certa.\nDopo la battaglia di Cr\u00e9cy, Edoardo III strinse d'assedio la citt\u00e0 di Calais, che si arrese dopo undici mesi, dando agli inglesi una base nel Nord della Francia.\nLa successiva grande battaglia nella guerra dei cent'anni, la battaglia di Poitiers, nel 1356, avrebbe visto un'altra sconfitta francese, in condizioni molto simili."}
{"id": "634597", "revid": "4711", "url": "https://it.wikipedia.org/wiki?curid=634597", "title": "PBC CSKA Mosca", "text": ""}
{"id": "634600", "revid": "47767", "url": "https://it.wikipedia.org/wiki?curid=634600", "title": "Santa Caterina (Pergine Valsugana)", "text": "Santa Caterina \u00e8 una frazione del comune di Pergine Valsugana situata all'estremit\u00e0 sud-ovest del territorio comunale, al confine con la frazione di Bosentino.\nOrigini del nome.\nIl nome di questo paese lo troviamo gi\u00e0 in un documento del 1166 come \"Castaneto S. Catterina\".\nDescrizione.\nSi trova a 630 m sul livello del mare e si affaccia sul lago di Caldonazzo (450 m). Dista 2 chilometri da Valcanover. Appartiene al comune catastale di Castagn\u00e8 che occupa parte delle pendici orientali della Marzola (1738 m). Conta 88 abitanti; nel 1951 ne contava oltre 300 ma negli anni 60 diverse famiglie si trasferirono a Valcanover, abbandonando le case che sono cos\u00ec andate in rovina. Poich\u00e9 queste rappresentavano un pericolo, negli anni 70 sono state demolite e al loro posto \u00e8 stata ricavata l'attuale piazza del paese.\nIl territorio \u00e8 prevalentemente coperto da bosco (una volta era coltivato il castagno e a tutt'oggi troviamo piante di notevole et\u00e0 e dimensioni); nelle parti meno ripide ci sono coltivazioni di mele (golden, stark), ciliegie e piccoli frutti (fragola, lampone, ribes, mirtillo). Gi\u00e0 il Bottea nel 1873 scriveva: \"e pi\u00f9 in su si percorrono coll'occhio i vari gruppi di case disseminati in bella mostra sul fertile pend\u00eco di Castagn\u00e8\".\nMonumenti e luoghi d'interesse.\nArchitetture civili.\nAttorno al paese ci sono dei piccoli insediamenti chiamati Masi (l'origine di alcuni sembra risalire al 1500) abitati da 1 a 6 nuclei familiari, in totale 55 abitanti. Partendo dalle quote inferiori troviamo maso Vigabona (523 m), maso Canela (560 m), maso Begher (705 m), maso Pergher (757 m) e maso Eccher (809 m)."}
{"id": "634602", "revid": "767487", "url": "https://it.wikipedia.org/wiki?curid=634602", "title": "Corte lombarda", "text": "La corte lombarda (pi\u00f9 semplicemente corte) \u00e8 una particolare tipologia architettonica abitativa della Pianura Padana che \u00e8 caratterizzata dalla presenza di un cortile intorno al quale si sviluppa il complesso edilizio. Le corti lombarde adibite ad attivit\u00e0 agricole sono conosciute come cascine o corti coloniche.\nGeneralit\u00e0.\nLe corti lombarde sono un tipo di abitazione, dette \"case di corte\", che sono costruite attorno a un'aia o a un cortile e che possiedono un unico ingresso dalla strada grazie alla presenza di un portone. Ne esistono anche di pi\u00f9 complesse, dove all'interno vi sono vicoli o altri portoni che mettono in comunicazione i molteplici cortili interni i quali danno vita, nel complesso, a un piccolo borgo.\nLa progressiva aggregazione di pi\u00f9 cortili intorno a una corte originaria ha portato alla nascita dei centri storici dei comuni. Se le primigenie corti erano di grandi dimensioni, si costruiva una cappella a servizio degli abitanti, che in seguito si poteva trasformare in una chiesa vera e propria se la comunit\u00e0 che dimorava nelle corti cresceva di numero.\nQuesta tendenza a costruire agglomerati di pi\u00f9 corti lombarde nacque da alcune esigenze pratiche: innanzitutto la comodit\u00e0 di usufruire di servizi comuni (pozzi, forni, strade, ecc.) e poi la convenienza, per il possidente dei terreni e delle abitazioni, che di solito era uno solo, nel non sparpagliare i beni immobiliari sul territorio di sua propriet\u00e0, che spesso era di vaste dimensioni. I proprietari di beni, nei singoli comuni, erano infatti pochi e possedevano vasti latifondi. Inoltre, con la costruzione di corti sparpagliate e isolate, il consumo di suolo sarebbe stato maggiore, considerando soprattutto la maggior superficie di terreno necessaria per realizzare i servizi di ogni singola corte.\nLa forma a corte chiusa di questo tipo di edifici \u00e8 spiegata da vari fattori. Il primo motivo era collegato al fatto che il padrone o il fittavolo dovessero avere necessariamente la possibilit\u00e0 di sorvegliare agevolmente le attivit\u00e0 produttive che un tempo erano svolte all'interno della corte. Un secondo motivo risiedeva nel fatto che chiunque entrasse all'interno della corte doveva essere immediatamente riconosciuto dai suoi abitanti, mentre il terzo motivo discendeva dalla necessit\u00e0 di avere la abitazioni e le stalle posizionate separatamente, stalle che dovevano essere situate in un luogo preciso per favorirne la ventilazione; e che erano generalmente costruite con orientamento nord-sud. Ultimo motivo era la difesa degli abitanti e delle attivit\u00e0 agricole poich\u00e9, quando nacquero le corti, le campagne circostanti erano infestate da banditi. Per tali motivi la corte lombarda ha una tipica pianta a \"L\", a \"U\" o completamente chiusa.\nStoria e diffusione.\nLe origini delle cascine affondano nel feudalesimo, in piena epoca medievale. Le prime notizie documentate sulle cascine, che risalgono al X secolo, si riferiscono a costruzioni realizzate con argilla e paglia, la cui finalit\u00e0 era quella di deposito agricolo e di fienile. Accanto a queste infrastrutture agricole erano presenti le abitazioni dei contadini. Gi\u00e0 dalla met\u00e0 del Duecento, in alcune aree della Lombardia, come nelle campagne pavesi e milanesi, erano sorte aziende agricole accentrate, dotate di \"cassine\", stalle, case, mulini, e difese da torri. Alcune di esse furono in seguito trasformate in cascine \"a corte\" e diverse si sono conservate fino ai nostri giorni. \u00c8 invece della seconda parte del XVII secolo la nascita della caratteristica forma \"a corte\", ovvero chiusa ai lati.\nIl termine \"cascina\" appare per la prima volta sui documenti nel XII secolo. L'etimologia deriva dal latino volgare \"capsia\", che significa \"recinto per bestie\". In seguito da \"capsia\" si pass\u00f2 a \"capsina\", poi a \"cassina\" e infine \"cascina\". Altri studiosi ipotizzano invece che \"cascina\" derivi dal termine latino \"caseus\", ovvero \"cacio\", che \u00e8 un sinonimo di \"formaggio\". Fin dagli albori della storia delle cascine, all'interno di esse si produceva formaggio.\nLe corti lombarde si concentrano nelle province di Milano, Monza, Lodi, Cremona, Mantova, nelle zone di pianura delle province di Bergamo, Brescia e Varese, nella parte brianzola delle province di Como e Lecco e nella provincia di Pavia ad eccezione dell'Oltrep\u00f2 Pavese. Fuori dai confini della moderna regione Lombardia, le corti lombarde sono presenti nelle province di Vercelli, Biella e Novara, nelle parti pianeggianti delle province di Torino, Alessandria e Asti e in una zona limitata dell'Emilia-Romagna. A sud dell'Appennino la tipologia della corte \u00e8 presente, con forme specifiche e peculiari anche nella pianura di Lucca (Corte lucchese).\nArchitettura.\nQueste case sono costruite in malta e pietre (pi\u00f9 raramente mattoni) con il tetto di tegole. Sottotetto, finestre, persiane e portone d'ingresso sono invece in legno. Una delle caratteristiche pi\u00f9 celebri dei cortili della pianura padana \u00e8 la ringhiera. Le ringhiere sono protezioni in legno o in metallo, che delimitano i ballatoi interni al cortile di fronte ai locali dei piani superiori. Le corti lombarde, che presentano raramente mattoni a vista, sono quasi sempre provviste di intonaco esterno che \u00e8 steso uniformemente sui muri. In origine i colori utilizzati per la tinteggiatura erano perlopi\u00f9 il grigio, il bianco e il giallo. Altre tonalit\u00e0 di colore sono rare.\nAl centro della corte \u00e8 presente l'aia che un tempo serviva, tra l'altro, a battere e a trebbiare il grano. Originariamente era in terra battuta oppure lastricata in mattoni, mentre in tempi moderni la copertura \u00e8 spesso realizzata in cemento. Altro elemento caratterizzante delle corti lombarde \u00e8 il portone di ingresso, che a volte pu\u00f2 presentare decorazioni e lesenature. Il portone pu\u00f2 essere posizionato lungo il muro di cinta, sul confine tra due corpi di fabbrica oppure nel mezzo di un'ala della corte.\nMolti edifici presentano una razionale collocazione dei locali. In una parte del cortile ci sono le abitazioni disposte a schiera dove, nel piano superiore, sono collocate le stanze da letto, e, in quello inferiore, il locale adibito al soggiorno. I locali al piano superiore sono raggiungibili salendo una scala esterna che porta ai ballatoi con ringhiere. Un camino riscaldava, tramite il calore della canna fumaria, anche i rispettivi locali al piano superiore. In un'altra parte, nettamente separata dalla precedente e realizzata come blocco parallelo alle abitazioni, in caso di azienda agricola sono presenti la stalla ed il pollaio al piano terra, ed il fienile al primo piano, oltre a tutti i locali a servizio dell'attivit\u00e0 agricola nonch\u00e9 l'orto privato, orto privato che nelle cascine dell'Alto Milanese \u00e8 generalmente situato nel cortile.\nPer le corti pi\u00f9 grandi i piani possono essere tre, con le scale che passano all'interno del corpo di fabbrica e che si aprono in ampie balconate, ballatoi sotto i quali, al pian terreno, pu\u00f2 corrispondere un portico che \u00e8 spesso utilizzato per le attivit\u00e0 agricole.\nLe stalle e i fienili sono aperti verso l'esterno e sono delimitati da una fila di colonne. All'esterno \u00e8 presente l'abbeveratoio, in seguito sostituito dall'abbeveratoio automatico che fa scorrere l'acqua all'interno delle stalle. Nelle stalle pi\u00f9 grandi la parte centrale \u00e8 destinata alla mungitura e alla raccolta del letame. Il fieno \u00e8 invece calato dall'alto grazie ad una botola. Le stalle sono ripartite da pareti tagliafuoco. L'aerazione \u00e8 garantita da finestre a da pareti in mattoni traforate: queste ultime, in particolare, sono uno degli elementi caratteristici delle corti lombarde isolate e pi\u00f9 raramente dei cortili tipici dei centri storici dei comuni. La stalla svolgeva anche un ruolo sociale come luogo di raccolta degli abitanti durante le sere invernali, al tepore animale. Altro locale che pu\u00f2 essere presente nelle corti lombarde \u00e8 la casera, ovvero il luogo dove vengono prodotti i formaggi.\nIn passato, le singole abitazioni non avevano il bagno al loro interno, ma un solo gabinetto esterno in comune, situato nel centro della \"corte\".\nIn caso di attivit\u00e0 finalizzate alla produzione agricola, era tipica la presenza di un portico che era chiamato \"rustico\" e che era costituito da una serie di colonne sostenenti un tetto in tegole che delimitavano uno spazio aperto ai lati, fermo restando un muro di chiusura su uno o pi\u00f9 lati.\nNon \u00e8 casuale neppure l'allineamento dei vari corpi di fabbrica. In genere le stalle e i fienili sono contrapposti e allineati con l'edificio destinato ad abitazioni, con quest'ultimo che in genere ha dimensioni maggiori rispetto alle altre parti della corte, oppure collocati ad angolo retto.\nSono organizzate a corte anche le molte dimore nobiliari presenti nell'alta Pianura Padana, perlopi\u00f9 in Brianza, nel Varesotto e nel Comasco, zone un tempo caratterizzate da vasti boschi. Sono state costruite da famiglie nobiliare cittadine per avere la possibilit\u00e0 di avere un luogo di villeggiatura pi\u00f9 salubre rispetto a quello di origine, che era infestato da zanzare quanto le aree della bassa Pianura Padana. Queste ville nobiliari sono spesso completate da parchi, peschiere e riserve di caccia. Le vaste aree agricole che le circondavano erano fonte di guadagno per i nobili, dato che erano lavorate dai contadini locali.\nGli usi moderni.\nIl primo cambiamento inerente alle antiche corti lombarde \u00e8 databile alla fine del XIX secolo. Con l'avvento dell'industrializzazione molti proprietari decisero di diversificare i propri interessi e diventarono anche imprenditori.\nAnche con l'obiettivo di ostentare la loro ricchezza, i proprietari ristrutturavano le antiche corti dove dimoravano, fornendo loro un aspetto pi\u00f9 ricercato e meno rustico, e richiamando lo stile delle case padronali appartenenti alla nascente borghesia industriale dell'epoca, che erano caratterizzate da un'estetica elegante e di prestigio. Anche i proprietari che non diventarono industriali seguirono questa tendenza. In questo modo talune corti lombarde hanno assunto un aspetto meno umile e pi\u00f9 ingentilito.\nUn secondo cambiamento \u00e8 legato alla modernizzazione dei processi agricoli che inizi\u00f2 a prendere piede dal XIX secolo. Grazie ai nuovi processi agricoli, la fisionomia delle antiche corti cambi\u00f2 radicalmente. Vennero eliminati alcuni locali come quelli adibiti a casera, oppure la parte del fabbricato destinato all'alloggio dei fittavoli. A partire dalla prima parte del XX secolo cambi\u00f2 infatti sensibilmente anche la tipologia di proprietario: i grandi proprietari di immobili iniziarono infatti a frazionare i loro beni in piccole parti, che vendettero ai loro ex-lavoranti. Questo processo di frazionamento delle propriet\u00e0 fu particolarmente marcato nel Varesotto e nell'Alto Milanese. Oltre a quanto gi\u00e0 accennato, le corti lombarde adibite ad attivit\u00e0 agricole subirono altri cambiamenti, come la modernizzazione delle stalle, l'installazione di sili, ecc.\nDei decenni successivi \u00e8 invece la sorte finale di molte altre corti lombarde. A causa della grande espansione edilizia del XX secolo, che venne causata dal costante incremento demografico della popolazione, molte di esse vennero demolite per lasciare spazio a costruzioni moderne. Altre corti sono state ristrutturate e convertite ad uso commerciale, pubblico con finalit\u00e0 sociali, istituzionale oppure esclusivamente residenziale. Quest'ultima destinazione \u00e8 stata molto comune per le corti dell'Alto Milanese, che hanno da sempre avuto una vocazione maggiormente sbilanciata verso l'utilizzo residenziale. Altre corti sono diventate dei ruderi, molte altre ancora hanno subito abusi edilizi che ne hanno completamente snaturato le caratteristiche architettoniche originarie. A partire dalla fine del XX secolo \u00e8 iniziata a maturare una sensibilit\u00e0 che ha portato a migliorare gradualmente e costantemente la qualit\u00e0 degli interventi edilizi sulle corti, che sono diventati mano a mano sempre pi\u00f9 rispettosi dell'antico stile architettonico di questo tipo di edifici.\nNella cultura di massa.\nSulla vita nelle corti lombarde si basano, sin dalla loro nascita, gli spettacoli teatrali del gruppo dialettale \"I Legnanesi\", fondato nel 1949 da Felice Musazzi e Tony Barlocco."}
{"id": "634617", "revid": "339392", "url": "https://it.wikipedia.org/wiki?curid=634617", "title": "PFC CSKA Mosca", "text": ""}
{"id": "634619", "revid": "263989", "url": "https://it.wikipedia.org/wiki?curid=634619", "title": "HC CSKA Mosca", "text": ""}
{"id": "634621", "revid": "767487", "url": "https://it.wikipedia.org/wiki?curid=634621", "title": "Piccolo Buddha", "text": "Piccolo Buddha (\"Little Buddha\") \u00e8 un film del 1993 diretto da Bernardo Bertolucci.\nDa esso \u00e8 stato tratto un omonimo romanzo scritto da Gordon McGill.\nTrama.\nMonastero di Paro, Bhutan. Il dotto e rispettato lama Norbu, anziano monaco buddhista tibetano scappato dal Tibet nel 1959 a seguito dell'occupazione politica e militare da parte dei cinesi, viene informato che la probabile reincarnazione di lama Dorje, il suo insegnante morto da nove anni nonch\u00e9 noto educatore del Dalai Lama, \u00e8 stata trovata in un bambino statunitense di Seattle. Con la benedizione dell'abate del suo monastero, dove un gruppo di monaci \u00e8 intento a realizzare un ma\u1e47\u1e0dala di sabbia propiziatorio, e accompagnato dal suo brillante discepolo, Champa, lama Norbu parte subito per Seattle.\nUna volta atterrato, incontra Kenpo Tenzin, suo antico studente in Bhutan e ora responsabile di un piccolo monastero per studenti occidentali, con cui discute i sogni e i presagi che l'hanno condotto di recente a scoprire la casa dei coniugi Dean e Lisa Konrad, lui ingegnere e lei insegnante di matematica. Essi hanno un figlio, Jesse, nato un anno dopo la morte di lama Dorje, che nei sogni indicava al Kenpo Tenzin la zona dove in seguito sarebbe stata costruita la casa dei Konrad. Insieme al discepolo, il maestro visita la famiglia al completo, e spiega a Dean e Lisa i motivi che l'hanno condotto a casa loro, chiedendo poi di poter trascorrere un po' di tempo con il bambino per accertare la sua ipotesi. I coniugi Konrad accettano, meravigliati e insieme turbati, e lama Norbu lascia a Jesse un libro, \"Il piccolo Buddha. La storia del principe Siddhartha\", che il bambino inizia a leggere con viva curiosit\u00e0 insieme a sua madre.\nLa scena si sposta nell'India di duemilacinquecento anni prima, quando la regina Maya ritorna alla casa paterna per dare alla luce il suo bambino, che nasce nel mezzo di una foresta, accompagnato da molti splendidi auspici, in tono con la benedizione da parte di un cucciolo di elefante che la donna aveva ricevuto al principio della gravidanza. Il re Suddhodana organizza una festa in cui presenta suo figlio al popolo, e nel mezzo dei festeggiamenti si presenta Asita, un riverito astrologo ed eremita che nessuno incontra da anni. Il vecchio saggio annuncia che il bambino, chiamato Siddh\u0101rtha, cio\u00e8 \u00abColui che ha raggiunto lo scopo\u00bb, diverr\u00e0 il Signore del mondo o il suo redentore. Una settimana dopo, per\u00f2, Maya si ammala e muore.\nDean informa Lisa che Evan, il suo socio in affari, ha fatto bancarotta, e che di conseguenza i Konrad rischiano di perdere la casa. Frattanto, Jesse e lama Norbu si incontrano come previsto, e incominciano a parlare di lama Dorje e della ricerca della sua reincarnazione. Subito dopo proseguono parlando di Siddh\u0101rtha, che ormai adulto si \u00e8 sposato con la bellissima Yashodhar\u0101, che \u00e8 sul punto di dargli un figlio. Il principe ereditario \u00e8 un abile arciere, cavallerizzo e lottatore che vive tra gli agi e i lussi di corte, mantenuto opportunamente lontano dai dolori della vita esterna secondo gli ordini di Suddhodana, che desidera che segua le sue orme e vuole mantenerlo inconsapevole della sofferenza.\nPoco dopo, Jesse visita il monastero buddhista di Seattle, dove lama Norbu ha portato alcuni oggetti di lama Dorje, con cui il bambino denota subito una particolare familiarit\u00e0. Il maestro prosegue raccontando di Siddh\u0101rtha, che un giorno manifesta il desiderio di lasciare la reggia per vedere finalmente la sua citt\u00e0. Nonostante le attente e occulte precauzioni del padre, incontra due vecchi per la strada. Incuriosito, esplora un quartiere povero, in cui incontra una vecchia moribonda, vari malati e un morto ormai sul punto di essere cremato. Dopo aver assistito al primo funerale della sua vita, Siddh\u0101rtha scopre il legame tra tutte le cose viventi e la compassione.\nDean raggiunge Jesse al monastero ed espone i suoi dubbi sul percorso del figlio a lama Norbu, che dal canto suo indica al padre la necessit\u00e0 di portare Jesse al Monastero di Paro, dove insieme all'abate e agli altri esperti lo studieranno per essere sicuri che sia o meno la reincarnazione che cercano. Poco dopo Dean viene avvertito che Evan \u00e8 morto a San Francisco in un incidente molto sospetto, e a questo punto cade nello sconforto, domandandosi che cosa sar\u00e0 di lui e della sua famiglia. Nel frattempo il racconto prosegue: Siddh\u0101rtha affronta suo padre, e decide di non poter pi\u00f9 proseguire con la sua vita da privilegiato, preferendo scoprire una soluzione all'esistenza basata sul ciclo di nascita, morte e rinascita. Il re l'invita a ripensarci, soprattutto tenendo conto del fatto che suo figlio \u00e8 appena nato, ma Siddh\u0101rtha \u00e8 irremovibile: deve trovare le risposte con cui beneficiare tutti gli esseri viventi.\nJesse prosegue pensando a Siddh\u0101rtha che, aiutato da Channa, lascia la corte paterna per recarsi nella foresta in cui \u00e8 nato, e dove si unisce a cinque asceti nelle severe pratiche spirituali del suo tempo, dedicandosi alla meditazione e alla privazione fisica di ogni comodit\u00e0. Per sei anni Siddh\u0101rtha e gli asceti, che ormai si considerano suoi discepoli, si sospingono ai limiti della loro tolleranza, ma un giorno, sul fiume davanti all'albero ai cui piedi Siddh\u0101rtha medita immobile da anni, passa una zattera, sulla quale c'\u00e8 un musico che d\u00e0 un consiglio al suo allievo: sentendo quelle poche semplici parole, Siddh\u0101rtha intuisce la realt\u00e0 della Via di mezzo, il sentiero tra tutti gli opposti estremi capace di condurre all'Illuminazione. Scosso dalla rivelazione, si alza e, malfermo sulle gambe, si reca al fiume, vi si lava e nuota. Una pastorella gli offre del cibo, che lui accetta, nutrendosi dopo tanto tempo. Vedendo tutto ci\u00f2 i cinque asceti, sentendosi traditi, lo abbandonano.\nDean torna da San Francisco e informa Lisa di voler andare in Bhutan con lama Norbu. Il giovane ingegnere sta riflettendo molto sul senso della vita, e il viaggio in Himalaya costituisce una grande opportunit\u00e0. Giunti dapprima a Katmandu, lama Norbu e il suo gruppo cercano il candidato locale: \u00e8 un bambino di nome Raju, coetaneo di Jesse, che lavora in un circo ed \u00e8 famoso per essere amante delle scimmiette. Lama Norbu si meraviglia nel vedere che, in mezzo alla folla, Raju e Jesse si incontrano e fanno amicizia. Poco dopo per\u00f2 viene avvertito di un terzo candidato, che vive in un remoto villaggio indiano lungo il confine. Giunto sul posto, sempre con Jesse, Dean e Raju, scopre che si tratta di una bambina, Gita, figlia di un raja morto da pochi anni, che in vita \u00e8 stato devoto alla causa di lama Dorje. Da circa un mese, la bambina recita nel sonno i Sutra in lingua tibetana, soprattutto il Sutra del Cuore. Lama Dorje, racconta la giovane vedova, sarebbe morto poco dopo la visita, e a pochi mesi dal triste evento lei sarebbe rimasta sorprendentemente incinta.\nSiddh\u0101rtha, frattanto, ha ridato vigore al proprio corpo, e iniziato a indossare semplici vesti color zafferano, trascorrendo lungo tempo in meditazione. Mara, un demone molto potente, sceglie di tentarlo con gli spiriti dell'orgoglio, dell'avidit\u00e0, della paura, dell'ignoranza e del desiderio camuffati come bellissime ragazze. Ma il giovane asceta li respinge con la forza dell'amore e della compassione, provocando l'ira di Mara, che in seguito gli scatena contro la furia delle proprie armate demoniache; dopo che Siddh\u0101rtha sconfigge anch'esse, Mara tenta l'ultima carta, apparendo dinnanzi a Siddh\u0101rtha come il suo doppio. Dopo un breve colloquio Mara comprende di non avere alcun potere su Siddh\u0101rtha e si ritira. A questo punto Siddh\u0101rtha raggiunge la pace interiore, diventa onnisciente e ottiene l'Illuminazione: da questo momento sar\u00e0 noto come Buddha.\nIl gruppo raggiunge finalmente il Monastero di Paro, dove i tre bambini vengono sottoposti alle ultime analisi. L'abate del monastero suggerisce a lama Norbu di consultare l'oracolo, che sancisce che tutti e tre i bambini sono la reincarnazione di lama Dorje. Lama Norbu riconosce il maestro in ciascuno dei tre bambini, spiegando loro che si tratta di un raro fenomeno, di una manifestazione separata di corpo, parola e mente. Ha inizio un lungo e preciso cerimoniale, che si ripete immutato da molti secoli, durante il quale i tre bambini vengono presentati come reincarnati a pieno titolo. Lama Norbu, ormai in pace, dice a Jesse che forse un giorno sar\u00e0 lui a trovare la sua reincarnazione e si raccoglie in meditazione, morendo poco dopo. I monaci si preparano immediatamente a compiere i riti funebri previsti, ma il suo spirito si rivolge un'ultima volta ai suoi tre piccoli amici recitando il Sutra del Cuore.\nPochi mesi dopo, le sue ceneri sono divise tra i tre reincarnati, che provvedono a disperderle in modo diverso: Jesse, che sta per avere un fratellino, in mare; Raju, che ha preso i voti monastici, le fa volare attaccate a dei palloncini; Gita invece le lancia dal suo albero. Dopo i titoli di coda si vede la mano di un monaco che, impugnando un vajra, distrugge il mandala appena completato, come testimonianza dell'impermanenza di tutte le cose.\nDistribuzione.\nLa prima mondiale del film si tenne a Parigi il 4 novembre 1993, alla presenza dello stesso Dalai Lama, che per la prima volta entr\u00f2 in un cinema. Per consentirgli di recarsi a dormire alle 21, come sua abitudine, la proiezione si svolse nelle ore del pomeriggio.\nLucky Red ha distribuito per la prima volta il film in Blu-ray Disc il 20 novembre 2012."}
{"id": "634632", "revid": "536103", "url": "https://it.wikipedia.org/wiki?curid=634632", "title": "Attributo (linguistica)", "text": "Lattributo ((\u00e8 un verbo che aggiunge una qualit\u00e0 al \nNome.)) dal latino \"attributu(m)\", 'ci\u00f2 che \u00e8 attribuito', dal verbo \"attribuere\", 'attribuire') \u00e8 una categoria sintattica.\nL'attributo \u00e8 costituito da un qualsiasi elemento aggettivale che determini un sostantivo (o sintagma nominale in genere) per precisarlo, attribuendogli specifiche qualificazioni o determinazioni. Sintatticamente, l'attributo dipende dal sostantivo che determina. Morfologicamente, concorda con esso.\nLa tradizione ha legato il concetto di attributo primariamente agli aggettivi qualificativi, ma successivamente la linguistica moderna ha espanso il numero di categorie morfosintattiche che possono avere una funzione attributiva.\nCostituenti con funzione attributiva.\nIn genere, l'elemento aggettivale usato come attributo \u00e8 un aggettivo:\nL'aggettivo con funzione attributiva concorder\u00e0 con il nome dal quale dipende secondo le marche morfologiche (in questo caso, desinenze) usate da ciascuna lingua (il che \u00e8 particolarmente vistoso nelle lingue di tipo fusivo): tipicamente genere, numero e caso. Ad esempio, \"i capelli neri\" o \"la ragazza alta\", \"les cheveux blonds\" (francese), \"unas pel\u00edculas hermosas\" (spagnolo), \"parva puella\" (latino).\nPossono per\u00f2 fungere da attributi anche altri costituenti:\nTipi di attributo.\nEssendo l'attributo privo di una propria funzione sintattica, assume quella del costituente che lo regge.\nSi distingue cos\u00ec tra:\nIn italiano non esiste l'attributo del predicato verbale, dal momento che la funzione dell'attributo o di un altro elemento nominale non \u00e8 pi\u00f9 attributiva ma predicativa: perci\u00f2, in questi casi, l'aggettivo o il nome sono considerati nome del predicato (se il verbo \u00e8 \"essere\"; ad esempio: \"il pavimento \u00e8 lucido\") complemento predicativo del soggetto o dell'oggetto (se il verbo non \u00e8 \"essere\"; ad esempio: \"il pavimento sembra lucido\").\nPosizioni e valori dell'attributo nella lingua italiana.\nIn italiano l'attributo, a seconda della sua posizione, pu\u00f2 avere diversi valori:"}
{"id": "634634", "revid": "1543377", "url": "https://it.wikipedia.org/wiki?curid=634634", "title": "Jay Cutler", "text": "Cutler fu scelto come 11\u00ba assoluto nel Draft NFL 2006 dai Denver Broncos. Nel 2009 pass\u00f2 ai Chicago Bears dove trascorse il resto della carriera fino al 2016. Al college gioc\u00f2 a football per i Vanderbilt Commodores.\nIl 1\u00ba maggio 2008 annunci\u00f2 di soffrire di diabete di tipo 1 e che avrebbe dovuto sottoporsi giornalmente a iniezioni di insulina.\nCarriera universitaria.\nCutler disput\u00f2 cinque stagioni con i Commodores, indossando la maglia numero 6 in 45 partite nel ruolo di quarterback. In totale, pass\u00f2 per 8.697 yard, con 59 touchdown e 36 intercetti, correndo inoltre 453 volte con 17 touchdown per 1.256 yard totali. Nei suoi anni universitari ottenne i seguenti riconoscimenti:\nCarriera professionistica.\nDenver Broncos.\nStagione 2006.\nAl draft NFL 2006, Cutler fu selezionato come 11 scelta assoluta dai Broncos. Il 27 luglio 2006 firm\u00f2 un contratto di 6 anni per un totale di 48 milioni di dollari, di cui 11 milioni garantiti.\nDopo un training camp, Cutler venne promosso dal 3\u00ba al 2\u00ba posto come quarterback dei Broncos superando il compagno di squadra Bradlee Van Pelt.\nIl 27 novembre 2006, l'allenatore capo Mike Shanahan annunci\u00f2 che avrebbe sostituito il quarterback titolare Jake Plummer con Cutler.\nDebutt\u00f2 nella NFL il 3 dicembre contro i Seattle Seahawks indossando la maglia numero 6, perdendo la partita per 23 a 20. Cutler complet\u00f2 10 passaggi su 21 per 143 yard con due touchdown e due intercetti. Nella stessa partita lanci\u00f2 un touchdown da 71 yard per Brandon Marshall, il secondo pi\u00f9 lungo passaggio tra due debuttanti nella storia Broncos.\nLa sua prima vittoria venne nella sua terza partenza da titolare, il 17 dicembre fuori casa ai danni degli Arizona Cardinals per 37-20. Complet\u00f2 con 21 passaggi su 31 per 261 yard con due touchdown e un intercetto e un rating di 101,7. Cutler port\u00f2 i Broncos nuovamente alla vittoria contro i Cincinnati Bengals, 24-23, nell'ultimo quarto.\nCutler divenne solo il secondo rookie nella storia della lega (il quinto giocatore in assoluto) a lanciare almeno due passaggi da touchdown in ognuna\ndelle sue prime quattro partite da titolare. L'unico altro rookie a compiere l'impresa fu Dan Marino nella sua stagione d'esordio, il 1983.\nIn cinque partite giocate, Cutler termin\u00f2 con un record di 2 vittorie e 3 sconfitte.\nStagione 2007.\nCutler inizi\u00f2 come quarterback titolare nella stagione 2007. Nella prima partita della stagione contro i Buffalo Bills, Jay condusse la rimonta dopo che i Broncos furono in svantaggio di 12 punti. Nella seconda partita contro gli Oakland Raiders, Cutler condusse i Broncos a una seconda vittoria ai supplementari\nDopo il turno di riposo della 6 settimana, Cutler batt\u00e9 i Pittsburgh Steelers per 31-28, concludendo con un rating di 106,7. Nella partita successiva contro i Tennessee Titans termin\u00f2 con un notevole rating di 137,0.\nLa stagione regolare si concluse con un record di 7 vittorie e 9 sconfitte. Cutler col 12\u00ba passer rating della lega (88,1) e decimo nella classifica delle yard totali lanciate (3497).\nStagione 2008.\nPrima dell'inizio della stagione Cutler e Daniel Graham vennero votati come capitani della formazione offensiva attacco. Nella prima partita, vinta contro gli Oakland Raiders concluse con un rating di 137,5 lanciando per 441 yard. Nella seconda partita, vinta contro i San Diego Chargers, Cutler complet\u00f2 36 passaggi su 50 per 350 yard. I Broncos conclusero il mese di settembre con 3 vittorie ed una sconfitta e Cutler venne nominato miglior giocatore offensivo del mese della AFC. Nella 10 settimana contro i Cleveland Browns, Cutler fu nominato miglior giocatore della settimana della AFC e vinse il FedEx Ground Player grazie alla sua ottima prova con 3 touchdown e un intercetto e 447 yard lanciate.\nNel prosieguo della stagione, Cutler altre due volte il premio di FedEx Ground Player e a fine stagione ottenne la sua prima convocazione per giocare il Pro Bowl.\nChicago Bears.\nStagione 2009.\nIl 2 aprile 2009, Cutler venne ceduto ai Bears insieme alla 140 scelta del draft NFL 2009 in cambio del quarterback Kyle Orton, della 10 e 84 scelta del draft 2009 e della 11 scelta del draft NFL 2010. Il 20 ottobre, Cutler firm\u00f2 un contratto di due anni per un totale di 30 milioni di dollari. Nella 16 settimana vinse il titolo di miglior giocatore offensivo della settimana della NFC.\nStagione 2010.\nNella prima settimana della stagione 2010, Cutler vinse il suo quinto titolo di quarterback della settimana. Nel quarto turno sub\u00ec ben 9 sack prima di subire una commozione cerebrale, terminando in anticipo la partita. I Bears ottennero la qualificazione ai play-off ma contro i Green Bay Packers Cutler non disput\u00f2 una buona partita a causa un infortunio al legamento mediale collaterale e i Bears furono eliminati prematuramente dalla post-season.\nStagione 2011.\nDopo un avvio positivo coi Bears con un record di 7 vittorie e 3 sconfitte, il 20 novembre 2011 contro i San Diego Chargers, Cutler si ruppe il pollice della mano che usava per lanciare, finendo sulla lista infortunati e concludendo in anticipo la stagione regolare. Senza il loro quarterback titolare, i Bears naufragarono e non riuscirono a qualificarsi per i playoff.\nStagione 2012.\nI Bears assunsero l'ex allenatore dei quarterback dei Broncos Jeremy Bates, il quale torn\u00f2 a lavorare con Cutler. Cutler si riun\u00ec anche con un altro ex giocatore dei Broncos, il wide receiver Brandon Marshall, che i Bears acquisirono dai Miami Dolphins.\nIl 9 settembre, nel debutto stagionale vinto nettamente contro gli Indianapolis Colts per 41-21, Cutler pass\u00f2 per 333 yard e 2 touchdown. Il gioved\u00ec successivo, Jay, nella sconfitta contro i Green Bay Packers, disput\u00f2 una delle peggiori gare della carriera, completando 11 passaggi su 27 tentativi per 126 yard e un passaggio da touchdown, subendo ben 4 intercetti e 7 sack.\nNella settimana 3 i Bears tornarono alla vittoria contro i St. Louis Rams: Cutler pass\u00f2 per 183 yard subendo un intercetto. Nella settimana successiva, i Bears si portarono sul record di 3-1 con la vittoria sui Cowboys nel Monday Night Football: Jay pass\u00f2 275 yard e due touchdown. Nel turno successivo Chicago vinse nettamente contro i Jaguars per 41-3 con il quarterback che pass\u00f2 292 yard con due passaggi da touchdown e un intercetto.\nNella settimana 8 i Bears si portarono su un record di 6-1 battendo all'ultimo istante di gara i Panthers con Cutler che pass\u00f2 186 yard con un touchdown e un intercetto. La sesta gara consecutiva Chicago la vinse contro i Titans segnando ben 51 punti con Cutler che pass\u00f2 229 yard e tre touchdown, tutti per Brandon Marshall. Nella sfida della settimana 10 tra due delle squadre pi\u00f9 in forma della lega, i Texans batterono i Bears con Cutler che fu costretto a uscire a causa di una commozione cerebrale, prima della quale aveva lanciato due intercetti, venendo sostituito da Jason Campbell. Per questo infortunio Cutler non scese in campo neanche nel turno successivo in cui i Bears persero coi Niners.\nTornato in campo nella settimana seguente, Cutler guid\u00f2 la squadra a una netta vittoria sui Vikings passando 188 yard e un touchdown (un intercetto subito). Nella settimana 13 i Bears persero ai supplementari una gara rocambolesca coi Seattle Seahawks. Cutler tuttavia gioc\u00f2 bene passando 233 yard con 2 touchdown e nessun intercetto subito.\nLa domenica successiva, i Bears in caduta libera persero la quarta gara nelle ultime 5 partite contro i Vikings con Cutler che lanci\u00f2 260 yard, 1 touchdown e sub\u00ec 2 intercetti. Un'altra arrivo nel turno seguente contro i Packers, iniziando a mettere a rischio la partecipazione ai playoff della squadra. Cutler pass\u00f2 un touchdown e sub\u00ec 2 intercetti.\nIl 23 dicembre, 146 yard passate e un touchdown permisero a Chicago di interrompere la sua striscia negativa e rimanere aggrappati alla possibilit\u00e0 di raggiungere una wild card per i playoff. La contemporanea vittoria dei Vikings rese inutile la vittoria dei Bears nell'ultimo turno di campionato sui Lions, condannando la squadra a rimanere ancora fuori dai playoff. Cutler pass\u00f2 257 yard e un touchdown.\nStagione 2013.\nNella prima gara della stagione, Cutler guid\u00f2 i Bears alla vittoria dopo una gara tirata contro i Bengals, grazie al touchdown del sorpasso da 19 yard nel quarto periodo per Brandon Marshall. La sua gara si concluse con 242 yard passate, 2 touchdown e un intercetto. I Bears vinsero anche la gara successiva sul filo di lana, grazie a un passaggio da touchdown di Cutler per Martellus Bennett a dieci secondi dal termine che firm\u00f2 il sorpasso di Chicago. La prima sconfitta stagionale giunse nella settimana 4 contro i Lions in cui Cutler perse quattro palloni, di cui 3 intercetti, terminando con 317 yard e 2 TD.\nNella settimana 5 i Bears persero la seconda gara consecutiva contro i Saints malgrado 358 yard e 2 TD passati dal quarterback. La serie negativa si interruppe il gioved\u00ec successivo battendo i Giants, con Cutler che pass\u00f2 262 yard e 2 touchdown. Nella gara della settimana 7 contro i Redskins, Cutler si infortun\u00f2 all'inguine, uscendo dal campo senza farvi pi\u00f9 ritorno. Dopo aver perso due gare, torn\u00f2 ad essere nominato titolare per la settimana 10 ma gioc\u00f2 evidentemente limitato dall'infortunio e nel finale di gara fu nuovamente costretto a uscire per un nuovo infortunio alla caviglia e perse le successive quattro partite. Malgrado le ottime prestazioni del suo sostituto Josh McCown, all'alba della settimana 15 Cutler fu nominato titolare per la gara contro i Browns. Dopo essersi scrollato di dosso un po' di ruggine condusse la squadra alla vittoria terminando con 265 yard, 3 touchdown e 2 intercetti subiti. La settimana successiva le cose non andarono altrettanto bene subendo un'imbarazzante sconfitta per 54-11 dagli Eagles in cui pass\u00f2 222 touchdown, 1 touchdown e sub\u00ec un intercetto. Nell'ultima sfida della stagione contro i Packers, in cui la vincente avrebbe vinto la division e la perdente sarebbe stata esclusa dai playoff, Cutler fu ancora deludente, facendosi intercettare nel finale mentre tentava di rimontare lo svantaggio di 33-28. Con la sconfitta, Chicago rimase fuori dai playoff per la sesta volta negli ultimi sette anni. La stagione di Cutler si concluse con 2.621 yard passate, 19 touchdown e 12 intercetti in 11 presenze.\nStagione 2014.\nIl 2 gennaio 2014, il general manager Phil Emery annunci\u00f2 la firma di un nuovo contratto di sette anni per 54 milioni di dollari di Cutler coi Bears, fino al 2020. La stagione inizi\u00f2 per\u00f2 con una sconfitta a sorpresa contro i Bills ai supplementari in cui un altalenante Cutler pass\u00f2 349 yard, 2 touchdown e sub\u00ec 2 intercetti con errori che alla fine risultarono decisivi. La prima vittoria giunse contro i 49ers la domenica successiva in rimonta, in cui il quarterback pass\u00f2 quattro touchdown (di cui tre nel quarto periodo), rovinando il debutto degli avversari nell'appena costruito Levi's Stadium. Nella settimana 3 Chicago vinse ancora in trasferta nel Monday Night contro i Jets in cui Jay pass\u00f2 225 yard e 2 touchdown. Seguirono due sconfitte consecutive contro Green Bay e Carolina, prima che i Bears tornassero alla vittoria nella settimana 6 contro Atlanta con un nuovo massimo stagionale del quarterback per yard passate, 381, con un touchdown. Delle successive otto partite, Chicago ne vinse solo due, l'ultima delle quali contro i Lions nella settimana 15 in cui Cutler sub\u00ec tre intercetti, arrivando a quota 24 palloni persi in stagione, il peggiore risultato di tutta la lega. Malgrado il ricco contratto firmato solo l'estate precedente, dopo quella prestazione i Bears gli revocarono il ruolo di titolare, affidandolo a Jimmy Clausen, un giocatore che non scendeva in campo dal 2010. In quella gara, persa coi Lions, Clausen sub\u00ec una commozione cerebrale, cos\u00ec Cutler torn\u00f2 titolare per l'ultimo turno, perso contro i Vikings. La squadra termin\u00f2 cos\u00ec con un record di 5-11, il peggiore degli ultimi dieci anni. Cutler guid\u00f2 la NFL in intercetti subiti (18, assieme a Philip Rivers), con 3.812 yard passate e 28 touchdown.\nStagione 2015.\nDopo avere perso la prima gara contro i Packers, nella seconda Cutler fu costretto ad abbandonare il campo per un infortunio al quadricipite. Salt\u00f2 anche la trasferta successiva a Seattle, prima di tornare titolare nella settimana 4, in cui guid\u00f2 la squadra nei secondi finali a trovarsi in posizione utile per calciare il field goal della vittoria sui Raiders, la prima sotto la direzione del nuovo allenatore John Fox. I Bears vinsero anche sette giorni dopo grazie a un paio di touchdown passati da Cutler nel quarto periodo, iniziato con uno svantaggio di 17-3 in casa dei Chiefs. Con quella vittoria, raggiunse Jim McMahon per il maggior numero come quarterback titolare di Chicago. Nell'ottavo turno pareggi\u00f2 il record di franchigia di Sid Luckman col 137\u00ba passaggio da touchdown con la maglia dei Bears. Super\u00f2 tale primato la settimana successiva con due contro i Chargers, incluso quello a tre minuti dal termine per Zach Miller che diede la vittoria a Chicago. Il periodo positivo del quarterback e della franchigia continu\u00f2 con la vittoria sui Rams in cui complet\u00f2 19 passaggi su 24 per 258 yard e 3 TD.\nIl Giorno del Ringraziamento, Cutler ottenne la sua prima vittoria al Lambeau Field con la maglia dei Bears, quando Chicago batt\u00e9 a sorpresa Green Bay, ottenendo la quarta vittoria consecutiva. La sua gara termin\u00f2 con 200 yard passate e un touchdown. La stagione dei Bears si concluse all'ultimo posto della division con un record di 6-10, mentre Cutler pass\u00f2 21 touchdown e 11 intercetti, terminando col miglior passer rating della carriera, 92,6.\nStagione 2016.\nNella sconfitta della settimana 2 contro gli Eagles, Cutler si infortun\u00f2 a un pollice, venendo sostituito da Brian Hoyer. Per tale motivo salt\u00f2 le successive cinque partite, facendo ritorno nella sfida coi Vikings, dove pass\u00f2 252 yard e touchdown nella vittoria per 20\u201310. Nella gara successiva fatic\u00f2 contro i Tampa Bay Buccaneers in una sconfitta in cui perse tre palloni, di cui un intercetto ritornato in touchdown dagli avversari. La settimana successiva nella sconfitta contro i Giants si infortun\u00f2 a una clavicola, chiudendo in anticipo la sua stagione.\nIl 9 marzo 2017, dopo otto stagioni Cutler fu svincolato dai Bears.\nMiami Dophins.\nDopo avere annunciato il ritiro per dedicarsi all'attivit\u00e0 di commentatore televisivo, il 6 agosto 2017 Cutler torn\u00f2 sui suoi passi firmando un contratto di un anno per 10 milioni di dollari con i Miami Dolphins, alla ricerca di un quarterback dopo l'infortunio di Ryan Tannehill. Nel debutto con la nuova maglia guid\u00f2 i Dolphins alla vittoria in casa dei Los Angeles Chargers passando 230 yard e un touchdown. Nel settimo turno fu costretto a lasciare la partita nel secondo tempo un infortunio alle costole. La squadra era in svantaggio di 14 punti ma la sua riserva Matt Moore la guid\u00f2 alla vittoria. Dopo avere saltato la partita successiva, torn\u00f2 in campo nella settimana 9 disputando la miglior gara stagione nella vittoria sugli Oakland Raiders in cui pass\u00f2 311 yard e 3 touchdown, venendo premiato come quarterback della settimana per la prima volta dal 2010. Nella settimana 11, dopo tre intercetti subiti, fu costretto ad uscire nel secondo tempo per infortunio.\nNella settimana 14, i Dolphins batterono a sorpresa i Patriots campioni in carica nel Monday Night Football con Cutler che pass\u00f2 263 yard e 3 touchdown. Quella fu l'ultima vittoria stagionale per la squadra, che perse tutte le ultime tre gare, chiudendo con un bilancio di 6-10. Cutler pass\u00f2 2.666 yard, 19 touchdown e sub\u00ec 4 intercetti. A fine stagione si ritir\u00f2 definitivamente.\nStatistiche.\nStagione regolare"}
{"id": "634635", "revid": "767487", "url": "https://it.wikipedia.org/wiki?curid=634635", "title": "Sean Flynn (attore)", "text": "Biografia.\nSean Flynn \u00e8 nato a Los Angeles, California da Gideon Amir e Rory Flynn. \u00c8 stato chiamato Sean in onore dello zio, Sean Flynn scomparso in Cambogia nel 1971. I suoi nonni materni erano gli attori Errol Flynn e Nora Eddington. Ha frequentato la Milken Community High School di Los Angeles.\nNel 2009 ha pubblicato un EP, intitolato \"Songs I Wrote\". Nel 2015 appare in un video di Dan Schneider, chiamata \"What Did Zoey Say?\", in cui si viene a sapere cosa disse Zoey (Jamie Lynn Spears) di \"Zoey 101\" nel CD che sotterr\u00f2 nella capsula del tempo 10 anni prima su di lui nella serie TV."}
{"id": "634637", "revid": "76652", "url": "https://it.wikipedia.org/wiki?curid=634637", "title": "Glareola pratincola", "text": "La pernice di mare (Glareola pratincola, Linnaeus 1758), \u00e8 un uccello della famiglia dei Glareolidae.\nSistematica.\nLa pernice di mare ha 6 sottospecie:\nAspetti morfologici.\nUccello di piccole dimensioni (22\u201325\u00a0cm., 70-90 g.), possiede una struttura corporea molto slanciata, il becco corto e lievemente ricurvo all'ingi\u00f9 e le zampe molto corte; presenta il dorso di colore marrone, il ventre \u00e8 chiaro, le zampe e la coda sono nere, la gola e il petto color crema e delimitati da un collare nero che parte da sotto l'occhio; quando \u00e8 in volo ha l'aspetto di una grande rondine, le ali sono lunghe e sottili e inferiormente di colore rossiccio-bruno, il groppone \u00e8 bianco e la coda forcuta.\nI suoi richiami consistono in una serie di striduli e secchi cinguettii.\nDistribuzione e habitat.\nLa pernice di mare \u00e8 visibile libero in natura, in Europa, Asia, Africa, e America del Sud; in Italia ci sono rare nidificazioni, sempre nelle vicinanze della costa marina, \u00e8 un uccello che \u00e8 quasi impossibile incontrare all'interno.\nBiologia.\nCibo e alimentazione.\nSi nutre di insetti che cattura mentre \u00e8 in volo.\nRiproduzione.\nNidifica in primavera.\nSpostamenti.\nIn inverno migra nell'Africa subsahariana e settentrionale."}
{"id": "634638", "revid": "1610933", "url": "https://it.wikipedia.org/wiki?curid=634638", "title": "Pernice di mare", "text": ""}
{"id": "634648", "revid": "919135", "url": "https://it.wikipedia.org/wiki?curid=634648", "title": "Cupola geodetica", "text": "Una cupola geodetica \u00e8 una struttura emisferica composta da una rete di travi giacenti su cerchi massimi (geodetiche). Le geodetiche si intersecano formando elementi triangolari che giacciono approssimativamente sulla superficie di una sfera; i triangoli sono tutti molto simili tra loro ed essendo rigidi garantiscono la robustezza locale, mentre le geodetiche formate dai loro lati distribuiscono gli sforzi locali sull'intera struttura. La cupola geodetica \u00e8 l'unica struttura costruita dall'uomo che diventa proporzionalmente pi\u00f9 resistente all'aumentare delle dimensioni. Quando la struttura forma una sfera completa, viene detta \"sfera geodetica\".\nFra tutte le strutture costruite con elementi lineari, la cupola geodetica \u00e8 quella con il massimo rapporto fra volume racchiuso e peso (massimo volume con il minimo peso): strutturalmente sono molto pi\u00f9 forti di quanto sembrerebbe guardando le travi che le costituiscono. Durante la costruzione di una cupola geodetica c'\u00e8 un momento in cui la struttura raggiunge la \"massa critica\" necessaria e si assesta distribuendo i carichi, sostenendo in seguito i ponteggi ad essa fissati, per la prosecuzione della costruzione.\nIl progetto tradizionale, con carta e matita, di una cupola geodetica \u00e8 molto complesso, in parte perch\u00e9 non esistono progetti standard di cupole geodetiche pronti, da scalare dimensionalmente secondo le necessit\u00e0, ma ogni cupola deve essere progettata da zero in base alle dimensioni, alla forma e ai materiali. Esistono dei criteri di progettazione basati sull'adattamento di solidi platonici, come l'icosaedro: essenzialmente consistono nel proiettare le facce del solido sulla superficie della sfera che lo circoscrive. Non c'\u00e8 un modo perfetto di eseguire una simile operazione, perch\u00e9 non \u00e8 possibile conservare contemporaneamente i lati e gli angoli originali, e il risultato \u00e8 una soluzione di compromesso basata su triangoli e geodetiche solo approssimativamente regolari.\nIl progetto di geodetiche si pu\u00f2 estendere a superfici di forma qualsiasi, purch\u00e9 curva e convessa; in questi casi per\u00f2 si rende necessario calcolare separatamente ogni trave della struttura, facendo lievitare i costi. A causa delle difficolt\u00e0 di progetto delle cupole geodetiche i costruttori tendono a standardizzarle e a costruire solo pochi modelli di dimensioni prefissate.\nIl calcolo computerizzato di strutture complesse (come la struttura geodetica) ha reso molto pi\u00f9 veloce e semplice il corretto dimensionamento strutturale, e la previsione del comportamento della struttura ad eventi concomitanti, come il sisma, la neve ed il vento. Naturalmente previa costituzione di un corretto modello di calcolo, fatto che non \u00e8 necessariamente banale.\nUguale situazione si ha realizzando disegni tecnici di strutture geodetiche, che sono di difficile realizzazione con carta e matita; il disegno \"CAD\" di modellazione tridimensionale assistita da calcolatore aiuta in maniera sostanziale la realizzazione del disegno, e per via indotta la successiva realizzazione \"CAD\" di progettazione assistita da calcolatore.\nStoria.\nLa prima cupola geodetica propriamente detta fu progettata poco dopo la prima guerra mondiale da Walter Bauersfeld, ingegnere capo delle industrie ottiche Carl Zeiss, per alloggiare il proiettore di un planetario: la cupola fu brevettata e costruita nel 1922 dalla ditta Dykerhoff e Wydmann sul tetto degli impianti Zeiss di Jena, in Germania, e aperta al pubblico nello stesso anno.\nCirca trent'anni dopo, R. Buckminster Fuller riscopr\u00ec l'idea apparentemente da solo e battezz\u00f2 la cupola \"geodetica\" dopo una serie di esperimenti sul campo con Kenneth Snelson e altri al Black Mountain College nei tardi anni quaranta. Sebbene non si possa affermare che Fuller sia l'inventore della cupola geodetica egli sfrutt\u00f2 e svilupp\u00f2 l'idea, ricevendo un brevetto americano.\nLa cupola geodetica affascin\u00f2 Fuller perch\u00e9 era estremamente resistente rispetto al proprio peso, perch\u00e9 la sua struttura \"omnitriangolare\" era intrinsecamente stabile e perch\u00e9 racchiudeva il massimo volume possibile con la minima superficie; sperava che la sua cupola contribuisse a risolvere la crisi degli alloggi postbellica. Infatti da un punto di vista ingegneristico le cupole geodetiche sono molto superiori alle tradizionali costruzioni parallelepipedali formate da pilastri, travi e solai: le costruzioni tradizionali usano i materiali in modo molto meno efficiente, sono molto pi\u00f9 pesanti, molto meno stabili e dipendono dalla gravit\u00e0 per restare in piedi.\nTuttavia le costruzioni geodetiche presentano anche degli svantaggi: le loro reazioni agli stress sono molto diverse e possono confondere gli ingegneri: alcune tensostrutture si contraggono mantenendo la loro forma se caricate, altre invece no. Per esempio, una cupola a Princeton fu colpita da una forte nevicata: lo sforzo supplementare dato dal peso della neve fu distribuito fra tutte le travi e alcune di esse uscirono dai supporti dal lato opposto a quello dove era concentrato il peso. A tutt'oggi il comportamento delle forze di trazione e compressione nelle varie strutture geodetiche non \u00e8 ancora ben compreso: perci\u00f2 gli ingegneri edili tradizionali potrebbero non essere in grado di predire adeguatamente la stabilit\u00e0 e la sicurezza di queste strutture.\nLa cupola geodetica fu adottata con successo per usi industriali specialistici, come la cupola della Union Tank Car Company di Baton Rouge, in Louisiana, costruita nel 1958, ed altri edifici speciali come la cupola Henry Kaiser e osservatori meteorologici, auditorium, magazzini; in breve tempo questo tipo di cupola batt\u00e9 tutti i record di superficie coperta, di volume racchiuso e di velocit\u00e0 di costruzione. L'esercito americano, sfruttando la stabilit\u00e0 di questa struttura, speriment\u00f2 modelli di cupola prefabbricati trasportabili da elicotteri. La cupola fu presentata al grande pubblico all'Expo 1967 di Montr\u00e9al, in Canada come parte del padiglione americano. La copertura esterna, in seguito, bruci\u00f2 in un incendio, ma la struttura in s\u00e9 \u00e8 ancora in piedi: ribattezzata Biosfera di Montreal ospita oggi un museo interpretativo sul fiume San Lorenzo. Una cupola geodetica fu costruita nel 1975 per ospitare la stazione antartica Amundsen-Scott, per cui era necessaria una grande resistenza al carico della neve e del vento.\nUn altro esempio di cupola geodetica \u00e8 rappresentata dalla copertura di un fabbricato del Ministero degli Affari Esteri a Mosca nel 2001. La cupola progettata dall'italiano Alessandro Spada \u00e8 una calotta sferica di circa 34m in acciaio grigliato singolo a maglie esagonali piane. Il primo prototipo di questa tipologia di cupole risale al 1991 ed aveva la finalit\u00e0 di dimostrare la risoluzione del problema per cui, secondo le regole della geometria, non si possono mettere insieme esagoni regolari su una forma sferica.\nIn Italia e precisamente all'ingresso sud di Spoleto c'\u00e8 una cupola geodetica opera di Fuller, donata alla citt\u00e0 nel 1967 e chiamata Spoletosfera.\nSebbene Fuller stesso vivesse in una cupola geodetica in Illinois, a Carbondale, nel campo dell'edilizia residenziale le cupole geodetiche ebbero molto meno successo, a causa della loro maggiore complessit\u00e0 progettuale e quindi dei maggiori costi: la visione di Fuller era di una industria di costruzione di case geodetiche di tipo aerospaziale, che costruiva abitazioni in un cantiere fisso e poi le trasportava \"in situ\" per via aerea. La casa a cupola geodetica di Fuller esiste tuttora, e un gruppo chiamato \"RBF Dome NFP\" sta cercando di restaurarla e farla riconoscere monumento nazionale.\nFattori d'arco.\nUn \"arco\" \u00e8 una linea che giace sulla superficie di una sfera. Il fattore d'arco di una cupola geodetica \u00e8 il numero di volte in cui la \"faccia poliedrica\" \u00e8 stata suddivisa dopo essere stata proiettata sulla faccia interna della sfera: in questo contesto la indicheremo con \"v\". In questo senso, nel caso ad esempio di una cupola derivata da un icosaedro, si trova l'icosaedro semplice (1v) oppure l'icosaedro in cui ogni faccia triangolare \u00e8 composta da 4 facce triangolari pi\u00f9 piccole (2v), oppure 9 facce pi\u00f9 piccole (3v) e cos\u00ec via. La regola generale \u00e8 che il numero di triangoli all'interno di ogni faccia \u00e8 pari al quadrato del fattore d'arco. Spesso il fattore d'arco \u00e8 chiamato \"frequenza\" della cupola geodetica. A questo punto, per approssimare meglio una sfera, si cambia la lunghezza dei segmenti interni di ogni faccia, in modo che si portino verso l'esterno, cio\u00e8 pi\u00f9 vicini all'idea della sfera. Per ottenere una sfera approssimata, avremo bisogno di corde di diverse lunghezze (ad esempio per una cupola \"5v\" sono necessarie 9 diverse lunghezze di corda). Il problema, quindi, \u00e8 di trovare la lunghezza di questi segmenti, che in geometria si chiamano \"corde\".\nUna corda \u00e8 calcolata (rispetto al raggio) come il doppio del seno della met\u00e0 dell'angolo centrale della corda (cio\u00e8 l'angolo formato dai due punti estremi della corda con il centro della sfera). Determinare l'angolo centrale richiede di solito operazioni non banali di geometria sferica, in coordinate sferiche. Per fortuna, per\u00f2, una volta stabilito il solido di partenza (quasi sempre si sceglie l'icosaedro) e la frequenza, la lunghezza delle corde \u00e8 proporzionale solo al raggio della cupola: \u00e8 quindi possibile trovare dei coefficienti (detti \"coefficienti di struttura\") che moltiplicati per il raggio, forniscono direttamente la lunghezza di ogni elemento (chiamato da Fuller \"strut\"). Si possono quindi realizzare delle tabelle con i fattori d'arco e i relativi coefficienti di struttura.\nNel suo libro \"Geodesic Math and How to Use It\", Hugh Kenner scrive: \"Le tabelle dei fattori d'arco, contenendo informazioni essenziali per la progettazione delle cupole, furono sorvegliate per anni come segreti militari. Nel 1966 alcune figure icosaedriche 3v pubblicate dalla rivista Popular Science Monthly, finirono fuori dal controllo dei licenziatari di Fuller, che dovettero far buon viso a cattivo gioco.\" (pag. 57, edizione 1976). Altre tavole divennero disponibili con la pubblicazione dei libri di Lloyd Kahn \"Domebook 1\" (1970) e \"Domebook 2\" (1971). Con l'arrivo dei personal computer la matematica divenne poi molto pi\u00f9 accessibile; il programma Dome, di Rick Bono, crea uno script che pu\u00f2 essere usato con il Raytracer POV-Ray per creare immagini 3D di cupole. Cupole geodetiche basate su diversi poliedri e diversi fattori di corda producono ovviamente risultati diversi.\nVantaggi delle cupole geodetiche.\nQueste cupole sono molto resistenti, e sono tanto pi\u00f9 resistenti quanto pi\u00f9 sono grandi. La struttura base pu\u00f2 essere eretta molto rapidamente con elementi leggeri e una piccola squadra di operai: cupole di 50 metri di diametro sono state costruite in zone isolate con materiali di fortuna e senza l'uso di una gru. Questa cupola \u00e8 anche aerodinamica, e pu\u00f2 reggere forti carichi eolici, come quelli creati dagli uragani. \u00c8 possibile riscaldarle con l'energia solare montando una striscia di finestre attraverso la cupola: pi\u00f9 sar\u00e0 necessario riscaldarla, pi\u00f9 dovr\u00e0 essere ampio il settore finestrato, per ricevere calore per la maggior parte dell'anno.\nOggi esistono molte ditte che vendono sia progetti completi sia materiali per la struttura e le istruzioni per il montaggio, semplici abbastanza perch\u00e9 un privato possa costruirsi da solo la propria cupola; molti riescono cos\u00ec a mantenere il costo di costruzione pi\u00f9 basso delle normali abitazioni. Grazie all'esperienza accumulata, le tecniche costruttive sono migliorate continuamente durante i sessant'anni trascorsi dall'invenzione della cupola geodetica, e le nuove case geodetiche hanno risolto quasi tutti gli svantaggi, elencati sotto, che affliggevano le prime realizzazioni.\nSvantaggi delle cupole geodetiche.\nCome sistema abitativo la cupola geodetica ha una serie di problemi e controindicazioni:\nLa forma di una casa geodetica rende problematico rispettare le leggi vigenti in fatto di camini, scarichi e impianti di ventilazione. I materiali gi\u00e0 pronti non si adattano alle forme curve o triangolari della cupola, e la loro lavorazione per adattarli genera una quantit\u00e0 notevole di scarti, che alza i costi di costruzione. Le uscite antincendio (obbligatorie per le costruzioni pi\u00f9 grandi) sono pi\u00f9 costose, perch\u00e9 devono essere posizionate in punti che disturbano la struttura e vanno quindi irrobustite. Le finestre triangolari a norma possono costare da cinque a quindici volte le loro equivalenti rettangolari; gli impianti elettrici, idraulici e termici hanno costi maggiorati a causa del lavoro supplementare di installazione.\nLa circolazione dell'aria e dell'umidit\u00e0 in una cupola sono insolite, e tendono a far marcire rapidamente infissi e pannellature in legno; la privacy \u00e8 difficile da ottenere, per via delle difficolt\u00e0 di suddivisione degli spazi interni: i suoni, gli odori e perfino la luce riflessa tendono ad essere convogliate lungo tutta la cupola.\nCome ogni forma obliqua, il muro della cupola \u00e8 difficile da utilizzare, e lascia zone di pavimento non utilizzabili perch\u00e9 troppo vicine al soffitto: questo lascia un volume non vivibile ma che viene comunque riscaldato. La forma circolare dei piani manca della semplice modularit\u00e0 dei rettangoli, e i normali mobili in commercio, pensati per muri e superfici piane, difficilmente vi si adattano.\nI costruttori di cupole incontrano difficolt\u00e0 a sigillarle perfettamente contro la pioggia, a causa delle moltissime commessure fra i vari pannelli componenti, sollecitati per giunta dalla dilatazione termica, che fa rigonfiare leggermente la cupola in direzioni diverse man mano che il sole compie il suo cammino nel cielo: il modo pi\u00f9 efficace di rendere impermeabile una cupola in legno \u00e8 rivestirla completamente. Sono in uso anche cupole monopezzo di cemento o plastica rinforzati, e alcune cupole sono state costruite con elementi discreti di plastica o cartone cerato montati in modo da far scorrere via l'acqua. J. Baldwin, allievo di Buckminster Fuller, affermava che non c'\u00e8 ragione perch\u00e9 una cupola geodetica costruita adeguatamente debba avere delle infiltrazioni, e che alcuni progetti di cupola semplicemente \"non possono\" averne \"(Bucky Works: Le idee di Buckminster Fuller per l'oggi)\".\nMetodi di costruzione.\nNel caso di travetti in legno si pratica un foro attraverso di essi ad una estremit\u00e0, che poi viene usato per fissarla ad un cerchio in tubo d'acciaio; i travetti vengono poi tagliati alla misura esatta, e le estremit\u00e0 tagliate vengono forate e assicurate a loro volta ad altri cerchi in tubo d'acciaio. Il rivestimento \u00e8 fatto di triangoli di legno compensato, inchiodati alla struttura di travetti. La cupola \u00e8 poi avvolta dal basso verso l'alto in una serie di strati di carta catramata, per garantire l'impermeabilit\u00e0, e coperta con tegole.\nSono state costruite cupole-serra temporanee coprendo strutture di travetti da un pollice con teloni di plastica: la costruzione risultante \u00e8 calda ed economica e pu\u00f2 essere spostata a mano, per diametri fino a sei metri, ma ha bisogno di essere ancorata al suolo per resistere al vento.\nSi possono facilmente costruire cupole geodetiche con strutture in tubo d'acciaio: il procedimento \u00e8 analogo al caso del legno, con la differenza che basta un singolo bullone al posto del tubolare centrale d'acciaio per tenere insieme i travetti ai vertici della struttura. I dadi vengono di solito bloccati con una colla, o (se la struttura deve essere smontabile) sono dotati di una coppiglia.\nLe cupole in cemento e in materiale plastico vengono di solito costruite sopra una struttura in acciaio, avvolta in reti metalliche che fanno da armatura, fissate con cavi tesati sulla struttura: poi il materiale viene spruzzato o colato sulla struttura, dove solidifica formando un tutt'uno con le reti. Devono essere eseguite alcune prove sul cemento o sulla plastica per accertarsi che il materiale raggiunga la necessaria consistenza; di solito sono necessarie diverse gettate, sia all'interno che all'esterno. Successivamente si provvede ad impregnare il materiale grezzo con composti epossidici per garantire l'impermeabilit\u00e0.\nSono state costruite alcune cupole in cemento prefabbricato, a partire da elementi (triangoli, esagoni e pentagoni) gi\u00e0 pronti in cemento, assicurati con bulloni: gli elementi sono montati in modo da far scorrere via l'acqua, e i bulloni di fissaggio sono ospitati in cavit\u00e0 chiuse da un tappo di cemento che li protegge dalla corrosione e dal gelo. Tali elementi sono colati a terra in casseforme di legno, e poi posti in opera sulla struttura con una gru. Questo tipo di costruzione si adatta bene alle cupole, perch\u00e9 non c'\u00e8 modo per l'acqua di ristagnare e infiltrarsi. La Cupola Cinerama nel 1963 venne costruita con questo sistema.\nLe pi\u00f9 grandi cupole geodetiche del mondo.\nSono state costruite molte cupole geodetiche, la maggior parte tuttora in uso. Secondo il sito web dell'Istituto Buckminster Fuller le pi\u00f9 grandi cupole geodetiche del mondo (elencate in ordine discendente di diametro) sono:"}
{"id": "634649", "revid": "1934238", "url": "https://it.wikipedia.org/wiki?curid=634649", "title": "Alectoris barbara", "text": "La pernice sarda (\"Alectoris barbara\" Bonnaterre, 1792) \u00e8 un uccello della famiglia dei Phasianidae.\nSistematica.\nLa pernice sarda ha 6 sottospecie:\nAspetti morfologici.\nLa pernice sarda, somigliante nelle forme e nella colorazione generale alla coturnice e alla pernice rossa, si riconosce per il diverso disegno del collarino. Presenta dimensioni medie, corporatura massiccia, ali e coda corte ed arrotondate, becco robusto e leggermente arcuato verso il basso. Il maschio \u00e8 provvisto di uno sperone nei tarsi che spesso si riscontra, in forma abbozzata, anche nelle femmine. Gli adulti sono riconoscibili per le zampe e il becco rosso, la gola grigia con un collare castano e una macchia biancastra, vertice castano con una striscia fulva sopra l'occhio. Piume scapolari blu lavagna orlate di rosso. Le guance, il collo, il mento sono grigi. Il colore della parte superiore \u00e8 bruno-ruggine e fianchi con larghe bande bianche e nere, grigie-castane. Lunga 32\u201334\u00a0cm, pu\u00f2 raggiungere, nei maschi adulti, il peso di 450-500 gr. I sessi sono simili.\nDistribuzione e habitat.\n\u00c8 una specie stanziale diffusa con quattro sottospecie in Nordafrica e in Europa meridionale, dove \u00e8 stata introdotta con successo a Gibilterra, oltre che nelle isole Canarie (Sb. \"Alectoris barbara koenigi\"). In Italia nidifica esclusivamente in Sardegna e nelle isole satelliti con una popolazione di 3000-10.000 coppie. La pernice sarda si nutre prevalentemente di cariossidi di grano, oltrech\u00e9 di sostanze vegetali (granaglie e semi vari) in primavera/estate, semi e bacche di lentisco in inverno, integrando il tutto con insetti, larve e lumache che ricerca sul terreno. Nelle prime fasi della vita ha una dieta carnivora costituita essenzialmente da piccoli invertebrati (vermi, lumache e insetti). Particolarmente appetiti sono l'Inula viscosa, i cardi selvatici e alcune piccole crassulente, ricche di acqua. Di abitudini gregarie in autunno-inverno, emette richiami distintivi, alcuni dei quali ricordano quelli di un gallo domestico.Si sposta generalmente pedinando sul terreno e solo se costretta spicca il caratteristico volo. Sospettosa, se in pericolo corre, di pedina, velocemente al riparo. Negli ultimi anni si \u00e8 vista la presenza di volate nelle periferie dei centri abitati, dovuta al cambiamento generale delle campagne che con l'abbandono dell'uomo si sono rivestite di cespugliati erbosi e macchia mediterranea.\nAlcuni autori ritengono che la specie abbia colonizzato la Sardegna nel tardo Miocene, altri che sia stata introdotta dall'uomo al tempo dei Romani.\nRiproduzione.\nNidifica in ambienti aperti secchi con cespugli e alberi sparsi, prediligendo quelli a macchia mediterranea bassa e discontinua su versanti pietrosi accidentati; localmente in steppe cespugliate, pascoli, seminativi e coltivazioni legnose, dal livello del mare fino a circa 1800 metri di quota.\nRaggiunge la maturit\u00e0 sessuale dal primo anno di et\u00e0 e si riproduce gi\u00e0 dalla primavera successiva alla nascita. \u00c8 una specie monogama. La coppia si compone gi\u00e0 a fine dicembre e, tra marzo e maggio, depone di solito dalle dieci alle quattordici uova color crema finemente macchiettate di bruno-rossastro; non vengono deposte in un vero e proprio nido, ma in depressioni del terreno foderate da foglie secche, da erbe e da scarsissimo piumino, alla cui incubazione provvede la femmina per circa venticinque giorni. I piccoli compiono i primi voli a tra i sette ed i dieci giorni di vita. Di solito viene deposta una covata annua; talvolta, a causa della stagione piovosa (temporali primaverili) o della predazione (volpi e cinghiali), viene ripetuta la covata verso giugno. Infatti, non \u00e8 raro trovare qualche volata con la covata estiva composta da tre o quattro pulcini.\nStatus e conservazione.\nConvenzione di Berna (legge 503/1981, allegato III); Dir. CEE 79/409 All. I. \nIn diminuzione negli anni scorsi a causa delle trasformazioni ambientali e dell'uso di pesticidi. Nell'ultimo decennio si \u00e8 stabilizzata, attualmente \u00e8 messa in pericolo dalla continua e massiccia presenza dei cinghiali e delle volpi che distruggono la nidiata in cerca delle uova, non ultimo mangiando i pulcini appena nati.\nNomi regionali.\nPerdiga, predisgi, perdighe, pranizza, perdija, parricia , perdixi, pranizi, peldija, pudda 'e matta, peldixi."}
{"id": "634651", "revid": "74173", "url": "https://it.wikipedia.org/wiki?curid=634651", "title": "B\u00e4ckah\u00e4sten", "text": ""}
{"id": "634653", "revid": "64833", "url": "https://it.wikipedia.org/wiki?curid=634653", "title": "Gerolamo Folengo", "text": ""}
{"id": "634654", "revid": "124882625", "url": "https://it.wikipedia.org/wiki?curid=634654", "title": "Christopher Massey", "text": "Ha interpretato Michael Barret in Zoey 101, telefilm ideato da Dan Schneider e trasmesso dalla Nickelodeon. \nChristopher ha avuto svariate nomination, tra cui un \"Emmy Award\", e ha ricevuto numerosi premi. La sua prima apparizione risale al 2000.\nChristopher \u00e8 il fratello maggiore di Kyle Massey che interpreta Cory Baxter in That's so Raven e Cory alla Casa Bianca; qualche anno fa anche Christopher \u00e8 stato \"guest star\" nella serie That's so Raven.\nBiografia.\nChristopher ha iniziato la sua carriera di attore gi\u00e0 molto giovane, apparendo in alcuni spot pubblicitari per \"Cap'n Crunch\" e \"PopTarts\". Ha anche partecipato come comparsa in \"Punk'd\".\nNel 2002 ha vinto il premio come Miglior performance teatrale. Christopher ha ricevuto una nomination per un \"Emmy\" nel 2006 per il suo ruolo in Zoey 101; in cui rimase per l'intera serie e in tutti e 4 i film.\nChristopher \u00e8 apparso anche in diversi spot pubblicitari con il fratello per \"BurgerKing\", \"Disney\" e \"Pepsi\". Christopher \u00e8 anche un cantante rapper, cantautore e produttore musicale per molti grandi nomi nel settore musicale.\nChristopher \u00e8 il fratello maggiore di Kyle Massey che interpreta Cory Baxter in That's so Raven e Cory alla Casa Bianca; qualche anno fa anche Christopher \u00e8 stato \"guest star\" nella serie That's so Raven nell'episodio intitolato Lo sconto delle cinque dita. Entrambi i fratelli Massey hanno avuto piccoli ruoli nella sitcom Strepitose Parkers. Nel 2006 \u00e8 stato nominato tra le 25 migliori Star sotto i 25 anni; la lista comprendeva anche Jamie Lynn Spears, protagonista di Zoey101, e sua sorella. In Zoey101, Christopher Massey fa la parte di Michael Barret, il migliore amico di Chase(Sean Flynn).\nVita privata.\nMassey \u00e8 anche un cantautore e nel suo canale YouTube, \"westfayettevilleroad\", vi sono video di canzoni registrate con il fratello Kyle e il suo amico Mario nel loro studio. Attualmente stanno lavorando ad un album, e il loro nuovo singolo \"Ridin Wit My Brother\" \u00e8 stato pubblicato su YouTube con un video musicale il 27 maggio 2009.\nRiconoscimenti/Premi.\n\"Miglior Giovane Artista\".\n2005 - Miglior performance in una serie TV - Vinto\n2006 - Miglior performance in una serie TV - Vinto\n2007 - Miglior performance in una serie TV - Nominato\n\"Miglior Giovane a Hollywood\".\n2005 - Vinto\n\"Emmy Awards\".\n2006 - Miglior performance in televisione per bambini - Nominato\n\"Miglior Giovane per Interpretazione a Teatro\".\n2002 - Miglior performance teatrale - Vinto"}
{"id": "634661", "revid": "182193", "url": "https://it.wikipedia.org/wiki?curid=634661", "title": "Knattspyrnuf\u00e9lagi\u00f0 Valur", "text": "Il Knattspyrnuf\u00e9lagi\u00f0 Valur, meglio noto come Valur o Valur Reykjav\u00edk, \u00e8 una societ\u00e0 polisportiva islandese con sede nella citt\u00e0 di Reykjav\u00edk. \nLe principali sezioni, sia maschili che femminili, sono il calcio, la pallamano e la pallacanestro. Il club ha vinto numerosi trofei nazionali soprattutto nel calcio e nella pallamano.\nA livello calcistico \u00e8 la seconda squadra per numero di campionati nazionali vinti (23). Milita nella \u00darvalsdeild, la massima serie del campionato islandese di calcio, del quale ha vinto 23 edizioni.\nStoria.\nFondato l'11 maggio 1911 su iniziativa dei membri dell'associazione KFUM, la YMCA islandese, il club assunse il nome \"Valur\" (girfalco in lingua islandese) nel 1919.\nNel 1939 il club ha acquistato il terreno agricolo di Hl\u00ed\u00f0arendi, dove oggi sorge lo stadio in cui il Valur gioca le partite casalinghe.\nFino al 1940, il Valur \u00e8 stato solo una societ\u00e0 calcistica, ma in seguito si \u00e8 dotato di una squadra di pallamano (sia maschile che femminile) e di sci. Nel 1970 sono nate invece la squadra di calcio femminile e quella di pallacanestro maschile.\nIl Valur \u00e8 stata la prima squadra islandese a superare il primo turno della Coppa dei Campioni nell'edizione 1967-1968. All'epoca il secondo turno corrispondeva agli ottavi di finale.\nNel 2017 il Valur ha vinto il campionato dopo dieci anni, accedendo alle qualificazioni della UEFA Champions League 2018-2019, venendo eliminato subito al primo turno contro il Rosenborg: nonostante la vittoria in casa all'andata, al ritorno i norvegesi hanno ribaltato il risultato con un 3-1 finale con la rete decisiva di Nicklas Bendtner al quinto minuto di recupero. La squadra islandese \u00e8 stata cos\u00ec ammessa ai preliminari della UEFA Europa League 2018-2019: dopo aver superato nel secondo turno gli andorrani del FC Santa Coloma, ribaltando la sconfitta dell'andata, il Valur \u00e8 stato eliminato al terzo turno dai moldavi dello Sheriff Tiraspol per la regola dei gol fuori casa.\nStadio.\nLo stadio di casa del Valur \u00e8 lo \"Hl\u00ed\u00f0arendi\", completamente ristrutturato tra il 2004 e il 2007. Il nuovo campo di calcio \u00e8 stato utilizzato per la prima volta nel 2008. La ricostruzione dello \"Hl\u00ed\u00f0arendi\" verr\u00e0 completata con la costruzione di un terreno di gioco per il calcio al coperto.\nNel giugno 2007 il club ha siglato un accordo quinquennale di sponsorizzazione con la Vodafone, di conseguenza lo stadio del Valur \u00e8 stato ribattezzato \"Vodafonev\u00f6llurinn\".\nPalmar\u00e8s.\nCompetizioni nazionali.\nIl Valur conta nella sua bacheca 23 scudetti e 11 Coppe d'Islanda. Annovera inoltre 10 campionati e 13 coppe nazionali vinti con la squadra femminile, nata negli anni settanta.\nOrganico.\nRosa 2020.\nRosa come da sito ufficiale.\nRosa 2017.\nRosa come da sito ufficiale.\nAltre sezioni sportive.\nLa polisportiva \"Valur\" oltre alla nota sezione calcistica comprende anche sezioni di altri sport, tra le quali le pi\u00f9 note sono quelle di pallacanestro e pallamano.\nCalcio.\nIl Valur femminile \u00e8 la squadra di calcio femminile pi\u00f9 vincente dopo il Brei\u00f0ablik K\u00f3pavogur, avendo trionfato 11 volte nella \u00darvalsdeild kvenna, massima serie del campionato islandese di calcio femminile.\nPallacanestro.\nNel 2019 la sezione di Pallacanestro femminile del Valur ottiene il primo titolo ai danni del Keflav\u00edk.\nPallamano.\nIl Valur \u00e8 la squadra che vanta il maggior numero di campionati vinti, ed \u00e8 anche l'attuale campione, con 23 titoli."}
{"id": "634666", "revid": "339392", "url": "https://it.wikipedia.org/wiki?curid=634666", "title": "Valur", "text": ""}
{"id": "634680", "revid": "83531", "url": "https://it.wikipedia.org/wiki?curid=634680", "title": "Stabilit\u00e0 statica longitudinale", "text": "La stabilit\u00e0 statica longitudinale \u00e8 la capacit\u00e0 di un velivolo di riguadagnare un precedente assetto di equilibrio longitudinale una volta esaurito l'effetto di una piccola perturbazione che agisca nel piano di beccheggio del velivolo stesso.\nEquilibrio statico longitudinale.\nPerch\u00e9 un velivolo in volo rettilineo livellato sia in equilibrio statico longitudinale, le sommatorie delle forze nel piano longitudinale di simmetria (X-Z) e dei momenti intorno all'asse di beccheggio (Y) devono essere nulle:\nformula_1\nSemplificando il modello e considerando solo le forze principali, la portanza sar\u00e0 quindi pari alla forza peso, la resistenza alla spinta dei motori e i momenti generati da queste forze intorno all'asse trasversale baricentrico saranno a somma nulla.\nStabilit\u00e0 statica longitudinale.\nSe la posizione di equilibrio viene perturbata, ad esempio da una raffica di vento che varia l'angolo di attacco, cambieranno di conseguenza le forze ed i momenti che agiscono sull'aeroplano. Qualora questa nuova configurazione di forze e momenti comportasse un ulteriore aumento (o un'ulteriore diminuzione) dell'angolo di attacco, l'aeroplano si allontaner\u00e0 progressivamente dalla posizione di equilibrio che in questo caso si definisce \"staticamente instabile\".\nSe invece il velivolo ha la tendenza a mantenere una nuova posizione di equilibrio a seguito della perturbazione, si avr\u00e0 una \"stabilit\u00e0 statica neutra\".\nD'altra parte, se il velivolo in seguito alla perturbazione svilupper\u00e0 delle forze e momenti tali da riportarlo all'equilibrio precedente la perturbazione, si dir\u00e0 che \u00e8 \"staticamente stabile\". Questa condizione pu\u00f2 essere definita analiticamente considerando il rapporto tra la variazione del momento baricentrico longitudinale, conseguente ad una variazione dell'incidenza, e la variazione d'incidenza stessa:\nformula_2\no, in termini adimensionali, considerando l\"'indice di stabilit\u00e0 statica longitudinale\":\nformula_3\nLa condizione di stabilit\u00e0 statica longitudinale comporta che ad un aumento di incidenza si accompagni un momento picchiante e viceversa, ossia che:\nformula_4\nRappresentando questa condizione in un grafico (retta verde) ed indicando con formula_5 il punto di equilibrio, \u00e8 agevole notare come in seguito ad un incremento di angolo di attacco (punto formula_6) il velivolo tenderebbe a cabrare ma la contemporanea nascita di un momento longitudinale negativo (formula_7, picchiante) riporta l'assetto da formula_6 ad formula_5.\nGli elementi che condizionano fortemente la stabilit\u00e0 statica longitudinale del velivolo sono la posizione reciproca baricentro-fuoco dell\u2019ala ed il rapporto volumetrico (ossia il rapporto tra il prodotto della superficie del piano di coda con la distanza del fuoco del piano di coda dal baricentro, fratto la superficie dell'ala moltiplicata per la sua corda) del piano orizzontale di coda. Agendo su questi parametri, il progettista pu\u00f2 ottenere la pendenza desiderata dell'indice di stabilit\u00e0.\nVelivoli con configurazione convenzionale.\nI velivoli tradizionali sono disegnati in modo da essere \"intrinsecamente stabili\". Ci\u00f2 significa che un aeromobile in equilibrio soggetto ad una piccola perturbazione deve tornare rapidamente all'equilibrio precedente una volta che la perturbazione sia cessata, senza l'intervento del pilota.\nIn questi velivoli, il baricentro \u00e8 posto anteriormente al punto di applicazione della portanza mentre il piano di coda orizzontale genera una deportanza (trascurabile in modulo rispetto alla portanza e alla forza peso ma con un braccio notevole) che bilancia il momento picchiante dell'ala.\nConsiderando, per esempio, come perturbazione un piccolo incremento istantaneo dell'angolo di attacco del velivolo (dovuto magari ad una raffica di vento), la portanza aumenta, ma la diminuzione dell'angolo d'attacco del piano di coda riduce il momento a cabrare permettendo al velivolo di riguadagnare rapidamente l'assetto iniziale.\nVelivoli con stabilit\u00e0 statica rilassata.\nQuando invece il punto di applicazione della portanza si trova a monte del baricentro, si parla di stabilit\u00e0 statica rilassata. L'aereo tender\u00e0 ad alzare il muso e la coda dovr\u00e0 essere portante per tenerlo in volo livellato o comunque stabilizzato.\nSi tratta di una soluzione migliore della precedente, perch\u00e9 la portanza totale generata \u00e8 maggiore: la portanza delle due superfici alari infatti si somma. Rende per\u00f2 l'aereo decisamente pi\u00f9 instabile, e in genere richiede l'ausilio del pilota automatico per il pilotaggio.\nNel grafico sono riportati i valori del coefficiente di portanza (\"CL\") e di coefficiente di resistenza (\"CD\") delle due configurazioni.\nVelivoli canard.\nIn un velivolo canard, il piano orizzontale \u00e8 posto anteriormente all'ala principale e al baricentro, bilanciando il momento picchiante dell'ala con una portanza diretta verso l'alto. A differenza di un velivolo convenzionale in cui l'ala da sola genera tutta la portanza necessaria a bilanciare il peso e la piccola deportanza generata dal piano di coda, in un canard il piano orizzontale contribuisce in misura non trascurabile al sostentamento del velivolo.\nPer quanto riguarda l'indice di stabilit\u00e0 statica del velivolo completo, la condizione impone che\nformula_10\nDove con formula_11 e formula_12 si indicano le distanze dal baricentro dei fuochi aerodinamici rispettivamente dell'ala e e della superficie canard, con formula_13 e formula_14 i coefficienti di portanza dell'ala e della superficie canard, con formula_15 e formula_16 le aree, il tutto adimensionalizzato rispetto alla formula_17, corda media della superficie canard.\nDal momento che la posizione dell'aletta canard \u00e8 posta anteriormente al centro di massa, formula_12 sar\u00e0 negativo e quindi il contributo all'indice di stabilit\u00e0 del canard positivo (instabile). La stabilit\u00e0 statica, a differenza di una configurazione con piano di coda, sar\u00e0 quindi garantita dall'ala principale.\nIl rapporto volumetrico dell'aletta canard gioca un ruolo cruciale nella stabilit\u00e0 del velivolo, in quanto l'aletta dovr\u00e0 generare abbastanza portanza da contrastare il momento picchiante dell'ala, ma il suo rapporto volumetrico dovr\u00e0 essere inferiore ad un dato valore per non sovrastare il contributo stabilizzante dell'ala principale. Questo comporta che per garantire l'equilibrio e la stabilit\u00e0 statica, l'aletta canard dovr\u00e0 avere un coefficiente di portanza pi\u00f9 elevato dell'ala. La prima conseguenza \u00e8 che all'aumentare dell'angolo di attacco la prima superficie a stallare sar\u00e0 quella canard. Ci\u00f2 impedisce un ulteriore aumento dell'angolo di attacco ed anzi una diminuzione dello stesso, dal momento che viene a mancare il bilanciamento al momento picchiante dell'ala principale.\nVoci correlate.\nStabilit\u00e0 dinamica"}
{"id": "634685", "revid": "34119", "url": "https://it.wikipedia.org/wiki?curid=634685", "title": "Ur-Nina", "text": ""}
{"id": "634708", "revid": "77358", "url": "https://it.wikipedia.org/wiki?curid=634708", "title": "Istrioto", "text": ""}
{"id": "634711", "revid": "1768939", "url": "https://it.wikipedia.org/wiki?curid=634711", "title": "Traslitterazione del greco antico", "text": ""}
{"id": "634713", "revid": "104485", "url": "https://it.wikipedia.org/wiki?curid=634713", "title": "Geografia integrata", "text": "La geografia integrata \u00e8 la terza branca della geografia \u2013 fra geografia fisica e geografia umana \u2013 che studia le relazioni tra societ\u00e0 umane e pianeta Terra (che su scala locale rappresenta l'ambiente geografico). \nTematiche.\nAttualmente studia soprattutto le relazioni conflittuali nello spazio e nel tempo, riassumibili come problemi ambientali. \nProblemi socio-ambientali.\nI problemi di tutte le relazioni geografico-ambientali derivano dall'interazione tra i flussi di materia ed energia controllati dall'uomo e quelli naturali della geo-biosfera (ovvero dell'insieme dei sistemi componenti il pianeta Terra). Mentre i geo-ecosistemi rimangono costanti nello spazio e sottoposti a flussi di energia quasi costanti (e nel loro insieme compongono la Terra, ovvero la geosfera-biosfera, che \u00e8 un sistema \"finito\" e quasi chiuso agli scambi di materia), l'economia (che \u00e8 un sottosistema aperto della geosfera-biosfera) per sua natura si espande. Ne consegue che con il passare del tempo crescono le sue dimensioni relative all'interno del geo-ecosistema che lo contiene ed agisce:\nLimiti alla crescita e sviluppo sostenibile.\nEmergono cos\u00ec i cosiddetti \"limiti biofisici\" alla crescita. Detti limiti (in realt\u00e0 geo-bio-fisici), dipendono da tre condizioni interconnesse: esauribilit\u00e0 delle risorse, entropia ed interdipendenza ecologica (Daly, 1996). Man mano che l'economia cresce nel sistema geo-ecologico va a rompere strutture ivi esistenti intaccandone le funzioni; inoltre, \u00e8 limitata dalle dimensioni fisse del pianeta Terra. \nI tre limiti interagiscono e sono interdipendenti, come il grande economista Nicholas Georgescu-Roegen ha sottolineato a partire dagli anni settanta (Georgescu-Roegen, 1971). L'esauribilit\u00e0 non sarebbe limitante se tutto potesse venir riciclato, ma ci\u00f2 \u00e8 impedito dall'entropia che impedisce il riciclaggio completo; a sua volta, l'entropia non costituirebbe un fattore limitante se le fonti di risorse ed i pozzi di scarico dei rifiuti fossero infiniti, ma questi sono finiti; l'interdipendenza ecologica implica che quando il sistema economico occupa fisicamente il geo-ecosistema che lo ospita si sostituisce ad esso e ne rende difficile prima, impossibile poi, il funzionamento. A causa dei limiti suddetti e della seconda legge della termodinamica l'ordine della struttura economica in crescita viene sostenuto da un flusso di disordine verso il resto del sistema Terra (Daly, 1996), provocando quindi un aumento di disordine in tutto il pianeta."}
{"id": "634716", "revid": "1610933", "url": "https://it.wikipedia.org/wiki?curid=634716", "title": "Piviere tortolino", "text": ""}
{"id": "634719", "revid": "11694", "url": "https://it.wikipedia.org/wiki?curid=634719", "title": "Orchis fusca", "text": ""}
{"id": "634720", "revid": "486946", "url": "https://it.wikipedia.org/wiki?curid=634720", "title": "J\u00e1nos Huny\u00e1di", "text": ""}
{"id": "634721", "revid": "31886", "url": "https://it.wikipedia.org/wiki?curid=634721", "title": "Limosa limosa", "text": "La pittima reale (\"Limosa limosa\", Linnaeus 1758), \u00e8 un uccello limicolo della famiglia degli Scolopacidae.\nLa pittima reale conduce vita gregaria durante tutto l\u2019anno. Al di fuori della stagione riproduttiva, forma stormi che possono essere composti da migliaia di esemplari. Percorre lunghe distanze e raggiunge le zone di svernamento in poche tappe. La migrazione verso sud avviene da fine giugno a ottobre e la migrazione di ritorno verso nord tra febbraio e aprile. Si nutre di una variet\u00e0 di invertebrati quali insetti e loro larve (soprattutto coleotteri), anellidi, molluschi, crostacei, granchi e uova di pesce. Si riproduce soprattutto nelle praterie delle pianure umide, nelle paludi erbose, nei pascoli umidi (\"L. l. limosa\") e nelle brughiere (\"L. l. islandica\") e sverna in estuari, lagune, spiagge sabbiose, zone umide interne e risaie. \"L. l. limosa\", in genere, frequenta habitat con acqua dolce in inverno, mentre le altre due sottospecie prediligono habitat intorno agli estuari. Nell\u2019anno, si compie una sola covata e tra aprile e giugno. Il nido viene approntato in piccole colonie di massimo tre coppie per ettaro, in aree paludose o anche sabbiose. Gli uccelli di questa specie utilizzano ampiamente il sistema di zone umide costiere e interne della penisola italiana, in cui \"Limosa limosa\" \u00e8 regolarmente presente come migratore tra l\u2019inizio di febbraio e aprile e tra luglio e settembre. Importanti aree di sosta e pernottamento durante la migrazione sono nella salina di Cervia, nelle Valli di Comacchio.\nLa popolazione mondiale \u00e8 probabilmente diminuita a un tasso medio di circa il 23% nei 25 anni precedenti il 2015 e la specie \u00e8 stata classificata nella categoria \"Quasi minacciata\" della Lista rossa dell\u2019IUCN. In Europa, si stima che la dimensione della popolazione diminuir\u00e0 del 30-49% in 25,8 anni. Nell'Europa nord-occidentale, varie misure e azioni, in particolare quelle agroambientali, mirano a ridurre l'impatto negativo dell'intensificazione agricola, ma il loro effetto \u00e8 considerato modesto e insufficiente. \nEtimologia.\nL\u2019etimologia del nome comune italiano appare incerta, mentre il nome scientifico \"Limosa\" si fa discendere da \"limus\" (dal latino \"fango\") con evidente riferimento al principale habitat del volatile e, forse, al colore principale del suo piumaggio.\nDescrizione.\nGrande trampoliere piuttosto aggraziato, con becco lungo fino a 20 cm su una testa relativamente piccola, diritto nella parte basale e con una leggerissima incurvatura in alto nella parte apicale. Le zampe sono lunghe di 20 centimetri, la lunghezza testa-coda \u00e8 di circa 42 centimetri. Riconoscibile, in tutte le stagioni, per le barre longitudinali bianche presenti nel bordo superiore delle ali e dalla fascia nera che attraversa il bordo estremo posteriore della coda, che \u00e8 corta e quasi quadrata. Livrea estiva: testa, mento e petto sul fulvo rossiccio. Idem per ventre e sottocoda che, per\u00f2, sono caratterizzati da una tinta di fondo bianca. Ali e groppone bruno-nerastri. Livrea invernale: fermo restando il colore brunastro delle ali, il resto della livrea assume un colore uniforme tendente al grigio-biancastro. Sessi sostanzialmente simili, ma la femmina ha colorazioni meno vivaci.\nTassonomia.\nLa pittima reale ha tre sottospecie:\nAl Genere \"Limosa\" appartiene anche la pittima minore (\"Limosa lapponica\"), che si riproduce nell\u2019estremo nord dell\u2019Europa settentrionale e nella Russia nord occidentale. Sverna in Gran Bretagna, nelle aree costiere dell\u2019Europa meridionale (Francia, Spagna, Italia, Grecia) e del nord Africa.\nSpecie affini e simili.\nLe \"pittime\" vengono associate al vasto gruppo degli uccelli limicoli o uccelli di ripa, ovvero al gruppo dei Chiurli di cui fanno parte le seguenti specie principali: chiurlo (\"Numenius arquata\"), presente tutto l\u2019anno nell\u2019Europa centro settentrionale (UK, Danimarca, Polonia), sverna nell\u2019Europa meridionale, nidifica nell\u2019Europa nord orientale e Russia; chiurlo piccolo o minore (\"Numenius phaeopus\"), che nidifica nel nord della Scandinavia e nella Russia del nord. Sverna nell\u2019estremo sud dell\u2019Europa (Spagna) e nel nord Africa; \nchiurlottello (\"Numenius tenuirostris\"), raro, di passo nell\u2019estremo sud europeo. Sverna nel nord Africa e si riproduce nella Siberia occidentale.\nTra le specie simili si annoverano le seguenti: piropiro, combattente, piovanello, gambecchio, terechia, totano moro, pettegola, albastrello, pantana, falaropo, cavaliere d\u2019Italia, avocetta.\nBiologia.\nLa pittima reale conduce in genere vita gregaria durante tutto l\u2019anno e spesso si associa alla pittima minore e ad altri limicoli di medie o grandi dimensioni, quali combattenti, piovanelli e totani. Gli uccelli si uniscono per difendersi da predatori e intrusi. Al di fuori della stagione riproduttiva, questa specie forma grandi stormi che, nelle aree adatte alle loro esigenze, possono arrivare ad essere composti da migliaia di esemplari. La pittima reale ha un volo potente e diretto durante il quale il corpo \u00e8 tenuto orizzontalmente e le gambe sono allungate all'indietro e si estendono oltre l'estremit\u00e0 della coda. Questa specie migratrice viaggia su un ampio fronte terrestre. Percorre lunghe distanze e raggiunge le zone di svernamento in poche tappe. La migrazione verso sud avviene da fine giugno a ottobre e la migrazione di ritorno verso nord avviene a febbraio / aprile. Durante la migrazione autunnale pu\u00f2 fermarsi in stormi di decine di migliaia di individui in siti privilegiati e questo \u00e8 il periodo principale della muta per gli uccelli adulti. La sottospecie \"islandica\" fa la muta nell'Europa nordoccidentale, mentre le popolazioni occidentali della sottospecie nominata fanno spesso la muta nel nord del Marocco. Molti uccelli di un anno rimangono nell'areale di svernamento durante l'estate. La specie ha un alto grado di fedelt\u00e0 ai siti di nidificazione e di filopatria natale, pi\u00f9 pronunciato tra i maschi.\nAlimentazione.\nLa pittima reale sul terreno cammina agilmente, nell\u2019acqua si inoltra fino ad affondare il ventre, immergendo a volte tutta la testa per sondare il fondo alla ricerca del cibo e, non di rado nuota. Nelle aree di nidificazione, si nutre di una variet\u00e0 di invertebrati quali insetti e loro larve (soprattutto coleotteri), anellidi, molluschi, crostacei, granchi, ragni e uova di pesce, uova e girini di rane. In particolare, durante l'inverno e durante la migrazione consuma anche bacche e semi, soprattutto riso.Nei terreni di svernamento, si nutre prevalentemente di riso, oltre a larve e lumache.\nRiproduzione.\nLa pittima reale si riproduce soprattutto nelle praterie delle pianure umide, nelle paludi erbose, nei pascoli umidi (\"L. l. limosa\") e nelle brughiere (\"L. l. islandica\") e sverna in estuari, lagune, spiagge sabbiose, zone umide interne e risaie. \"L. l. limosa\", in genere, frequenta habitat con acqua dolce in inverno, mentre le altre due sottospecie prediligono habitat intorno agli estuari. Nelle aree di accoppiamento, se il maschio \u00e8 senza compagna, si esibisce in parate nuziali che consistono in volteggi in aria, rapide salite alternate a battiti d\u2019ala ed emissione di un caratteristico e lento richiamo. Nell\u2019anno, si compie una sola covata e tra aprile e giugno. Il nido viene approntato con foglie, fuscelli e piumino in una depressione del terreno tra la vegetazione, in piccole colonie di massimo tre coppie per ettaro, in aree paludose o anche sabbiose, ma sempre nei pressi del mare o di bacini idrici. Le uova deposte vengono incubate per 22-24 giorni, sia dalla femmina che dal maschio. I genitori vigilano sulla prole e, nel caso si avvicini un intruso, tentano di allontanarlo volandogli intorno in cerchio ed emettendo grida particolarmente acute. I pulcini abbandonano il nido subito dopo la nascita e sono atti al volo circa un mese.\nCanto.\nIn volo, i versi comprendono un \"kip\" corto o ripetuto (\"kip-kip-kip\"). In pastura, producono suoni pi\u00f9 bassi e profondi \"kett\" o \"chuk\". Durante il volo nuziale, il maschio vola in alto emettendo dei suoni nasali \"wicka-wicka-wicka\", un \"wee-eeh\" rauco e un \"kititititititiu\" acuto e lento.\nDistribuzione e habitat.\nLa sottospecie \"limosa\" si riproduce in un'ampia area che si estende dall'Europa occidentale e dall'Europa centrale, all'Asia centrale e alla Russia asiatica, fino al fiume Yenisey. Nei Paesi Bassi e nelle regioni limitrofe della Germania e del Belgio, la maggioranza si riproduce in ambienti umidi, come i prati utilizzati per l'allevamento da latte. La popolazione dell'Europa occidentale di questa sottospecie migra attraverso la Francia e la Penisola iberica, per svernare in gran parte nell'Africa occidentale, mentre gli uccelli nidificanti orientali svernano nell'Europa sud-orientale fino al Medio Oriente. Le principali aree di svernamento delle popolazioni dell'Euro-pa nord-occidentale si trovano in Senegal (Casamance) e Guinea Bissau e, in misura minore, nel delta del fiume Senegal, nel delta interno del Niger e presso il lago Ciad. \"L. l. limosa\" frequenta le paludi, le zone alluvionali e le risaie. Quando il riso viene raccolto, verso la fine di dicembre, gli uccelli iniziano a migrare verso nord, arrivando nei Paesi Bassi tra febbraio e marzo. I soggetti giovani delle popolazioni europee rimangono in Africa dopo il loro primo inverno e tornano in Europa all'et\u00e0 di due anni. Le popolazioni orientali (ad est della Germania) sembrano seguire una rotta migratoria pi\u00f9 orientale, per svernare principalmente nel delta del Niger interno, nel bacino del lago Ciad e, possibilmente, nel Sudd nel Sudan meridionale.\n\"L. l. islandica\", si riproduce principalmente in Islanda, nelle zone di bassa altitudine, nelle paludi costiere, nelle paludi di betulle nane e, marginalmente, nelle Isole Faroe e nelle Isole Shetland (Regno Unito) e sulla costa settentrionale - occidentale della Norvegia. Gli uccelli che appartengono a questa sottospecie migrano in Inghilterra, Francia, Spagna e Portogallo. Durante la migrazione, questa sottospecie, prima di raggiungere l\u2019Islanda, attraversa i Paesi Bassi, quindi l\u2019Inghilterra, la Francia, la Spagna ed il Portogallo.\nLa sottospecie \"melanuroides\" si riproduce in Mongolia, Cina settentrionale, Siberia (Russia) ed Estremo Oriente russo. Dopo la riproduzione, questi uccelli migrano dall'Asia meridionale occidentale all'Australia settentrionale, attraverso un ampio fronte che comprende India, Indocina, Taiwan, Filippine, Indonesia e Melanesia, dove si installano negli habitat degli estuari e nei laghi interni, praterie allagate, zone umide d'acqua dolce e risaie. Picoli contingenti raggiungono la Nuova Zelanda.\nStatus e conservazione.\n\"L. l. limosa\" \u00e8 minacciata nei siti di nidificazione (Europa), nelle rotte migratorie, nei siti di sosta (Europa e Africa) e nelle aree di svernamento (Africa). I fattori che influenzano direttamente le dimensioni della popolazione comprendono: i) la distruzione dei nidi e l'aumento della mortalit\u00e0 dei pulcini a causa dello sfalcio delle praterie e la predazione di nidi e pulcini. Nei Paesi Bassi (dove si riproduce il 50% circa della popolazione), sono state identificate una ventina di specie, tra uccelli e mammiferi, predatrici di uova o pulcini di \"L. l. limosa\". La predazione, che \u00e8 in aumento, causa tra il 70% e l'85% delle perdite di pulcini. Si sa molto poco su quanto l'inquinamento e la possibile contaminazione con sostanze chimiche danneggino gli uccelli.\nIn tutto il suo areale nell'Europa nord-occidentale, la sottospecie \"L. l. limosa\" deve affrontare la perdita e il degrado del suo habitat riproduttivo, principalmente a causa dell'urbanizzazione e dello sviluppo delle infrastrutture, della conversione delle praterie in seminativi e della riduzione degli spazi aperti. Ci\u00f2 ha portato a un generale declino della sottospecie. Nell'Europa centrale e orientale, i cambiamenti dell'uso del suolo e, in particolare, l'abbandono delle attivit\u00e0 agricole a grande scala, rappresentano una seria minaccia per \"L. l. limosa\", portando alla chiusura dei siti di riproduzione per progressiva invasione della vegetazione. Inoltre, il cambiamento climatico potrebbe influenzare il futuro di questa specie in vari modi.\n\"L. l. limosa\" non \u00e8 cacciata legalmente nell'Europa occidentale. Nelle sue principali aree di svernamento in Africa occidentale, essa viene cacciata per il consumo o per ridurre i danni che, si pensa, arrechi alle risaie, ma il prelievo venatorio in Casamance, Guinea-Bissau e Mali non sembra essere importante. Per quanto riguarda l\"'islandica\", va considerato che in Islanda la maggior parte delle zone pianeggianti \u00e8 adibita all'(agricoltura) per l\u2019allevamento di ovini, equini e bovini e, pi\u00f9 raramente, per la coltivazione dell'orzo. Dalla met\u00e0 del XX secolo, pi\u00f9 del 90% delle zone umide \u00e8 stato prosciugato nel sud e nell'ovest del paese. \nSebbene questa specie sia diffusa e abbia una vasta popolazione globale, la sua popolazione \u00e8 diminuita rapidamente in alcune parti del suo areale a causa dei cambiamenti nelle pratiche agricole. Nel complesso, si stima che la popolazione globale stia diminuendo a un ritmo tale che la specie \u00e8 stata classificata nella categoria \"Quasi minacciata\" della Lista rossa dell\u2019IUCN. La popolazione mondiale \u00e8 stimata in 614.000-809.000 individui, di cui 102.000-149.000 coppie in Europa (incluse 25.000 coppie in Islanda); 25.000-100.000 nell'Asia centro-occidentale; 150.000 in Asia centrale e Siberia e 160.000 nel resto dell'Asia e dell'Australia. Le informazioni disponibili suggeriscono che la popolazione mondiale \u00e8 probabilmente diminuita a un tasso medio di circa il 23% nei 25 anni precedenti al 2015. In Europa, si stima che la dimensione della popolazione diminuir\u00e0 del 30-49% in 25,8 anni (tre generazioni).\nA partire dalla Direttiva 2009/147/CE, che si prefigge la conservazione di tutte le specie di uccelli selvatici, stabilendo regole per la loro protezione, conservazione, gestione e regolazione, \u00e8 stato adottato un \"Piano di gestione dell'UE per il 2007-2009\". Questo Piano \u00e8 stato poi sostituito dal Piano d'azione della \"Conservation des Oiseaux d\u2019Eau Migrateurs d\u2019Afrique-Eurasie (AEWA)\" alla fine del 2008. Nell'Europa nord-occidentale, varie misure e azioni, in particolare quelle agroambientali, mirano a ridurre l'impatto negativo dell'intensificazione agricola, ma il loro effetto \u00e8 considerato modesto e insufficiente. Inoltre, sono aree protette diverse aree di svernamento significative, cos\u00ec come diversi siti di riproduzione nel Regno Unito e nei Paesi Bassi. In Francia, \u00e8 stato avviato il \"Piano Nazionale di gestione della Pittima reale 2015-2020\" con misure consistenti in protezione normativa delle aree, gestione del territorio, gestione contrattuale, prevenzione, riduzione e compensazione degli impatti negativi sugli ambienti naturali, disposizioni legislative e regolamentari a favore della conservazione delle zone umide, eccetera. Un Piano d\u2019azione analogo \u00e8 stato elaborato in Senegal nel 2016. \nIn Italia.\nGli uccelli di questa specie utilizzano ampiamente il sistema di zone umide costiere e interne italiane. Le ricatture sono soprattutto concentrate nel Nord-Est e, in particolare, lungo le coste dell\u2019Alto Adriatico. Numerose anche le presenze segnalate nella Pianura Padana e nel complesso delle zone umide toscane, laziali e pugliesi. Sulla base dei censimenti degli uccelli acquatici svernanti coordinati dall'Istituto Nazionale per la Fauna Selvatica (INFS) della Presidenza del Consiglio dei Ministri, la consistenza della popolazione di pittima reale presente in gennaio in Italia \u00e8 stata stimata in 50-150 individui, per il periodo 1991-2000, localizzati in zone umide costiere. I contingenti in transito o svernanti in Italia provengono dalla popolazione nidificante in Europa e, in particolare, da quella dei Paesi Bassi, ma non \u00e8 esclusa la presenza di soggetti della Siberia occidentale La valutazione pi\u00f9 recente della popolazione italiana \u00e8 di 13-14 coppie nel 2002. In Emilia-Romagna tre-cinque coppie hanno nidificato nel 2003-2004 nello stesso sito presso Molinella (BO) usato dal 1997. Entrambi i siti utilizzati dal 1996 per la nidificazione sono zone umide realizzate e gestite in terreni precedentemente coltivati, mediante l\u2019applicazione di misure agroambientali comunitarie. \"Limosa limosa\" \u00e8 regolarmente presente come migratore tra l\u2019inizio di febbraio e aprile e tra luglio e settembre. Le nidificazioni avvengono tra aprile e giugno in zone umide d\u2019acqua dolce con estesi banchi di fango semi-affioranti e superfici con vegetazione erbacea con ristagni d\u2019acqua. Al di fuori del periodo riproduttivo, vengono frequentate per l\u2019alimentazione saline, valli salmastre per l\u2019itticoltura estensiva, zone umide con gestione faunistico-venatoria, bacini di decantazione degli zuccherifici), risaie e bacini per l\u2019itticoltura in corso di prosciugamento. I dormitori sono situati in aree umide vaste provviste di isole o zone difficilmente raggiungibili dai predatori terrestri. Importanti aree di sosta e pernottamento durante la migrazione sono nella salina di Cervia, nelle Valli di Comacchio e, dalla seconda met\u00e0 degli anni \u201990, in zone umide ripristinate presso Mirandola (MO), Medicina e Molinella (BO). La disponibilit\u00e0 di zone umide con bassi livelli dell\u2019acqua e banchi di fango affioranti, realizzate e gestite mediante l\u2019applicazione di misure agroambientali comunitarie (soprattutto i prati umidi estesi pi\u00f9 di 10 ettari che forniscono alla specie la sicurezza di cui necessita), ha permesso alla specie di continuare a sostare e alimentarsi durante la migrazione primaverile in vaste aree della pianura Padana, altrimenti divenute inospitali.\nL\u2019avvelenamento da piombo \u00e8 sicuramente la principale causa di morte diretta o indiretta: infatti, circa l\u20198% degli individui catturati a Comacchio in marzo-aprile per essere inanellati presentavano all\u2019esame radiografico uno o due pallini di piombo nello stomaco, sicuramente ingeriti nell\u2019arco di uno-due mesi e che li avrebbero portati a morte in pochi mesi. La specie nidifica nelle risaie, dunque le pratiche agricole legate a questo tipo di coltura minacciano gravemente il suo successo riproduttivo, e la specie verrebbe pertanto classificata \"In Pericolo Critico\". Sebbene la specie sia in declino nella maggior parte del suo areale europeo, l'immigrazione di nuovi individui da fuori regione non sembra essere diminuita, per cui \u00e8 probabile che continui anche nel prossimo futuro. Per questi motivi nella valutazione finale la specie \u00e8 stata declassata a \"In Pericolo\" nella Lista Rossa IUCN delle specie minacciate."}
{"id": "634723", "revid": "1610933", "url": "https://it.wikipedia.org/wiki?curid=634723", "title": "Pittima reale", "text": ""}
{"id": "634724", "revid": "228587", "url": "https://it.wikipedia.org/wiki?curid=634724", "title": "Sfera di solvatazione", "text": "La sfera di solvatazione attorno a uno ione o di una molecola polare \u00e8 il volume complessivo costituito dallo ione e dalla corte di molecole di solvente che lo circondano. Pi\u00f9 nel dettaglio, si parla di sfera d'idratazione nel caso in cui il solvente sia acqua.\nSfera di idratazione primaria.\nQuando uno ione passa in soluzione acquosa, essendo questo carico ed avendo la molecola d'acqua una parziale carica positiva (formula_1) localizzata sugli idrogeni ed una parziale carica negativa (formula_2) sull'ossigeno, un volume di molecole di solvente si dispongono intorno allo ione con la carica opposta a quella dello ione orientata verso questo.\nLe molecole della \"sfera di idratazione primaria\" si allontanano con difficolt\u00e0 dallo ione centrale. La sfera di idratazione primaria \u00e8 costituita da un unico \"guscio\" di molecole (o \"monostrato\").\nSfera di idratazione secondaria.\nAlla \"sfera di idratazione secondaria\" appartengono molecole che non sono a stretto contatto con lo ione centrale, ma che interagiscono con questo tramite delle forze di interazione di entit\u00e0 minore rispetto a quelle della sfera di idratazione primaria.\nLa sfera di idratazione secondaria \u00e8 pi\u00f9 estesa di quella primaria. Le molecole di solvente che stanno al di fuori delle sfere di idratazione corrispondono a quello che viene definito il \"bulk\" (la parte del fluido abbastanza lontana dalle regioni del fluido stesso in cui avvengono gli scambi di materia, quantit\u00e0 di moto e calore, da non percepirne gli effetti) del fluido. A differenza delle sfera di idratazione primaria, tra la sfera di idratazione secondaria e il \"bulk\" si ha un continuo scambio di materia."}
{"id": "634727", "revid": "1234826", "url": "https://it.wikipedia.org/wiki?curid=634727", "title": "Geosfera", "text": "Geosfera \u00e8 un'espressione divulgativa coniata per indicare l'insieme degli strati della Terra distinti secondo un punto di vista geofisico. Spesso viene utilizzata per indicarne la parte solida (litosfera) e le masse d'acqua (idrosfera), ma a volte \u00e8 compresa anche l'atmosfera.\nComprende anche, come interfaccia con la biosfera, la pedosfera, ovvero il suolo. Un sistema complesso e accoppiato tra biosfera e geosfera \u00e8 il sistema climatico.\nSignificato.\nIl termine geosfera ha ricevuto almeno dieci definizioni diverse. Di conseguenza, attualmente non c'\u00e8 consenso sul contenuto, sull'estensione e in genere sul significato della geosfera.\nStoria.\nIl concetto di \u00absfera\u00bb era gi\u00e0 presente nella terminologia filosofica e cosmologica della fisica aristotelica, che si riferiva a questa regione, indicata oggi come \u00abgeosfera\u00bb, chiamandola \u00ab\"sfera\" o \"mondo sublunare\"\u00bb, per contrapporla al mondo celeste le cui sfere obbedivano a leggi radicalmente diverse da quelle terrestri. Aristotele in particolare suddivideva la regione sublunare in quattro sfere a seconda dei suoi strati, in relazione ai quattro elementi classici, ovvero sfera della \"terra\" (solida), dell\"acqua\" (liquida), dell\"aria\" (volatile), e del \"fuoco\" (contraddistinta da calore)."}
{"id": "634728", "revid": "1573940", "url": "https://it.wikipedia.org/wiki?curid=634728", "title": "Pieve di Santo Stefano (Campi Bisenzio)", "text": "La pieve di Santo Stefano \u00e8 la chiesa principale del comune di Campi Bisenzio e del suo vicariato ecclesiastico.\nStoria.\nLa chiesa \u00e8 di antichissima origine: sebbene alcuni storici abbiano fissato la sua fondazione al 420, molto probabilmente la sua costruzione \u00e8 databile intorno al 930. Nonostante la sua storia pi\u00f9 che millenaria, la pieve conserva soltanto poche tracce visibili del suo aspetto originario (si possono ancora rintracciare alcune monofore, parti di muratura nella cripta ed \u00e8 possibile leggere la pianta romanica a tre navate). Ci\u00f2 \u00e8 dovuto ad una serie di restauri.\nGi\u00e0 nel 1778, ad opera delle famiglie che detenevano all'epoca il patronato, fu rifatta la facciata avendo essa dato notevoli segnali di cedimento; nel 1812-1813 la Pieve fu sottoposta ad un restauro neoclassico su progetto di Giuseppe Valentini che modific\u00f2 l'interno secondo uno schema ancora oggi visibile creando, addossate alle colonne, pilastri quadrati di muratura; Alla fine del XIX secolo il pievano Giuseppe Giondini sottopose la chiesa a numerosi lavori, vi install\u00f2 l'energia elettrica, mutando, sotto la direzione di Guido Carocci, la disposizione dei quadri agli altari; nel 1938 si continu\u00f2, ad opera del pievano Pietro Santoni, l'opera gi\u00e0 intrapresa dal predecessore, e che doveva culminare con il rifacimento della facciata. Questa venne eseguita nelle forme delineate, e ancora visibili, da Piero Sanpaolesi. Il successore di Pietro Santoni, monsignor Francesco Socci, dagli anni '80 XX secolo ha intrapreso un restauro integrale della chiesa compresi i locali non strettamente dediti al culto e ci\u00f2 che rimaneva del chiostro. L'amministrazione comunale, durante il restauro della piazza prospiciente (piazza Matteotti) ha proposto e ottenuto che si aprisse un varco nel muro di cinta del chiostro, smontando la fontana ottocentesca che vi era addossata.\nDescrizione.\nNonostante le numerose vicissitudini, la pieve di Santo Stefano conserva un considerevole patrimonio artistico, tra cui:\nIl crocifisso \"miracoloso\".\nL'oggetto sicuramente pi\u00f9 noto \u00e8 per\u00f2 il pregevole crocifisso ligneo del XIV secolo, a cui si attribuiscono poteri miracolosi. Il crocifisso, inizialmente di libera venerazione, fu, a partire dal XVII secolo, in linea con i dettami devozionali, oggetto di copertura con teli, che poi venivano rimossi svelando la statua. Questa pratica, funzionale alla devozione Sei-Settecentesca, venne riscoperta nell'Ottocento quando si fabbric\u00f2 l'attuale altare e si dot\u00f2 di un meccanismo a scorrimento in cui il telo era sostituito da una mantellina lignea. La tradizione, da quel momento, scand\u00ec feste venticinquennali sempre celebrate con grande fasto. Nel 2005, il pievano Francesco Socci, fece completamente restaurare il grande crocifisso che versava in pessime condizioni. In quel momento, d'intesa con l'allora cardinale Antonelli, arcivescovo di Firenze, si decise che una tale opera d'arte avrebbe dovuto poter essere costantemente venerata anche per cercare di educare ad una fede meno devozionale e pi\u00f9 forte secondo i dettami che da oltre mezzo secolo improntavano la chiesa fiorentina dopo il cardinale Elia Dalla Costa. Dopo appena tre anni, a conclusione degli ultimi festeggiamenti venticinquennali, il nuovo pievano ha deciso diversamente. Si \u00e8 ritenuto di promuovere nuovamente la devozione attraverso la chiusura e apertura dell'immagine. Il crocifisso oggi \u00e8 visibile soltanto intorno alla festa del crocifisso."}
{"id": "634732", "revid": "34928", "url": "https://it.wikipedia.org/wiki?curid=634732", "title": "Merlino Coccajo", "text": ""}
{"id": "634733", "revid": "125127038", "url": "https://it.wikipedia.org/wiki?curid=634733", "title": "Telesalerno Uno", "text": "Telesalerno Uno \u00e8 stata una televisione locale fondata a Salerno nel 1976.\nLa sede originaria era situata a Salerno, in via Michelangelo Schipa 15 .\nLa televisione fu fondata da Giovanni Mignoli proveniente dalla sede Rai di Firenze, da Nello Talento e da Aldo Primicerio. Le prime trasmissioni furono il telegiornale condotto da Nicola Castorino ed Enzo Greco e le partite della Salernitana.\nOgni comparto aveva il suo responsabile.\u00a0 La redazione TG inizialmente venne affidata ad Aldo Primicerio.\u00a0 Dopo le dimissioni di Primicerio si avvicendarono altri giornalisti, quali Gino Liguori e Italo Santoro. In redazione la squadra era composta, oltre a Nicola Castorino ed Enzo Greco, i due anchorman, cronisti,\u00a0 Vito Pinto per la politica,\u00a0 Gigi Amaturo per lo sport, essenzialmente calcio, Maurizio Isita sport minori e telecronache. Proveniente dalla redazione salernitana de Il Mattino,\u00a0 Enzo Casciello, a cui spesso\u00a0 veniva affidata la telecronaca delle partite della Salernitana Calcio.\u00a0 Il settore spettacolo era curato da Claudio Tortora, quello musicale da Marco Lenza. La responsabilit\u00e0 delle attrezzature tecniche venne affidata ad Antonio Sabatino. I cameraman erano Gaetano Mansi, Enzo Maddaloni, Umberto Galdo, Sergio Gatto, Rino Pasqualucci, Non mancavano le annunciatrici dei programmi\u00a0 tv: Adele Mazzei, Tiziana Cascone.\nI programmi del palinsesto ricevevano la supervisione di Giovanni Mignoli il \u201cdeus ex machina\u201d di Telesalerno 1. All'epoca la televisione salernitana catalizzava a s\u00e9 numerose personalit\u00e0 del mondo della cultura, della medicina e dello spettacolo. Tutto ci\u00f2 che accadeva a Salerno \u201cdoveva\" transitare a Telesalerno 1. Attori come Virna Lisi, Enzo Cerusico, in scena al Teatro Verdi di Salerno erano anche ospiti\u00a0 di TS1. Bruno Venturini, il noto tenore e compositore salernitano, era\u00a0 di casa a Telesalerno 1. Ma anche gruppi musicali, quali la Premiata Forneria Marconi, in concerto allo Stadio Vestuti di Salerno, passavano in TV per essere intervistati da Marco Lenza.\nA questi programmi si aggiunsero dopo poco il quiz \"Smash\" condotto da Franco Olivieri e la trasmissione \"Spazio Donna\" condotta da Milena Carducci \nIn Seguito fu trasmesso il quiz : \"il chilo quiz\", presentato da una giovane Wanda Tegliaferri con la regia di Dino Sannino.\nLa propriet\u00e0 apparteneva alla famiglia Talento, imprenditori salernitani nel settore della cartellonistica stradale, all'insegna \u201cPUBLIALFA\", con sede al Molo Manfredi di Salerno. A Nello Talento fu affidata la gestione economica di TS1. Nei laboratori della Publialfa, esperti artigiani curavano anche la realizzazione delle scenografie di tutti i programmi tv, sotto la guida del Maestro Gabriele D'Alma. La preziosa collaborazione del grande artista salernitano (\u00e8 stato l'ideatore del cavalluccio marino, simbolo dell'Unione Sportiva Salernitana) fu resa possibile grazie al vincolo di parentela che lo legava ai Talento. Infatti aveva sposato Maria Talento, poetessa e scrittrice. Al Maestro D'Alma, ovviamente, si deve il logo di Telesalerno 1.\nIl palinsesto quotidiano iniziava alle ore 14 con il TG al cui termine veniva affidato a Gigi Amaturo, giornalista sportivo, uno spazio di commento allo sport cittadino per eccellenza: la Salernitana Calcio, all\u2019epoca in Serie C giocava allo Stadio Vestuti. A seguire film, rigorosamente in bianco e nero,\u00a0 sotto la guida tecnica di Antonio Sabatino.\u00a0 Il pomeriggio era riservato a spazi culturali, con servizi esterni registrati ed interviste in studio, in diretta. Le serate di Telesalerno 1 erano programmate nel corso della settimana dai diversi responsabili di settore.\u00a0 In diretta, quiz con la partecipazione dei telespettatori da casa, spettacoli musicali e teatrali. Inchieste su realt\u00e0 cittadine venivano curate direttamente da Milena Carducci, moglie di Nello Talento, coadiuvata per riprese e montaggio da Gaetano Mansi. \nNel 1995, in seguito ad un cambio di propriet\u00e0, la rete televisiva fu trasferita nell'attuale sede di Battipaglia.\nSubito dopo il passaggio alla tecnologia digitale della regione Campania, avvenuto nel dicembre 2009, l'emittente \u00e8 andata incontro ad un periodo di profonda crisi finanziaria. Dei 15 impianti autorizzati al momento del passaggio al digitale, TeleSalerno 1 \u00e8 stata in grado di accendere solo i 3 impianti principali (Salerno Colle Bellara, Perdifumo Punta della Carpinina, Monte S. Angelo) illuminando solo una minima parte del bacino d'utenza precedentemente raggiunto dal segnale analogico, vanificando in tal modo gli sforzi fatti negli anni precedenti per conseguire una copertura capillare della provincia di Salerno, aggravando in tal modo la situazione dei propri conti a causa del calo degli ascolti.\nNel corso del 2009 sono stati effettuati tagli molto drastici ed a seguito dell'ulteriore peggioramento della situazione economica, \u00e8 stata sospesa completamente tutta l'attivit\u00e0 di produzione. Di fatto, TeleSalerno 1 si limita a trasmettere vecchi film e materiale d'archivio. Come conseguenza, la gran parte dei giornalisti ed ex lavoratori di TeleSalerno 1 si coagula attorno ad un nuovo progetto, l'emittente Rete1 Salerno, che nel logo richiama la precedente esperienza di TeleSalerno1, e che dopo una prima fase di test nel mux di telecolore, attualmente \u00e8 inserita nel mux di LiraTV.\nDurante l'estate del 2010 viene ceduta la rete di trasmissione, compresa la concessione di operatore di rete per la provincia di Salerno (frequenza SFN UHF 63), al gruppo Julie Italia S.r.l. mantenendo all'interno del proprio ex multiplex l'uso di uno slot, sul quale continua la trasmissione.\nNell'autunno 2010 lo slot TeleSalerno1 viene eliminato all'interno del multiplex, segnando in tal modo, almeno per il momento, la fine delle trasmissioni della storica emittente.\nIl 16 aprile 2012 il Tribunale di Salerno decreta definitivamente il fallimento (n.17/12) di Telesalerno 1 S.r.l. mettendo all'asta i beni posseduti dall'emittente."}
{"id": "634735", "revid": "34928", "url": "https://it.wikipedia.org/wiki?curid=634735", "title": "Limerno Pitocco", "text": ""}
{"id": "634737", "revid": "34928", "url": "https://it.wikipedia.org/wiki?curid=634737", "title": "Folengo", "text": ""}
{"id": "634738", "revid": "827882", "url": "https://it.wikipedia.org/wiki?curid=634738", "title": "Kasumi (Dead or Alive)", "text": " \u00e8 un personaggio immaginario della serie di videogiochi \"Dead or Alive\", di cui \u00e8 protagonista.\nStoria.\nPrima di \"DOA\".\nKasumi \u00e8 la seconda figlia di Shiden, ninja del Mugen Tenshin, e sorella minore di Hayate. Un giorno il fratello maggiore di suo padre, Raidou, destinato a diventare il 17\u00ba capoclan, violenta la madre di Kasumi, Ayame, e per questo atto ignobile viene cacciato dal clan. Dalla violenza sessuale nasce la sorellastra Ayane, allontanata dal villaggio per via della sua discendenza ed affidata alle cure del ninja Genra. Shiden diventa il 17\u00ba capoclan e il suo primogenito inizia il suo addestramento per seguire le sue orme.\nIn un giorno in cui Kasumi \u00e8 assente, Raidou ritorna al villaggio per rubare l'unica tecnica segreta del clan mai appresa, il Fulmine squarcia-cielo, che era stata gi\u00e0 insegnata a Hayate. Raidou cerca lo scontro diretto con Hayate in quanto \u00e8 in grado di copiare ed apprendere immediatamente le tecniche eseguite davanti a lui, cercando quindi di rubare finalmente la tecnica segreta: riesce perfettamente nel suo intento e grazie alla sua forza riesce a sconfiggere Hayate, mandandolo in coma sotto gli occhi di Ayane.\n\"Dead or Alive\".\nQuando Kasumi scopre dalla sorellastra Ayane che Hayate \u00e8 in coma a causa di suo zio Raidou, decide di iscriversi al primo torneo DOA per vendicare il fratello, questa scelta consegu\u00ec ad un abbandono del clan da parte sua e la trasform\u00f2 in una ninja traditrice. Cos\u00ec Genra incaric\u00f2 Ayane di eliminare la sorellastra in fuga ma proprio durante il combattimento furono interrotte da Christie che su un elicottero fece salire Kasumi mettendo fine al combattimento senza una vincitrice. Christie in compagnia di Bayman porta Kasumi sulla Nave \"Freedom Survivor\" ossia la prima tappa del torneo. Mentre il torneo viene annunciato Kasumi incontra Ayane tra folla, la sorellastra le spiega che si trovava li per vendicare Hayate e per eliminarla sotto ordine di Genra.\nPoco dopo incontrano Raidou che viene subito sfidato da Ayane e la sconfigge per la seconda volta dicendo a Kasumi che se vuole sconfiggerlo dovr\u00e0 batterlo alla finale del torneo, cos\u00ec Kasumi dopo aver sconfitto tutti i partecipanti arriva in finale contro Raidou sconfiggendolo con stupore di Fame Douglas e Victor Donovan, per\u00f2 Raidou era stato volontario come cavia della DOATEC che ha sperimentato su di lui alcune tecniche che lo hanno reso pi\u00f9 forte cos\u00ec si rialz\u00f2 e ricominci\u00f2 a combattere, il combattimento si conclude con uno scontro dei due che utilizzano la tecnica Fulmine squarcia-cielo, Kasumi quasi spacciata a causa delle modifiche che la DOATEC aveva applicato sullo zio stava per perdere lo scontro ma riesce ad ucciderlo grazie a Ryu che lancer\u00e0 un pugnale sul braccio di Raidou durante il Fulmine squarcia-cielo facendo s\u00ec che Kasumi prenda vantaggio.\n\"Dead or Alive 2\".\nDopo aver vinto il primo torneo, Kasumi cerca disperatamente suo fratello. La DOATEC, oltre al ruolo di azienda multinazionale, si occupa di ricerche su vari settori scientifici. La shinobi \u00e8 costretta a partecipare di nuovo al torneo, dove ritrova suo fratello che, sottoposto al Progetto Epsilon, ha perso completamente la memoria. Dopo essersi dovuta scontrare con lui Kasumi viene rapita dal capo del dipartimento di sviluppo della DOATEC, il dottor Victor Donovan, che sfrutta un campione del suo DNA creando molti suoi cloni e per cercare di creare l'arma umana perfetta, dopo aver fallito con Hayate. Verr\u00e0 salvata da Ryu Hayabusa.\n\"Dead or Alive 3\".\nNon avendo la possibilit\u00e0 di tornare al villaggio e rivedere suo fratello, decide di prendere parte al terzo torneo DOA. Durante il torneo si scopre che Genra non \u00e8 morto: \u00e8 stato rapito dalla DOATEC per il Progetto Omega e viene trasformato in un fantoccio comandato dalla corporazione, pronto a distruggere ogni cosa. Kasumi riesce ad incontrare Hayate ma \u00e8 costretta a combattere contro di lui. Il torneo si conclude con la morte di Omega (ossia Genra dopo l'esperimento della DOATEC), ucciso da Ayane.\n\"Dead or Alive 4\".\nKasumi tenta di nuovo di incontrare Hayate e di convincerlo a tornare con lei al villaggio, come se niente fosse accaduto. Hayate per\u00f2, deciso a porre fine alle sofferenze causate dalla DOATEC, dichiara guerra alla corporazione. Il suo clan, compresi Ayane e il suo migliore amico Ryu Hayabusa, sono pronti a distruggere la Tritorre DOATEC, centro della multinazionale.\nKasumi scopre che il suo DNA \u00e8 stato utilizzato per creare il Progetto Alpha, un clone cattivo di Kasumi che vuole distruggere il mondo. Il Mugen Tenshin Clan distrugge con successo la DOATEC, anche se Alpha-152 riesce a fuggire dopo un breve scontro con Kasumi.\n\"Dead or Alive 5\".\nIn qualche momento tra il quarto ed il quinto torneo, sembra che Kasumi sia andata a nascondersi con l'aiuto di Hayabusa ed il suo alleato Muramasa, il quale si \u00e8 accertato che nessuno sappia dove si trova.\nTuttavia, Victor Donovan ha continuato con il Progetto Alpha con la sua nuova organizzazione denominata MIST, ed uno dei cloni prodotti \u00e8 riuscito a lasciare la struttura - non \u00e8 chiaro se le \u00e8 stato concesso di andare oppure \u00e8 evasa. Questo clone ha creduto fosse la vera Kasumi e aveva lo stesso desiderio di localizzare e distruggere Alpha-152, cos\u00ec come l'originale. Si reca sulla Freedom Survivor e chiede aiuto ad Helena, ma si allontana da lei quando la donna ha cercato di coinvolgere Hayate, credendo che Alpha-152 sarebbe troppo difficile trattenerla per Kasumi. Il clone sente la necessit\u00e0 di combattere contro Alpha-152 da sola, e abbandona la nave. Il suo comportamento \u00e8 sembrato talmente sospetto che Hayate ordina ad Ayane di seguirla.\nMentre provava a seminare gli inseguitori, il clone arriva a New York e chiede a Lisa dove si trova Alpha-152, ma non ottiene risposte. Dopo aver viaggiato a lungo, il clone si arrende e torna da Helena chiedendole la posizione di Alpha-152. La donna le rivela che \u00e8 nascosta in una piattaforma petrolifera DIG di propriet\u00e0 della DOATEC ma avrebbe mandato anche Hayate, Ayane ed Hayabusa, congrande disaccordo del clone. Dopo essersi scontrata con Rig e Lisa, Kasumi trova e sconfigge Alpha-152, tuttavia viene scoperta in breve tempo ed attaccata dagli altri shinobi, i quali hanno capito si trattasse di un clone, ormai ucciso. I ninja vengono attaccati dalla MIST che ha portato alla cattura di Hayate.\nHayabusa invia un messaggio alla vera Kasumi raccontandole circa il loro problema, e finalmente esce allo scoperto in loro aiuto dopo essersi nascosta in un luogo remoto. Raggiunge la piattaforma petrolifera e combatte contro Christie e Rig per raggiungere il fratello, costretto a riattivare il progetto Epsilon. Con l'aiuto di Lisa, i ninja riescono a liberarlo, tuttavia \u00e8 troppo tardi per fermare Donovan all'avvio della Phase 4 del progetto Alpha: una produzione di massa dei migliori cloni. Dopo un lungo scontro con Alpha-152, il clone ed il laboratorio vengono distrutti con l'intervento di Kasumi, cos\u00ec Kasumi, Hayabusa, Hayate ed Ayane riescono a fuggire. Il giorno seguente, Kasumi ringrazia Hayate ed Ayane per il loro aiuto prima di congedarsi, giurando di sconfiggere Donovan a tutti i costi.\n\"Dead or Alive Xtreme\".\n\"Dead or Alive Xtreme Beach Volley\".\nKasumi viene invitata a Zack Island, per partecipare al quarto torneo ma scopre che \u00e8 una farsa. Con le altre ragazze di Dead or Alive, alloggia sull'isola tropicale per due settimane.\n\"Dead or Alive Xtreme 2\".\nKasumi viene invitata nuovamente da Zack sulla sua nuova isola, dopo che la prima \u00e8 affondata nell'oceano. Avendo sentito che suo fratello si trova sull'isola, la ragazza vi trascorrer\u00e0 due settimane con le altre ragazze.\n\"Dead or Alive: Paradise\".\nKasumi viene invitata una terza volta sulla nuova isola di Zack, dove rester\u00e0 due settimane con il resto delle ragazze. Questo gioco \u00e8 stato il primo per PlayStation Portable.\nAltre apparizioni.\nKasumi, il personaggio pi\u00f9 famoso della serie, appare anche in \"Monster Rancher 2\" e \"Monster Rancher 4\", sempre prodotto dalla Tecmo; appare anche in \"Ninja Gaiden\", in pochissime scene.\nIn \"Super Swing Golf Pangya\", gioco Namco per Nintendo Wii, pu\u00f2 essere sbloccabile come personaggio giocabile, in versione Super Deformed.\nNel film \"\", \u00e8 una principessa ninja che dopo la scomparsa di suo fratello Hayate \u00e8 costretta a guidare il clan. Dopo aver deciso di lasciare il clan per cercare suo fratello, viene considerata una shinobi, una traditrice. Nel lungometraggio, Kasumi fa amicizia con Tina e Christie, cosa che non accade nella serie di videogiochi.\nL'attrice che interpreta Kasumi \u00e8 Devon Aoki.\nPersonalit\u00e0.\nKasumi \u00e8 descritta come uno dei personaggi pi\u00f9 compassionevoli della serie, soprattutto verso la sua sorellastra Ayane. Kasumi possiede uno spirito quieto ed onorevole, ed anche se le sue abilit\u00e0 possono risultare letali, ella non gradisce scontrarsi e lottare. Dalle sue affermazioni prima dei combattimenti, si pu\u00f2 infatti dedurre la sua volont\u00e0 propensa ad evitare gli scontri. Altre affermazioni riflettono la sua bont\u00e0, o il suo pentimento nell'infliggere dolore agli avversari.\nTuttavia, come mostrato nel primo torneo Dead or Alive, Kasumi \u00e8 capace di uccidere a sangue freddo. L'eccezione, fino ad ora unica, fu la sua vendetta nei confronti di Raidou, che aveva quasi ucciso Hayate.\nTutti i suoi sentimenti ruotano intorno ad Hayate; invece verso gli altri concorrenti risulta essere tranquilla ma con alcuni anche diffidente, \u00e8 molto amica di Helena ed ha un buon rapporto con Tina e Bass, \u00c8 compassionevole anche con la sorellastra Ayane, nonostante questa abbia pi\u00f9 volte cercato di ucciderla sotto ordine di Genra, pur essendo assai pi\u00f9 forte dal punto di vista fisico, Kasumi ha sempre cercato di evitare gli scontri con lei in quanto in fondo comprende lo stato d'animo ed il passato della sorellastra, con cui comunque dal quinto torneo torna affiatata dato che Ayane pare aver messo da parte il passato ed abbia ritrovato la pace maturando.\nCombattimento.\nDal punto di vista del corpo a corpo Kasumi \u00e8 molto potente non tanto per la sua forza fisica ma per la sua incredibile tecnica di combattimento, per la sua velocit\u00e0 e per l'altezza dei suoi salti. \nI suoi colpi vengono scagliati con logica, imprevedibile e piena di attacchi in serie differenti Kasumi \u00e8 considerato il personaggio con il maggiore equilibrio nella giocabilit\u00e0, ha un colpo molto rapido e insidioso che riesce a stordire l'avversario prevenendo i suoi attacchi, ha una forza media ma una tecnica pressoch\u00e9 perfetta e vanta delle prese letali e potenti, i suoi attacchi hanno una forza media in genere per\u00f2 qualche attacco in particolare toglie molta energia, \u00e8 capace di attacchi in serie di moltissime \"Hit Combo\".\nPu\u00f2 inoltre anche vantare un'ottima capacit\u00e0 difensiva, riesce ad utilizzare il teletrasporto ninja talmente veloce da sfruttarlo per schivare gli attacchi apparendo alle a spalle dei suoi rivali prendendoli alla sprovvista.\nKasumi oltre ad attaccare con attacchi e proiezioni \u00e8 dotata di vari incantesimi ninp\u014d, tra queste ci sono il teletrasporto, raffiche di vento e sfera di fuoco esplosive (come visibile nel suo filmato in Dead Or Alive 3). I suoi poteri ninp\u014d ruotano intorno al simbolo dei petali del ciliegio giapponese, conosce anche la mortale tecnica che consiste di sprigionare un raggio di fulmini di energia dal palmo delle mani, incantesimo che pu\u00f2 essere appreso solo dagli eredi del capo del clan del settore Tenjimon.\nAccoglienza.\nRetrospettivamente, la rivista \"Famits\u016b\" ha classificato Kasumi come la trentaquattresima eroina pi\u00f9 famosa dei videogiochi degli anni '90."}
{"id": "634741", "revid": "466539", "url": "https://it.wikipedia.org/wiki?curid=634741", "title": "Michael Powell", "text": "Biografia.\nConsiderato, insieme ad Alfred Hitchcock, uno dei maggiori esponenti del cinema britannico, Powell esord\u00ec nel 1931 come regista di film commerciali a basso costo.\nInizi\u00f2 nel cinema muto, ma lavor\u00f2 come regista solo dopo l'avvento del sonoro. Apprezzer\u00e0 sempre molto gli artefici del muto, e form\u00f2 cos\u00ec la sua idea di cinema in cui prevale la componente visiva, mentre non sopportava sceneggiature troppo lunghe e dialoghi pesanti. Sar\u00e0 orgoglioso di aver affidato gli effetti speciali nei suoi film a un allievo di M\u00e8li\u00e8s \u201cPoppa\u201d Day.\nAll'inizio della sua carriera fece il soggettista e l'assistente. Si occup\u00f2 della fotografia per Alfred Hitchcock nel 1928. Nel sonoro fu scenografo e assistente regista. Inizi\u00f2 a collaborare con Jerome Jackson, un giovane produttore statunitense con cui gir\u00f2 film a basso costo, con budget calcolati a 1 sterlina al piede di pellicola (m 0,3), ma loro ne spendevano solo 0,75, per guadagnare di pi\u00f9. Ottennero anche l'approvazione della critica e fondarono una casa di produzione propria. Dopo questo periodo di formazione furono assunti alla Gaumont, dove Powell propose soggetti tratti dalla cronaca, girati anche in esterni (contrariamente all'uso prevalente in Gran Bretagna). Per \"Edge of the World\" fu notato da Alexander Korda, produttore ungherese attivo in Gran Bretagna, che gli affianc\u00f2 lo sceneggiatore Emeric Pressburger, con cui lavorer\u00e0 per 20 anni. Tra i loro primi film, \"La spia in nero\" (1939) e \"Il ladro di Bagdad\" (1941).\nThe Archers.\nNel 1943, insieme a Pressburger, fond\u00f2 una propria casa di produzione, \"The Archers\", il cui primo prodotto, girato nello stesso anno, fu \"Duello a Berlino\". Il film fu criticato per l'amicizia tra un inglese e un tedesco, nonostante proponesse valori tradizionali molto britannici, come l'onore, l'amore, la dignit\u00e0, l'appartenenza di casta. Deborah Kerr (la donna amata da Powell) impersona tre donne, le due amate dai protagonisti, e per ultima, la giovane autista, in cui esse rivivono. Originariamente in flashback, ma molto tagliato dalla produzione, il film ebbe numerosi problemi con la censura, attivata direttamente da Churchill, perch\u00e9 mostrava un tedesco buono.\nFin da \"Duello a Berlino\" venne adottata per i titoli di testa la formula \u201cScritto, prodotto e diretto da Michael Powell ed Emeric Pressburger\u201d, con cui si voleva esplicitamente affermare la centralit\u00e0 del lavoro dello sceneggiatore, annullando le barriere che segmentano il lavoro creativo. Ricorda Powell: \u201cDecidemmo un ordine dei titoli di testa secondo quella che era per noi l'importanza: scrittore, produttore e poi regista. Non erano in molti a pensarla cos\u00ec. Personalmente, mi aveva sempre irritato la maniera in cui sono trattati nel cinema gli scrittori. Ma la nostra decisione nacque spontaneamente e quasi tacitamente\u201d. La formula, assolutamente unica nella storia del cinema, dur\u00f2 tredici anni (fino al ritiro dal cinema, nel 1966, di Pressburger) e fu usata in quattordici film.\nSolo per \"L'occhio che uccide\", che nel 1960 sconvolse l'opinione pubblica e la critica inglesi, Powell collabor\u00f2 con un altro notevole e originale sceneggiatore, Leo Marks. Powell e Pressburger si proponevano di realizzare un cinema \u201ctotale\u201d, sintesi di tutte le arti e di tutte le tecniche, in armonica sintonia con l'universo psichico del pubblico. La visione, atto prevalente del fare cinema, doveva andare oltre le apparenze, aprire squarci nell'interiorit\u00e0 dei personaggi, in molte delle loro trame in bilico tra la vita e l'arte, pronti a sacrificare tutto a quest'ultima, come nella loro opera pi\u00f9 famosa, il musical immaginifico \"Scarpette rosse\" (1948). Con l'avvento del colore Powell e Pressburger diedero il meglio del loro cinema: personaggi estremi, storie surreali e antinaturaliste, prevalere del visivo, sottrazione agli obblighi della verosimiglianza e accentuazione delle emozioni trasmesse allo spettatore. In tutti i loro film di questi anni il Technicolor \u00e8 irrealistico e onirico, al di fuori e sopra gli schemi, con esiti insoliti nei paesi occidentali.\n\"Scala al paradiso\" (1946) nacque su commissione del Ministero Inglese dell'informazione per migliorare i rapporti con gli USA. Narra la storia di un pilota inglese sopravvissuto a un lancio senza paracadute, resa insolita soprattutto dagli esiti cromatici: notevole la soggettiva dall'interno della pupilla del pilota sottoposto a intervento chirurgico, che si chiude per l'anestesia; i passaggi dalla terra al cielo hanno destato l'ammirazione di Coppola, Scorsese, De Palma. \"Narciso nero\" (1947) \u00e8 ambientato in un monastero sull'Himalaya, tra razionalit\u00e0 e sensualit\u00e0, con Deborah Kerr, in una cornice esotica suggestiva ricostruita in studio; furono censurate le scene della suora che prima di prendere i voti voleva sposarsi.\n\"Scarpette rosse\" (1948) \u00e8 un musical che narra la storia di una ballerina che mette la danza al primo posto, in un triangolo dove l'amore ha la peggio, con innovative e surreali scene di ballo; il soggetto \u00e8 tratto da un racconto di Andersen. Interpretata da Moira Shearer, diva del balletto e del cinema inglese, fu un grande successo commerciale, amatissimo dal pubblico. \"I racconti di Hoffmann\" (1951) venne realizzato con lo stesso cast del film precedente e propone tre storie d'amore sfortunate e fantastiche, trattate con ardite sperimentazioni cromatiche e virtuosismi tecnici e di messinscena, risolti tuttavia in economia, come nella sequenza in cui la danza della Shearer su una scala \u00e8 realizzata con una ripresa dall'alto su una scala disegnata a terra, poich\u00e9 costruirla sarebbe stato troppo costoso.\n\"L'occhio che uccide\".\nUna menzione particolare va a \"L'occhio che uccide\" (\"Peeping Tom\") (1960), angoscioso thriller metacinematografico realizzato dal solo Powell, con la sceneggiatura di Leo Marks, e divenuto col tempo un vero e proprio cult movie.\nA proposito di questo film Powell disse: \u201cIo non sono un regista con uno stile personale... Io sono il cinema. Sono cresciuto con e attraverso il cinema; tutto quello che ho imparato l'ho imparato dal cinema; se mi sono interessato alla pittura, alla letteratura, alla musica, \u00e8 stato grazie al cinema. Cos\u00ec, quando faccio un film come \"Peeping Tom\", io sono il cinema. E solo qualcuno come me pu\u00f2 fare \"Peeping Tom\", perch\u00e9 \u00e8 necessario identificarsi di pi\u00f9 con il cinema che con un mondo personale\u201d (in Emanuela Martini, \"Michael Powell\", Il castoro, 1988).\nIn seguito alle polemiche e all'interesse suscitati da questo film, dopo la met\u00e0 degli anni sessanta ebbe inizio la riscoperta dell'opera dei due cineasti. Nel 1971 il National Film Theatre di Londra render\u00e0 omaggio alla loro opera con un'importante retrospettiva, che sar\u00e0 seguita da molte altre in altri paesi d'Europa, fra le quali quella del Festival di Locarno nel 1982.\nA partire dagli anni '80, alla rivalutazione dell'opera dei due diede un forte contributo l'appassionato interesse dimostrato nei loro confronti, da cineasti come Martin Scorsese, Brian De Palma e Francis Ford Coppola, che ne hanno favorito la riproposizione nei cinema americani. Nelle loro opere si ritrovano importanti e diffusi echi delle opere dei due autori.\nVita privata.\nNel 1927, Powell spos\u00f2 Gloria Mary Rouger, una ballerina americana; si sposarono in Francia, ma il matrimonio dur\u00f2 appena tre settimane. Negli anni '40, Powell ebbe delle relazioni con attrici come Deborah Kerr e Kathleen Byron. Powell fu poi sposato con Frances May Reidy, figlia del medico Jerome Reidy, dal 1943 fino alla di lei morte nel 1983. La coppia ebbe due figli.\nInfine, Powell si spos\u00f2 nel 1984 con la montatrice Thelma Schoonmaker, di 35 anni pi\u00f9 giovane e conosciuta grazie al loro comune amico Martin Scorsese. I due rimasero insieme fino alla morte di Powell nel 1990."}
{"id": "634743", "revid": "63756", "url": "https://it.wikipedia.org/wiki?curid=634743", "title": "Datarate", "text": ""}
{"id": "634744", "revid": "1782831", "url": "https://it.wikipedia.org/wiki?curid=634744", "title": "L'ascensore ansiogeno", "text": "L'ascensore ansiogeno (\"The Ersatz Elevator\") \u00e8 il sesto libro della serie \"Una serie di sfortunati eventi\", la serie di libri per ragazzi scritta da Lemony Snicket.\nTrama.\nIl romanzo inizia con gli orfani Baudelaire diretti insieme al signor Poe a fare visita ai loro nuovi tutori. Si recano quindi al 667 di Viale Oscuro, un luogo molto vicino alla vecchia casa dei tre orfani. Arrivati scoprono che i Jerome ed Esm\u00e9 Squalor, i loro nuovi tutori, vivono all'ultimo piano di un edificio altissimo. Il portiere spiega ai ragazzi che non possono prendere l'ascensore poich\u00e9 in quel momento viene considerato out, ovvero fuori moda, e perci\u00f2 gli orfani sono costretti a salire le scale non illuminate, anche perch\u00e9 in quel momento il buio \u00e8 molto in. Poe allora lascia per l'ennesima volta gli orfani al loro destino e, dovendo andare con l'elicottero alla ricerca dei Pantano, se ne va. I ragazzi iniziano allora la loro faticosa camminata ed arrivano finalmente all'ultimo piano. Apre loro la porta Jerome Squalor, che li accoglie molto gentilmente e offre loro un Martini acqueo, una bevanda molto in. Entra a questo punto nella stanza Esm\u00e9 Gigi Geniveve Squalor, una donna molto alla moda, che rivela di aver accettato di prendersi cura dei ragazzi perch\u00e9 gli orfani al momento erano molto in. Jerome comunque dice di non essere interessato a ci\u00f2 che \u00e8 in o out ed \u00e8 molto contento di prendersi cura dei Baudelaire. Pochi minuti dopo Esm\u00e8 viene a sapere dalla telefonata di un'amica che la luce \u00e8 tornata in, quindi comincia ad aprire tutte le finestre e i balconi della casa, rendendo felice Jerome che non amava granch\u00e9 il buio. Jerome mostra allora agli orfani il suo enorme appartamento ed assegna loro tre stanze. Il giorno successivo Esm\u00e8 regala agli orfani degli abiti gessati enormi, che i ragazzi fanno finta di gradire, e li avvisa di star preparando l'asta in, dove sarebbero stati messi all'asta gli oggetti pi\u00f9 alla moda. Sarebbe venuta quella sera ad aiutarla Gunther, un banditore d'asta, quindi i ragazzi e Jerome sarebbero dovuti andare a mangiare fuori. Quando arriva per\u00f2 Gunther i ragazzi si rendono conto che il banditore altri non \u00e8 che il Conte Olaf. I ragazzi avvisano del fatto gli Squalor che per\u00f2 non credono alle loro parole e Jerome, per evitare discussioni con Esm\u00e8, porta i ragazzi al Caff\u00e8 Salmonella. I ragazzi tentano disperatamente di far credere a Jerome la loro storia, ma questi arriva persino ad accusarli di xenofobia, vista la parlata da straniero di Olaf. Tornati a casa il portiere dice loro di non salire, dal momento che Gunther non era ancora sceso. Jerome riesce per\u00f2 a convincerlo a farli passare, dicendo che probabilmente Gunther stava scendendo le scale. Salendo non incontrano Gunther e scoprono che lui non \u00e8 neanche in casa. Profondamente angosciati la mattina dopo i Baudelaire perlustrano l'appartamento ma non trovano niente. Origliano persino dietro tutte le porte del palazzo nella speranza di sentire Olaf parlare, ma la loro ricerca \u00e8 infruttuosa. Salendo si rendono conto per\u00f2 che nell'ultimo piano vi sono due porte per l'ascensore, mentre nel palazzo c'\u00e8 soltanto un ascensore. Capiscono cos\u00ec che il falso ascensore \u00e8 il nascondiglio di Olaf e decidono di entrarvi durante la notte. Cos\u00ec, dopo aver creato una corda, i Baudelaire terrorizzati scendono nella scurissima galleria. Scesi trovano con loro grande sorpresa i Pantano imprigionati. I Pantano dicono loro che Olaf li avrebbe messi l'indomani all'asta dentro un oggetto misterioso e un suo complice li avrebbe comprati e portati in un'isola per appropriarsi del loro patrimonio. I Baudelaire promettono di liberarli, risalgono la galleria e in casa fondono nel forno degli attizzatoi, con la speranza di forzare la gabbia dei Pantano. Per\u00f2 dopo essere scesi un'altra volta, scoprono che i Pantano non ci sono pi\u00f9. Allora risalgono in preda al panico la lunghissima e buia galleria. Arrivati in casa Klaus inizia a cercare nel catalogo degli oggetti dell'asta in l'oggetto che avrebbe contenuto i Pantano e trovano una cassa molto grande con la scritta V.F.: i Baudelaire capiscono che i loro amici sarebbero stati nascosti l\u00ec. Vanno allora a raccontare tutto ad Esm\u00e8, che chiede ai ragazzi di vedere la galleria. Arrivati alla soglia della galleria Esm\u00e8 spinge i ragazzi facendoli cadere nel precipizio ed ammette di essere complice di Olaf. I ragazzi cadono in una rete ed Esm\u00e8 li avvisa che lui ed Olaf sarebbero venuti a prenderli il prima possibile e se ne va soddisfatta. Allora Sunny con i denti scala la tromba dell'ascensore, lega la corda in modo sicuro e fa s\u00ec che i ragazzi possano scendere nel fondo del tunnel. Una volta scesi i ragazzi trovano un passaggio segreto e lo percorrono, fino ad arrivarne alla fine in una botola. Arrivati scoprono che il passaggio segreto conduce alla loro vecchia casa, ma i ragazzi non hanno tempo per pensare a questo fatto e si dirigono all'asta in, dove trovano Jerome e Poe. I ragazzi li supplicano di bloccare l'asta e di comprare il baule con la scritta V.F., ma gli adulti seccati non fanno nulla e i ragazzi decidono di comprare il lotto n. 50 ma scoprono con orrore che dentro non vi erano i Pantano ma dei fogli: V.F. stava infatti per veline fantasia. Gunther-Olaf scivola per\u00f2 su una di queste veline, mostrando il tatuaggio alla caviglia. Allora si d\u00e0 alla fuga e sale in un furgone insieme ad Esm\u00e8 ed una grande statua a forma di pesce che era stata messa all'asta pochi minuti prima. I Baudelaire si rendono conto con orrore che in quella statua si trovavano i Pantano, ma non riescono a fare nulla per fermare il furgone. Jerome a questo punto, sconvolto, dice ai ragazzi di essere disposto a restare il loro tutore, a patto che i ragazzi non avessero cercato Olaf o altri guai per salvare i loro amici Pantano. I ragazzi, delusi per il comportamento di Jerome, dicono di non poter accettare. A questo punto Poe \u00e8 costretto a cercare loro una nuova famiglia e i ragazzi, sconsolati, si preparano ad affrontare altri sfortunati eventi."}
{"id": "634750", "revid": "63756", "url": "https://it.wikipedia.org/wiki?curid=634750", "title": "Schedulazione", "text": ""}
{"id": "634759", "revid": "1543377", "url": "https://it.wikipedia.org/wiki?curid=634759", "title": "Ossoglutarato deidrogenasi", "text": "La ossoglutarato deidrogenasi (nota anche come \u03b1-chetoglutarato deidrogenasi) \u00e8 un complesso enzimatico appartenente alla classe delle ossidoreduttasi, noto principalmente per il suo ruolo nel ciclo di Krebs. Similarmente alla piruvato deidrogenasi, \u00e8 composto di tre polipeptidi (E1, E2 ed E3) che si servono, rispettivamente, dei coenzimi tiamina pirofosfato, acido lipoico e FAD. \nLa subunit\u00e0 E1 \u00e8 detta 2-chetoglutarato deidrogenasi (), la E2 diidrolipoamide-succiniltransferasi () e la E3 diidrolipoil deidrogenasi.\nSono state caratterizzate tre classi di complessi multienzimatici di questo tipo, una specifica per il piruvato, un'altra per il 2-ossoglutarato ed una per altri specifici \u03b1-chetoacidi contenenti una catena ramificata.\nIn \"Azotobacter vinelandii\", la ossoglutarato deidrogenasi presenta una KM di 0,14 \u00b1 0,04 mM ed una Vmax di 9 \u00b1 3 \u00b5mol min\u22121 mg\u22121.\nVie metaboliche.\nL'enzima partecipa a tre diversi pathway metabolici.\nCiclo di Krebs.\nLa reazione catalizzata dall'enzima nel ciclo di Krebs \u00e8 la seguente:\nLa reazione consta di tre passaggi: l'iniziale decarbossilazione dell'\u03b1-chetoglutarato, l'ossidazione ed il trasferimento conclusivo del gruppo CoA, che forma il prodotto finale (succinil CoA). L'energia libera di Gibbs per questa reazione \u00e8 pari a -30 kJ mol\u22121.\nLa ossoglutarato deidrogenasi \u00e8 un punto chiave del sistema di regolazione del ciclo di Krebs. L'enzima \u00e8 inibito dai prodotti di reazione (dal succinil CoA e dal NADH). Anche un'alta concentrazione di molecole ad alta energia (come ATP) pu\u00f2 inibire l'attivit\u00e0 dell'enzima."}
{"id": "634760", "revid": "44939", "url": "https://it.wikipedia.org/wiki?curid=634760", "title": "Chetoglutarato deidrogenasi", "text": ""}
{"id": "634761", "revid": "44939", "url": "https://it.wikipedia.org/wiki?curid=634761", "title": "\u0391-chetoglutarato deidrogenasi", "text": ""}
{"id": "634762", "revid": "1494169", "url": "https://it.wikipedia.org/wiki?curid=634762", "title": "Luena", "text": ""}
{"id": "634764", "revid": "110157", "url": "https://it.wikipedia.org/wiki?curid=634764", "title": "Chiesa di San Martino (Campi Bisenzio)", "text": "La chiesa di San Martino \u00e8 un luogo di culto cattolico di Campi Bisenzio situato nel quartiere San Lorenzo, nella parte occidentale del comune, oltre il fiume Bisenzio.\nStoria e descrizione.\nSan Martino a Campi era la chiesa parrocchiale dell'omonimo quartiere fino alla sua unione a San Lorenzo. La sua caratteristica \u00e8 di essere divisa dal Bisenzio da quasi tutto il suo territorio parrocchiale: ci\u00f2 \u00e8 dovuto ad una deviazione del corso del fiume, effettuata nel 1328 per eliminare una pericolosa ansa.\nSebbene di origine medievale, la chiesa non conserva quasi niente del suo aspetto originario, essendo stata sottoposta ad una vera e propria ricostruzione nel 1964, necessaria sia per gli ingenti danni di guerra che per la crescita della popolazione del quartiere, allora in pieno boom edilizio. Nel 1968 venne realizzato l'adeguamento liturgico del presbiterio su progetto di Carlo Cresti.\nNegli anni novanta del XX secolo la parrocchia di San Lorenzo a Campi si \u00e8 annessa il territorio e la popolazione della confinante parrocchia di San Martino ed ha assunto cos\u00ec il nome di Santi Lorenzo e Martino a Campi."}
{"id": "634765", "revid": "155634", "url": "https://it.wikipedia.org/wiki?curid=634765", "title": "Campionato italiano di hockey su ghiaccio 1991-1992", "text": "Il Campionato italiano di hockey su ghiaccio 1991-92 \u00e8 stato organizzato come di consueto dalla FISG.\nSerie A.\nDopo la rinuncia del Merano, vincitore nella stagione precedente del campionato di serie B, e la retrocessione del Cortina, debutta in serie A, in veste di matricola, lo Zoldo, su decisione del Comitato Tecnico della F.I.S.G..\nIl torneo di questa edizione prevede un girone di qualificazione ai playoff, che tornano dopo una stagione d'assenza, con la disputa di un solo girone di andata e ritorno. Le prime otto squadre della classifica finale accedono alla seconda fase ad eliminazione. L'ultima retrocede in Serie B.\nFormazioni.\nLe squadre iscritte al torneo sono 10: Devils Milano, Alleghe, Milano Saima, Bolzano, Asiago, Varese, Fassa, Brunico, Fiemme Cavalese e Zoldo.\nRegular Season.\nLo Zoldo, neopromossa, retrocede in serie B.\nPlayoff.\nSemifinali.\nNelle semifinali, il Milano Saima elimina in tre gare l'Alleghe (4-3; 8-5; 7-2). I Devils Milano, inaspettatamente, trovano invece un avversario pi\u00f9 ostico del previsto: l'Asiago, che, persa Gara-1 al Palazzetto dello Sport per 6-4, riesce a portare in pareggio la serie vincendo all'Odegar per 4-2. In Gara-3 i Devils impongono il fattore campo vincendo 6-1, ma i vicentini non sono ancora domi e in Gara-4 pareggiano di nuovo i conti, vincendo 9-5. In Gara-5 i rossoneri milanesi conquistano, per la prima volta, l'accesso alle finale vincendo per 5-3.\nFinale.\nMai, prima di questo torneo, si era disputato un derby per la conquista del tricolore.\nI Devils Milano sono favoriti, oltre che nei pronostici, anche nel fattore campo, ma in Gara 1, arbitrata da Giorgio Moschen e davanti a 4.000 spettatori, questo salta e vede la vittoria della Saima per 3-2 (1-1; 2-1; 0-0). Le reti dei Devils sono di Bruno Baseotto e Vito D'Angelo; per la Saima vanno a rete Kevin Lavallee, Constant Priondolo e John Vecchiarelli. In questa prima gara si segnala un'ottima prestazione del portiere dei padroni di casa Roberto Romano, che rende meno ampio il risultato finale.\nAl Forum, davanti a 10.800 spettatori, i Devils ristabiliscono l'equilibrio nella Serie vincendo Gara 2 per 7-2 (2-1; 3-0; 2-1). L'arbitro \u00e8 Ruggero Savaris. Le reti dei padroni di casa sono segnate da Reed David Larson e John Chabot, mentre per i rossoneri vanno in gol Santino Pellegrino (2), Mike Richard (2), Gaetano Orlando, Ivano Zanatta e Robert Mark Napier.\nAl termine di Gara 3, al PalaCandy davanti a 4.000 spettatori, i Devils guidano la Serie per 2-1, dopo aver vinto per 9-7 (3-2; 3-2; 3-3) un match combattuto arbitrato da Serafino Pisoni. Le reti rossonere sono realizzate da Robert Mark Napier (3), Maurizio Catenacci (2), Ivano Zanatta, Vito D'Angelo, Gaetano Orlando e Bruno Baseotto, mentre per i rossoblu segnano Paul Beraldo (2), Tony Fiore, Joe Foglietta, Kevin Lavallee, John Chabot e Reed David Larson.\nA causa delle intemperanze dei tifosi saimini in Gara 2 e 3, Gara 4, giocata al Forum e arbitrata da Giorgio Moschen, viene disputata a porte chiuse. In un clima surreale, la partita termina in parit\u00e0 sul 3-3 (3-2; 0-0; 0-0), ma ai tiri di rigore, i rossoneri hanno la meglio e conquistano il loro primo scudetto. Nei tempi regolamentari, per i rossoblu segnano Constant Priondolo, John Vecchiarelli e Joe Foglietta, mentre per i Devils realizzano Maurizio Scudier, Gaetano Orlando e Tom Tilley.\nFinale 3\u00ba/4\u00ba posto.\nIl terzo posto viene conquistato dall'Asiago, nonostante in Gara 1, l'Alleghe vinca per 8-5. Nelle successive due gare i giallorossi salgono sul gradino pi\u00f9 basso del podio, battendo le civette per 7-1 e 6-3.\nFinali 5\u00ba/6\u00ba e 7\u00ba/8\u00ba posto.\nLe perdenti dei quarti di finale disputano delle partite di piazzamento, al meglio delle tre gare, per la conquista del quinto e settimo posto.\nBolzano batte il Brunico 9-5 e 13-2, mentre Varese ha la meglio sul Fassa (5-3; 6-2). Il quinto posto \u00e8 ad appannaggio di Bolzano che supera Varese per 7-4 in casa e 10-4 al Palalbani.\nFinale 7\u00ba/8\u00ba posto.\nIl settimo posto viene conquistato dal Fassa con una doppia vittoria sui pusteresi (8-3; 7-2).\n LHockey Club Devils Milano vince il suo primo scudetto.\nFormazione Campione d'Italia: Bruno Baseotto - Maurizio Catenacci - Anthony Circelli - Alessandro Cintori - Vito D'Angelo - Michael De Angelis - Massimiliano Durante - Doug McCarthy - Rick Anthony Morocco - Mark Robert Napier - Gaetano Orlando - Santino Pellegrino - Michael Richard - Roberto Romano - Nicolino Sanza - Maurizio Scudier - Riccardo Tessari - Thomas Tilley - Ivano Zanatta.\nAllenatore: Ted Sator.\nMarcatori.\nIl capocannoniere del torneo \u00e8 Gaetano Orlando dei Devils Milano con 71 punti (32 gol e 39 assist), seguito da John Vecchiarelli (Milano Saima, 67 p.ti, 32 + 35), Maurizio Mansi (Brunico, 65 p.ti, 23 + 42), Michael Richard (Devils Milano, 64 p.ti, 27 + 37) e John Chabot (Milano, 62 p.ti, 13 + 49).\nSerie B.\nIl campionato fu funestato dalla morte del giovane giocatore del Gardena Miran Schrott durante uno scontro di gioco col difensore del CourmAosta Giacinto Boni il 14 gennaio 1992. La Federazione sospese in seguito Boni, squalifica che tuttavia venne in seguito annullata complice anche una protesta dei giocatori di tutte le altre squadre (ad eccezione di quelli del Gardena), organizzata da Maurizio Catenacci, che ritardarono l'inizio delle gare.\nClassifica finale.\nIl Gardena \u00e8 promosso in serie A, SSI Forst ed HC Latemar retrocedono.\nCoppa Italia.\nLa coppa Italia 1991 fu la terza edizione del torneo, che venne riproposta dopo 17 dall'ultima edizione (verr\u00e0 poi interrotta per altri 7 anni).\nFinale.\n - 3-6\n - 4-6\n Grazie alla miglior differenza reti lAsiago Hockey vince la sua prima Coppa Italia, che \u00e8 anche il primo trofeo vinto dalla squadra dell'altopiano."}
{"id": "634767", "revid": "125862926", "url": "https://it.wikipedia.org/wiki?curid=634767", "title": "Foreign exchange market", "text": "Il foreign exchange market (inglese per \"scambio di valuta estera\"), detto pi\u00f9 comunemente forex, FX, o mercato valutario, si ha quando una valuta viene scambiata con un'altra. Il \"foreign exchange market\" \u00e8 di gran lunga il pi\u00f9 grande mercato nel mondo, in termini di valore delle transazioni, e include gli scambi che avvengono tra grandi istituzioni bancarie, banche centrali, speculatori valutari, imprese multinazionali, governi, e altri mercati finanziari ed istituzioni. L'attivit\u00e0 di scambio che ha luogo nei mercati \"fx\" globali assomma a pi\u00f9 di 6000 miliardi di dollari al giorno.\nStoria.\nIl mercato \"fx\" \u00e8 un mercato monetario interbancario o tra altre controparti, creato nel 1971 quando cominciarono ad apparire tassi di cambio fluttuanti. Il \"foreign exchange market\" \u00e8 enorme se comparato ad altri mercati. Ad esempio, il volume medio giornaliero di scambi che riguardano i buoni del Tesoro USA \u00e8 di 300 miliardi di dollari e il mercato azionario USA ha un volume medio giornaliero di meno di 10 miliardi di dollari. Dieci anni fa il \"Wall Street Journal\" ha stimato che il volume giornaliero degli scambi che avvengono sul \"forex\" ecceda i 1000 miliardi di dollari. Oggi il volume delle transazioni totale \u00e8 stimato intorno ai 6000 miliardi di dollari al giorno.\nPrima del 1971 gli accordi di Bretton Woods impedivano la speculazione sui mercati valutari. Gli accordi di \"Bretton Woods\" erano stati conclusi nel 1944 con il fine di stabilizzare le valute internazionali e prevenire la fuga dei capitali tra le nazioni. Questi accordi fissarono un tasso di cambio tra tutte le valute ed il dollaro e fissarono il tasso di cambio tra il dollaro e l'oro (35 dollari per oncia). Prima di tale accordo il \"gold standard\" era in uso fino dal 1876. Il \"gold standard\" prevedeva l'uso dell'oro come base di ciascuna valuta e in questo modo impediva a re e governanti di svalutare arbitrariamente il denaro.\nIl \"gold exchange standard\" presentava, comunque, numerosi problemi. Al crescere, un'economia avrebbe importato beni dall'estero fino all'esaurimento delle riserve auree. Il risultato di ci\u00f2 era una restrizione dell'offerta di moneta nel paese che causava un innalzamento dei tassi di interesse comportante un rallentamento dell'attivit\u00e0 economica che avrebbe potuto portare anche alla recessione.\nInfine la recessione avrebbe causato una caduta dei prezzi dei beni cos\u00ec in basso che essi sarebbero apparsi convenienti ad altri paesi. Ci\u00f2 a sua volta portava ad un flusso inverso di oro in entrata nell'economia e il risultante aumento nell'offerta di moneta causava una caduta del tasso d'interesse ed un rafforzamento dell'economia. Tali \"pattern\" di boom-recessione erano frequenti nel mondo durante gli anni del \"gold exchange standard\" e fino allo scoppio della Prima guerra mondiale che interruppe il libero flusso degli scambi e di conseguenza i movimenti dell'oro.\nDopo la guerra furono adottati gli \"accordi di Bretton Woods\", coi quali le nazioni partecipanti accettavano di mantenere il valore delle loro valute all'interno di uno stretto margine di cambio con il dollaro. Un tasso era anche fissato per stabilire il rapporto del dollaro rispetto all'oro. Alle nazioni era proibito di svalutare la propria valuta oltre il 10% per migliorare la propria posizione commerciale. In seguito alla Seconda guerra mondiale il commercio internazionale si espanse rapidamente per via delle esigenze di ricostruzione post-bellica e ci\u00f2 comportava massicci movimenti di capitali. Ci\u00f2 destabilizzava i tassi di cambio che erano stati fissati per mezzo degli accordi di \"Bretton Woods\".\nTali accordi furono infine abbandonati nel 1971, e in seguito a ci\u00f2 il dollaro non fu pi\u00f9 convertibile in oro. A partire dal 1973, le valute delle nazioni maggiormente industrializzate divennero pi\u00f9 liberamente fluttuanti, essendo spinte principalmente dalle forze dell'offerta e della domanda. I prezzi erano formati da volumi, velocit\u00e0 e volatilit\u00e0 crescenti durante gli anni settanta. Ci\u00f2 port\u00f2 alla nascita di nuovi strumenti finanziari, alla deregolamentazione del mercato e al libero scambio. Comport\u00f2 inoltre un aumento del potere degli speculatori.\nNegli anni ottanta l'avvento dei \"computer\" acceler\u00f2 i movimenti internazionali di capitali e il mercato divenne pi\u00f9 continuo, con scambi che si svolgevano tra il continente asiatico, europeo ed americano, ed i relativi fusi orari. Le grandi istituzioni bancarie crearono sale operative in cui centinaia di milioni di dollari, sterline e yen venivano scambiati nel giro di pochi minuti. Gli odierni \"broker\" operano quotidianamente nel \"forex\", avvalendosi di strumenti elettronici, ad esempio a Londra, dove singoli scambi per decine di milioni di dollari vengono attualmente conclusi in pochi secondi. Il mercato \u00e8 cambiato significativamente essendo la maggior parte delle transazioni finanziarie finalizzate non all'acquisto o alla vendita di beni ma al fine di speculare sul mercato.\nLondra si \u00e8 affermata come il principale centro finanziario globale ed \u00e8 il pi\u00f9 grande mercato \"forex\" del mondo. Tale affermazione non \u00e8 dovuta solo al suo posizionamento, che le consente di operare durante l'apertura dei mercati asiatici ed americano, ma anche alla creazione del mercato dell'Eurodollaro. Il mercato dell'Eurodollaro si venne a creare durante gli anni 50 quando i proventi che l'Urss derivava dalla vendita del petrolio, tutti denominati in dollari, venivano depositati al di fuori degli USA per il timore che venissero bloccati dalle autorit\u00e0 statunitensi. Questa pratica fece s\u00ec che un grande quantitativo di dollari statunitensi si trovasse al di fuori del controllo degli Stati Uniti. Queste vaste riserve di liquidit\u00e0 erano molto attraenti per gli investitori di tutto il mondo in quanto erano soggette ad una regolazione molto meno penetrante e offrivano una redditivit\u00e0 pi\u00f9 elevata.\nAl giorno d'oggi Londra continua a crescere in quanto un numero crescente di banche americane ed europee stabiliscono i loro quartieri generali regionali nella \"City\". I volumi scambiati su questi mercati sono enormi e le banche pi\u00f9 piccole, gli \"hedger\" commerciali e i piccoli investitori hanno raramente accesso diretto a questo mercato liquido e competitivo, sia perch\u00e9 non soddisfano i requisiti di credito necessari sia perch\u00e9 le dimensioni delle loro transazioni sono troppo limitate. Ad ogni modo oggi i \"market maker\" possono scomporre le loro grosse unit\u00e0 \"inter-bank\" ed offrire ai piccoli operatori l'opportunit\u00e0 di comprare e vendere un numero qualsiasi di tali unit\u00e0 pi\u00f9 piccole (\"lot\").\nDimensione e liquidit\u00e0 del mercato.\nIl \"forex\" \u00e8 unico sotto numerosi profili:\nA quanto risulta dallo studio Triennial Central Bank Survey 2004 della Banca dei Regolamenti internazionali, il \"turnover\" giornaliero medio sui mercati \"forex\" tradizionali \u00e8 stimato ammontare a 1880 miliardi di dollari. Le medie giornaliere relative all'aprile di differenti anni, in miliardi di dollari sono rappresentate nel grafico seguente:\nTurnover del mercato \"forex\" globale:\nI \"futures contracts\" relativi al \"forex\" furono introdotti nel 1972 alla Chicago Mercantile Exchange ed essi sono attivamente scambiati in relazione con la maggior parte degli altri contratti future. Il volume dei \"Forex futures volume\" \u00e8 cresciuto rapidamente negli ultimi anni, pur ammontando solo al 7% circa del volume totale del mercato \"forex\", secondo quanto riportato dal \"Wall Street Journal Europe\" (5/5/06, p. 20).\nI dieci \"trader\" pi\u00f9 attivi effettuano circa il 73% del volume degli scambi, secondo quanto riportato dal Wall Street Journal Europe, (2/9/06 p. 20). Queste grandi banche internazionali forniscono in continuazione al mercato sia i prezzi \"bid\" (di acquisto) che \"ask\" (di vendita). Il \"bid/ask spread\" \u00e8 la differenza tra i prezzi alla quale una banca od un \"market maker\" \u00e8 disposto a vendere (\"\"ask\", o \"offer\") ed il prezzo al quale un \"market maker\" \u00e8 disposto a comprare (\"bid\"\") da un cliente \"wholesale\". Questo \"spread\" \u00e8 minimo per coppie di valute molto scambiate, ammontando solitamente a soli 1-3 \"pip\". Ad esempio, il rapporto \"bid/ask\" tra EUR/USD sarebbe 1,2200/1,2203. Il volume minimo per la maggior parte delle transazioni \u00e8 solitamente 100.000 dollari.\nTali \"spread\" possono non applicarsi alla clientela retail delle banche, le quali in genere fanno un mark up sul rapporto portandolo in ipotesi a 1,2100 / 1,2300 per i trasferimenti, o 1,2000 / 1,2400 per le banconote od i \"travelers cheques\". I prezzi \"spot\" dei \"market makers\" variano, ma tra EUR/USD solitamente non superano i 5 \"pip\" (ossia 0,0005). La concorrenza ha determinato un notevole restringimento degli \"spread\" per le maggiori valute, fino a minimi che variano tra 1 e 1,5 \"pip\".\nStrumenti finanziari.\nLe tipologie di strumenti finanziari comunemente utilizzate sono molteplici.\nForward transaction: Un metodo comunemente utilizzato per fare fronte al rischio di cambio \u00e8 l'entrare in un contratto \"forward\". In tale transazione, il denaro non passa di mano fino ad una data futura prestabilita. Un compratore ed un venditore si accordano su di un tasso di cambio in una data futura, e la transazione si verifica in quella data al tasso di cambio stabilito, indipendentemente dai tassi di cambio di mercato effettivi. La durata di un tale contratto pu\u00f2 essere di giorni, mesi o anche anni.\nFutures: I futures sulle valute estere sono transazioni \"forward\" caratterizzate da importi e scadenze standard - ad esempio, 500.000 sterline il prossimo novembre ad un tasso prestabilito. I Futures sono standardizzati e sono solitamente scambiati in un mercato creato ad hoc. La durata media del contratto \u00e8 di circa 3 mesi. I contratti futures solitamente comprendono qualsiasi ammontare di interessi.\nSwap: La tipologia pi\u00f9 comune di transazione \"forward\" \u00e8 lo \"swap\" su valute. In uno \"swap\", due parti si scambiano valute per un certo periodo di tempo e si accordano ad invertire la transazione in una data futura. Gli swap non sono contratti standard e non vengono scambiati in un mercato.\nSpot: Una transazione \"spot\" \u00e8 uno scambio caratterizzato dalla scadenza di due giorni, diversamente dai \"Futures contracts\", che solitamente hanno scadenza di tre mesi. Questa transazione rappresenta uno \"scambio diretto\" tra due valute, ha la durata pi\u00f9 breve, e riguarda denaro liquido pi\u00f9 che un contratto; e gli interessi non sono inclusi nella transazione concordata. I dati per questo studio provengono dallo \"Spot market\".\nTassazione in Italia.\nLa circolare 102/E dell'ottobre 2011 dell'Agenzia delle Entrate ha modificato la vecchia norma in vigore fino al 2010 (i-ter art.67 D.P.R. 917/86), riconducendo i contratti forex tra i rapporti disciplinati dall'articolo 67, comma 1, lettera c-quater del TUIR. Secondo questa circolare \"i redditi, se percepiti da parte di un soggetto persona fisica non esercente attivit\u00e0 d'impresa, sono soggetti ad imposta sostitutiva (ovvero con aliquota del 26% dal 1\u00ba luglio 2014, in precedenza era del 20% dal 1\u00ba gennaio 2013, e prima ancora del 12.5%) a norma dell'articolo 5 del decreto legislativo 21 novembre 1997, n. 461. Ai sensi dell'articolo 68, comma 8 del TUIR i suddetti redditi sono costituiti dal risultato che si ottiene facendo la somma algebrica dei differenziali positivi o negativi nonch\u00e9 degli altri proventi od oneri, percepiti o sostenuti, in relazione a ciascuno dei rapporti\". \nPer l'Agenzia delle Entrate, i profitti Forex vengono quindi inquadrati come Plusvalenze di natura finanziaria (oltre al Forex ricadono in questa categoria anche tutti gli altri CFD, i prodotti futures e i forward).\nCarry Trade.\n\u00c8 definita Carry Trade l'azione speculativa che mira ad ottenere prestiti in Paesi dove la divisa gode di interessi decisamente bassi, per poi convertire quel capitale in una valuta che \u00e8 capace di garantire, nel proprio Paese o area, un pi\u00f9 elevato rendimento.\nPer calcolare correttamente il rendimento ottenuto questa operazione, \u00e8 necessario scorporare la quota di interessi sul prestito contratto.\nAlcune strategie di trading sul forex.\nScalping: Lo \"scalping\" prevede l'utilizzo di ordini istantanei con volumi molto elevati. Con questa tecnica infatti si cerca di realizzare un profitto \u201cscalpando\u201d pochi pip alla volta. Per questo motivo si rende necessario aumentare fortemente i volumi per realizzare un profitto che renda interessante ogni singola operazione.\nViolazione di prezzo: La violazione di prezzo consiste nel mettere ordini in prossimit\u00e0 dei supporti e delle resistenze per prendere profitto da eventuali rotture. \u00c8 una tecnica molto utilizzata, ma deve essere sempre accompagnata dall'uso di stop loss per evitare grandi perdite in caso di errore.\nPrice Action: La \"Price Action\" prende in esame il comportamento del prezzo di un determinato periodo di tempo. In particolare la Price Action pone attenzione sulla formazione di alcuni \"pattern\" che individuano l'azione del prezzo nel futuro. L'analisi dei grafici \u00e8 quindi alla base di questo sistema di \"trading\".\nTrading News: Il \"trading news\" \u00e8 quello fatto in presenza di notizie importanti che hanno la forza di influenzare il mercato e di provocare una forte volatilit\u00e0 (eccessivi sbalzi di mercato). Consultando alcuni siti specializzati si pu\u00f2 venire a conoscenza delle notizie pi\u00f9 importanti con qualche minuto di anticipo.\nTrend Trading: Il \"trend trading\" consiste nell'individuare il giusto trend di mercato per \"fare trading\" direzionale.\nSi scommette cio\u00e8 in un preciso trend e si investe in quella direzione (acquisto o vendita). L'analisi fondamentale del mercato di riferimento \u00e8 essenziale per riuscire ad individuare la tendenza principale da seguire."}
{"id": "634769", "revid": "125378475", "url": "https://it.wikipedia.org/wiki?curid=634769", "title": "Sergio Luzzatto", "text": "Biografia.\nSergio Luzzatto insegna storia moderna all'Universit\u00e0 di Torino. Si \u00e8 laureato presso l'universit\u00e0 degli Studi di Pisa come allievo della Scuola Normale, ha compiuto gli studi dottorali alla Scuola superiore di studi storici di San Marino ed ha ottenuto un PhD dell'\u00c9cole des hautes \u00e9tudes en sciences sociales di Parigi. \u00c8 stato anche docente presso l'Universit\u00e0 di Genova e l'Universit\u00e0 di Macerata e professore invitato al Graduate Institute of International and Development Studies di Ginevra e all'\u00c9cole normale sup\u00e9rieure di Parigi. Studioso della Rivoluzione francese, si \u00e8 occupato anche di storia italiana fra Otto e Novecento, concentrandosi in particolare sulla questione del revisionismo in materia di lotta partigiana, ed \u00e8 autore di una monografia, non celebrativa, su Padre Pio, intitolata \"Padre Pio. Miracoli e politica nell'Italia del Novecento\", che gli \u00e8 costata una causa in tribunale per \u00abmancato rispetto delle testimonianze raccolte, in Vaticano, dalla Congregazione per le cause dei santi\u00bb, ma la cui traduzione per gli USA gli ha fatto ottenere il Cundill Prize nel 2011. Altre sue opere sono state tradotte in francese, tedesco, giapponese.\nDal 2002 al 2004 ha condotto il programma televisivo di approfondimento storico \"Altra Storia\", che andava in onda il sabato sera molto tardi su LA7.\nIl 6 febbraio 2007 ha recensito sul \"Corriere della Sera\" il saggio di Ariel Toaff \"Pasque di Sangue\" ed \u00e8 \u00abrimasto quindi coinvolto, durante i giorni seguenti, nella feroce polemica scatenata contro Ariel Toaff sia dalla parte ebraica legata all'Unione delle comunit\u00e0 israelitiche italiane, sia dai nostri colleghi italiani o stranieri, dalla corporazione universitaria degli storici.\u00bb\nIl suo saggio \"Bonbon Robespierre\" ha vinto nel 2010 la tredicesima edizione del premio letterario citt\u00e0 di Bari nella sezione saggistica.\nIl 16 aprile 2013, nel giorno dell'uscita del suo libro \"Partigia\" in libreria, \u00abil gruppo editoriale l'Espresso - La Repubblica ha lanciato contro il volume una campagna di discredito paragonabile a quella che aveva riservato anni prima a \"Pasque di sangue\" di Toaff.\u00bb\nHa scritto a lungo per il \"Corriere della Sera\", dopodich\u00e9 ha iniziato a collaborare al supplemento domenicale del \"Sole 24 Ore\"."}
{"id": "634770", "revid": "287204", "url": "https://it.wikipedia.org/wiki?curid=634770", "title": "Moti palestinesi del 1920", "text": "I Moti palestinesi del 1920 (noti anche come Moti di Nab\u012b M\u016bs\u0101) furono episodi di violenza tra gli Arabi in Palestina e Ebrei all'epoca del Mandato britannico della Palestina ex-ottomana ed ebbero luogo tra il 4 e il 7 aprile 1920 nella Citt\u00e0 Vecchia di Gerusalemme. Gli scontri portarono alla morte di 5 Ebrei e 4 Arabi.\nAntefatti.\nNegli anni precedenti al 1920 processioni islamiche organizzate per l'incontro annuale primaverile dedicato a \"Nab\u012b M\u016bs\u0101\" (Profeta Mos\u00e8) furono caratterizzate da forme d'intimidazione delle comunit\u00e0 cristiane che si muovevano da Gerusalemme alla volta di Gerico.\nDopo che l'Emiro hascemita Fay\u1e63al ibn al-\u1e24usayn s'era dichiarato d'accordo per l'insediamento di un Focolare Nazionale Ebraico in Palestina firmando gli Accordi Faysal-Weizmann alla Conferenza di pace di Parigi del 1919, i capi locali della comunit\u00e0 araba palestinese, fra i quali il sindaco di Gerusalemme M\u016bs\u0101 al-\u1e24usayn\u012b, respinsero tale accordo fatto in loro nome e le relazioni fra Arabi ed Ebrei peggiorarono. L'accordo fu respinto perch\u00e9 non s'era realizzata la condizione che l'Emiro Fay\u1e63al aveva apposto per iscritto accanto alla propria firma, che rendeva l'accordo non-vincolante. Questa condizione riguardava il fatto che uno Stato indipendente doveva essere creato in Siria prima che l'accordo esplicasse i suoi effetti. Questo Stato non fu creato durante il breve regno siriano dell'Emiro Fay\u1e63al, conclusosi con la battaglia di Maysal\u016bn.\nGli attacchi arabi in Galilea del marzo 1920 e le attivit\u00e0 di gruppi militanti arabi causarono profondo sconcerto fra i leader sionisti, che avevano avanzato numerose richieste all'amministrazione mandataria britannica miranti alla sicurezza dell'Yishuv. I loro timori furono esposti al Funzionario Capo Amministrativo, gen. Louis Bols, al governatore Ronald Storrs e al gen. Edmund Allenby, in particolare nell'incontro che costoro ebbero col Presidente dell'Organizzazione Sionista Mondiale, Dott. Chaim Weizmann, che li avvert\u00ec: \"Il pogrom \u00e8 nell'aria\".\nStorrs mise in guardia i leader arabi, ma le sue forze contavano appena 188 poliziotti, di cui solo 8 ufficiali. I turchi ottomani di norma dispiegavano migliaia di soldati per mantenere l'ordine nei vicoli di Gerusalemme durante la processione per Nab\u012b M\u016bs\u0101.\nVladimir \u017dabotinskij, che era stato in precedenza allontanato dalle forze armate britanniche come un \"oratore politico imprudente\", si sforz\u00f2 apertamente di addestrare volontari ebrei per l'auto-difesa. La richiesta alle autorit\u00e0 britanniche di consentire a chi si difendeva di armarsi fu respinta; tuttavia circa 600 Ebrei si armarono segretamente con armi portatili.\nTom Segev afferma che gli attacchi arabi fossero incoraggiati da Edmund Allenby: \"L'aiutante di Allenby, col. Bertie Waters-Taylor, disse al Muft\u012b di Gerusalemme, \"H\u0101jj\u012b\" Am\u012bn al-\u1e24usayn\u012b, \"che aveva una grande opportunit\u00e0 di mostrare al mondo che gli Arabi di Palestina non avrebbero tollerato il dominio ebraico di quella loro terra; che il sionismo era impopolare non solo agli occhi dell'amministrazione della Palestina ma anche di Whitehall; e se disordini di sufficiente violenza fossero scoppiati a Gerusalemme a Pasqua, sia il gen. Bols, sia il gen. Allenby avrebbero invocato l'abbandono del progetto del Focolare Ebraico\".\n4-7 aprile 1920 nella Citt\u00e0 Vecchia.\nDurante una processione il 4 aprile 1920, la rovente retorica anti-sionista port\u00f2 a disordini a Gerusalemme. Una persona che attizz\u00f2 gli animi fu il \"H\u0101jj\u012b\" Am\u012bn al-\u1e24usayn\u012b, un giovane nipote del sindaco di Gerusalemme; un altro fu il direttore del giornale \"S\u016briya al-Jan\u016bbiyya\" (Siria meridionale) \u02c1\u0100ref al-\u02c1\u0100ref, che arring\u00f2 la folla nel suo discorso in groppa ad un cavallo. La folla araba saccheggi\u00f2 il quartiere ebraico di Gerusalemme, bastonando chiunque avesse trovato e svaligiando negozi e abitazioni. I disordini proseguirono per 4 giorni.\nIl pedagogo e saggista arabo Khal\u012bl al-Sakak\u012bn\u012b fu testimonio dell'esplosione delle violenze nella Citt\u00e0 Vecchia:\nLa reazione britannica fu incostante. Dopo che esplose la violenza, Jabotinsky incontr\u00f2 Storrs e sugger\u00ec il dispiegamento dei suoi volontari, ma la sua richiesta fu respinta. Pi\u00f9 tardi Storrs cambi\u00f2 opinione e chiese che 200 volontari si presentassero nel Quartier Generale delle forze dell'ordine perch\u00e9 giurassero come sostituti. Dopo che costoro furono arrivati e la cerimonia del giuramento era cominciata giunse l'ordine di non procedere e furono mandati via. L'esercito impose il coprifuoco notturno la domenica notte e furono arrestate diecine di manifestanti, ma luned\u00ec mattina a costoro fu permesso di adempiere all'obbligo della preghiera del mattino e poi furono rilasciati.\nIl luned\u00ec le agitazioni peggiorarono e la Citt\u00e0 vecchia fu sigillata dall'esercito. Anche ad Ebrei che tentavano di fuggire non fu permesso di uscire. Fu dichiarata la legge marziale ma razzie, rapine, stupri e uccisioni continuarono. Numerose abitazioni furono date alle fiamme.\nIl luned\u00ec sera i soldati furono evacuati dalla Citt\u00e0 vecchia: un passo che fu poi definito \"un errore di giudizio\" da un'inchiesta giudiziaria.\nVolontari ebrei penetrarono nella Citt\u00e0 Vecchia per organizzare l'auto-difesa dei suoi residenti. Uno di questi volontari fu Nehemia Rabin (Rubitzov), futuro padre di Yitzhak Rabin. Alla fine la violenza fu domata dai Britannici.\nNumero delle vittime.\nLa maggioranza delle vittime fu costituita da appartenenti del vecchio-Yishuv (Ebrei ortodossi non-sionisti ed alcuni addirittura antisionisti). Circa 300 Ebrei furono evacuati dalla Citt\u00e0 Vecchia.\nDopo i disordini, Storrs visit\u00f2 Menachem Ussishkin, il presidente della Commissione sionista, per esprimergli \"rincrescimento per la tragedia che ci ha colpiti\".\nUssishkin rispose: \"Quale tragedia?\".\n\"Intendo dire gli sfortunati eventi che si sono verificati qui in questi giorni\", replic\u00f2 Storrs.\n\"Sua Eccellenza vuol dire il pogrom\" sugger\u00ec Ussishkin. Quando Storrs esit\u00f2 a categorizzare gli avvenimenti in tal modo, Ussishkin riprese: \"Lei, colonnello, \u00e8 esperto in materia di amministrazione, io lo sono di regole dei pogrom\".\nSu domanda della leadership araba palestinese, la Gran Bretagna ispezion\u00f2 gli uffici e gli appartamenti della leadership sionista, incluse le case di Chaim Weizmann e di Vladimir \u017dabotinskij, alla ricerca di armi. Nell'abitazione di Jabotinskij furono trovate 3 carabine, 2 pistole e 250 cartucce. Diciannove persone furono arrestate, incluso Jabotinskij.\nUna commissione d'inchiesta addebit\u00f2 la responsabilit\u00e0 dei disordini alla Commissione sionista per aver provocato gli Arabi. Jabotinskij fu condannato a 15 anni di prigione per possesso di armi. La Corte biasim\u00f2 il \"Bolscevismo\", sostenendo che esso era \"circolante nel pi\u00f9 profondo del cuore del Sionismo\" e ironicamente identific\u00f2 il fiero anti-socialista Jabotinskij coi reali socialisti del partito del Poalei Zion (\"Lavoratori sionisti\"), definita \"una precisa istituzione bolscevica\".\nAlcuni partecipanti ai moti furono puniti. M\u016bs\u0101 al-\u1e24usayn\u012b fu sostituito come sindaco da un appartenente al clan rivale dei Nash\u0101shib\u012b. \"Hajj\u012b\" Am\u012bn al-Husayn\u012b e '\u0100ref al-'\u0100ref furono entrambi condannati a 10 anni in contumacia, visto che si erano rifugiati in Siria.\nL'inchiesta ufficiale che segu\u00ec riscontr\u00f2 che l'amministrazione militare britannica era abbondantemente antisemita e che le misure prese per mantenere l'ordine erano state inadeguate, ma nessuno fu rinviato a giudizio. Neppure un singolo poliziotto fu incriminato per mancata osservanza dei propri doveri.\nPoche settimane pi\u00f9 tardi, la Conferenza di Sanremo rimpiazz\u00f2 l'amministrazione militare del Mandato con un governo civile sotto la guida di Sir Herbert Samuel.\nUno dei risultati pi\u00f9 importanti della sommossa fu che l'immigrazione legale degli ebrei in Palestina fu bloccata, esaudendo quella che era la maggior richiesta della comunit\u00e0 araba palestinese. Avvertendo che i britannici avevano scarsa volont\u00e0 di difenderli dalle reiterate violenze arabe, gli ebrei di Palestina decisero di organizzare una milizia clandestina di auto-difesa, l'Haganah (\"difesa\")."}
{"id": "634771", "revid": "125712381", "url": "https://it.wikipedia.org/wiki?curid=634771", "title": "Ennemond Alexandre Petitot", "text": "Origini.\nNato a Lione nel 1727, Petitot nel 1741 entr\u00f2 nello studio di Jacques Soufflot, suo primo maestro, e quindi and\u00f2 a Parigi all'Acad\u00e9mie d'Architecture nel 1742. Vinse il \"Grand Prix de Rome\" nel 1745 e, trasferitosi a Roma nel 1746, ottenne il brevetto di Allievo Architetto dell'Accademia di Francia, che aveva come esponente di spicco Giovanni Battista Piranesi.\nAlla corte 'francese' di Parma.\nDopo un periodo trascorso in Francia, nel giugno del 1753 fu chiamato alla corte di Parma dal duca Filippo di Borbone, con l'incarico di 'primo architetto'. Qui seppe intessere una proficua collaborazione col primo ministro Du Tillot, che gli consent\u00ec di imprimere un nuovo stile architettonico e urbanistico alla capitale ducale.\nPetitot ristruttur\u00f2 la Reggia di Colorno con i suoi giardini: cre\u00f2 la Sala Grande (1755), ricostru\u00ec lo scalone verso il giardino (1757) e fece in modo di dare al complesso forma pentagonale. Con questa forma volle anche che procedesse il progetto dei boschi di Torrile.\nDal 1754 lavor\u00f2 al Giardino Ducale di Parma disegnando alcuni vasi e statue che Boudard in seguito scolp\u00ec; ide\u00f2 il \"tempietto di Arcadia\" all'interno del parco (1767), in onore di Ferdinando di Borbone e Maria Amalia d'Asburgo-Lorena, nuova coppia regnante.\nNello stesso anno progett\u00f2 l'Ara dell'Amicizia nella centrale Piazza Grande (odierna Piazza Garibaldi), un monumento che nelle intenzioni dell'architetto doveva solennizzare la visita di Giuseppe II d'Austria a Parma e rappresentare l'amicizia fra il duca Ferdinando e l'imperatore; il monumento tuttavia fu demolito nel 1859 dopo che fu danneggiato nel corso di una sommossa popolare.\nNel 1755 progett\u00f2 una grande ristrutturazione del Palazzo Ducale per Parma: egli propose di realizzare nel Giardino Ducale un nuovo palazzo, affacciato sul torrente e verso la citt\u00e0 da un lato e sull'asse principale del parco stesso sul lato opposto, in modo da nascondere il pesante disassamento tra il palazzo e lo sviluppo dell'area verde, ma non riusc\u00ec a realizzarlo per l'abbandono dei lavori nel 1768 a causa di problemi politici e finanziari. Nello stesso anno era intervenuto anche nel progetto per i lavori di sistemazione del muro di cinta del Giardino Farnesiano della Rocca Sanvitale di Sala Baganza, per cui aveva ideato anche nuovi portali d'accesso. \nSempre a Parma ide\u00f2 il tracciato dello Stradone, concepito come elegante cammino pubblico secondo il modello dei grandi boulevard d'oltralpe; secondo il suo progetto, avrebbe dovuto essere delimitato all'estremit\u00e0 Ovest dalla \"Colonna Borbone\", da lui stesso progettata nel 1763, ma si questa si spezz\u00f2 durante il tragitto; all'opposta estremit\u00e0 Est, invece, realizz\u00f2 il Casinetto Petitot, concepito come ritrovo mondano con funzione panoramica, oggi al centro di trafficato snodo cittadino e conosciuto da tutti i parmigiani semplicemente come \"Petitot\".\nNegli stessi anni i suoi progetti pubblici per Parma si susseguirono numerosi: ridisegn\u00f2 in veste neoclassica un'ala della facciata Ovest del Palazzo di Riserva; in piazza Grande progett\u00f2 la facciata della chiesa di San Pietro e riorganizz\u00f2 simmetricamente e abbell\u00ec quella del palazzo del Governatore.\nNel 1775, su incarico della duchessa Maria Amalia d'Asburgo-Lorena, progett\u00f2 il Casino dei Boschi all'interno della tenuta di caccia farnesiana di Sala Baganza.\nIl lungo insegnamento all'Accademia di Parma.\nLa sua decadenza dagli impegni pubblici coincise con caduta in disgrazia del Du Tillot, inviso soprattutto alla nuova duchessa Maria Amalia d'Asburgo-Lorena; il Petitot venne dimissionato dalla carica di architetto di corte e accett\u00f2 di dedicarsi all'insegnamento di architettura alla, pur molto prestigiosa, Accademia di Belle Arti di Parma, approfittando tuttavia del nuovo incarico per offrire varie consulenze private. Fu, tra l'altro, maestro del grande architetto neoclassico Simone Cantoni, presso di lui nel 1767-68 e, pi\u00f9 tardi, del Bettoli.\nMor\u00ec nella sua villa di Marore, alle porte di Parma, nel 1801."}
{"id": "634775", "revid": "49022", "url": "https://it.wikipedia.org/wiki?curid=634775", "title": "Ereo", "text": ""}
{"id": "634776", "revid": "1979849", "url": "https://it.wikipedia.org/wiki?curid=634776", "title": "Giorgio Gaslini", "text": "Biografia.\nTra i jazzisti italiani pi\u00f9 prolifici, vanta circa quattromila concerti in tutto il mondo. Ha suonato in Cina, India, Pakistan, Iraq, Turchia, Mozambico, Etiopia, Kenya Birmania, Malesia, e Vietnam. Ha inciso pi\u00f9 di 90 album con collaboratori italiani e stranieri. Ha registrato per diverse case discografiche, tra le quali La voce del padrone, la Durium, la PDU, etichetta discografica fondata da Mina, la Cinevox, i dischi del sole, I Dischi Della Quercia, fondata dallo stesso Gaslini negli anni settanta, la Soul Note e l'Editions of Contemporary Music (ECM). Fu autore anche di colonne sonore, collaborando, tra i tanti, con registi del calibro di Michelangelo Antonioni, Dario Argento e Mikl\u00f3s Jancs\u00f3\nFiglio dell'africanista e scrittore Mario Dei Gaslini, crebbe nella scena musicale milanese degli anni quaranta. Gaslini ha un primo approccio con la musica ascoltando alla radio le sonate di Domenico Scarlatti, interpretate da Carlo Zecchi, e acquistando, ancora giovanissimo, un disco di Earl Hines, pianista di Louis Armstrong. Inizia a suonare il pianoforte a sette anni, sviluppando ben presto la sua inclinazione per il jazz, genere all'epoca relativamente sconosciuto in Italia, in quanto appannaggio di pochi cultori e scoraggiato dalle politiche autarchiche del regime fascista. L'adolescente Gaslini si esib\u00ec in vari club milanesi, tra i quali vanno ricordati il Circolo Jazz Hot di Milano, locale gestito da Gian Carlo Testoni, paroliere e futuro fondatore della rivista Musica Jazz dove Gaslini si esibisce in infuocate jam sessions al fianco di musicisti del calibro di Franco Cerri e Gorni Kramer e la Taverna Ferrario di Milano, nella quale, dal 1948, si esibisce con l\"'Orchestra del Momento\" diretta dal sassofonista Aldo Rossi, una vera e propria all stars di venti musicisti, formata da alcuni dei migliori solisti dell\u2019epoca. Da questo momento, a soli ventiquattro anni, intraprender\u00e0 una prodigiosa carriera che lo vedr\u00e0 diventare uno dei maggiori esponenti della musica jazz e non solo a livello mondiale. Dalla relazione con l'attrice di teatro Marisa Pizzardi nacque nel 1964 la figlia Viviana.\nFresco di diploma di Conservatorio intraprende una tourn\u00e9e di quasi un anno come musicista di scena della compagnia del Teatro Eliseo di Roma, che in quegli anni pu\u00f2 vantare alla regia due grandi nomi come Guido Salvini e Lina Wertm\u00fcller e annovera al suo interno alcuni dei pi\u00f9 importanti attori di prosa italiani dell\u2019epoca: Aroldo Tieri, Andreina Pagnani, Carlo Nicchi. Dalla seconda met\u00e0 degli anni cinquanta Gaslini ha affiancato all'impegno nella musica jazz anche la sintesi con il mondo della musica classica-contemporanea. Nella sua carriera non ha disdegnato neppure le commistioni con la musica popolare, rivisitata in chiave jazz, spesso producendo elaborazioni che lo hanno reso uno degli sperimentatori musicali pi\u00f9 prolifici dell'ultimo mezzo secolo. Un primo esempio in tal senso si ha gi\u00e0 nel 1957 con la suite per ottetto Tempo e relazione op. 12. I fondamenti di questo approccio originale, denominato \"musica totale\", saranno presentati nel saggio omonimo del 1975.\nLa discografia di Gaslini copre cinquant'anni di attivit\u00e0 ed \u00e8 eterogenea, spaziando da alcune variazioni su temi di Robert Schumann, alla rivisitazione di brani di Thelonious Monk, Albert Ayler, George Gershwin; ma probabilmente, quello che ha reso noto l'artista anche al pubblico dei non jazzisti, sono le sue collaborazioni cinematografiche. Al maestro milanese si devono le colonne sonore di alcuni film famosi, come fra i tanti: \"La notte\" (1961) di Michelangelo Antonioni; \"Un amore\" (1965) di Gianni Vernuccio; Incontro d\u2019amore a Bali (1970) di Paolo Heusch e Ugo Liberatore; \"Anonimo veneziano\" (1970) di Enrico Maria Salerno; \"Rivelazioni di un maniaco sessuale al capo della squadra mobile\" (1972) di Roberto Bianchi Montero; \"La notte dei diavoli\" di Giorgio Ferroni; \"Le cinque giornate\" (1974) e \"Profondo rosso\" (1975) di Dario Argento; \"La Pacifista\" (1970) di Mikl\u00f2s Jancs\u00f2; \"Kleinhoff Hotel\" (1977) di Carlo Lizzani e \"La salute non si vende\" (1977) docu-film di Giuseppe Ferrara.\nAl Teatro Regio di Parma nel 1969 ha luogo la prima assoluta dell'opera di teatro-canzone \"Un quarto di vita,\" con I Nuovi Angeli, Duilio Del Prete, Andro Cecovini, Edmonda Aldini, Gabriella Ravazzi, Daisy Lumini e Franca Mazzola;\nEgli fu il primo titolare dei corsi di jazz presso l'Accademia Nazionale di Santa Cecilia di Roma (1972-1973).\nFu citato come \"nuovo talento\" nel sondaggio di Down Beat e il primo italiano invitato ufficialmente a un festival jazz negli Stati Uniti (New Orleans 1976-1977). Fra le collaborazioni internazionali, da notare anche l'incursione nel campo del free jazz con New feeling/Nuovi sentimenti \"d\"el 1966, registrato con Steve Lacy, Gato Barbieri e Don Cherry, Jean-Luc Ponty. Nella sua lunga carriera ha collaborato con altri illustrissimi musicisti tra i quali bisogna ricordare Tony Oxley, Eddie Gomez, Rosswell Rudd, Antony Braxton, Enrico Rava e per finire con Ornette Coleman e Max Roach dei quali \u00e8 stato anche un grande amico.\nAlla fine degli anni Settanta Gaslini ebbe anche una breve esperienza di insegnamento nello stesso Conservatorio di Milano nel quale si era diplomato e partecip\u00f2 ad alcune trasmissioni televisive dedicate alla musica, tra cui \"Jazz in Conservatorio\" condotto insieme alla cantante jazz Lilian Terry e \"Musica totale\".\nDal 1991 al 1995 Gaslini ha composto musiche per Carlo Actis Dato e l'Italian Instabile Orchestra.\nNel 1996 ha composto per il Teatro Romano di Verona \"Mister O\", prima opera jazz italiana, rivisitazione moderna di \"Otello\", con Arturo Testa e Paola Lorenzi come primi interpreti.\nA quella jazzistica si aggiunge anche un'intensa attivit\u00e0 filo-classica, con la produzione di diversi balletti (come \"Sprint\", diretto da Alberto Martelli e premiato nel 1999 col Premio Internazionale della Critica \u201cDanza &amp; Danza\u201d), nonch\u00e9 musiche di scena per il teatro.\nNel 2003, per il festival Terni in jazz, diretto da Luciano Vanni, Gaslini realizza un anomalo spettacolo, \"U-Ulisse\", un'azione musicale e teatrale messa in scena nel sito archeologico di Carsulae vicino a Terni dove la musica del maestro milanese e quella del pianista americano Uri Caine, dialogavano con la voce narrante di Marco Paolini che raccontava le gesta di Ulisse, immersi nella scenografia di Arnaldo Pomodoro.\nA novembre 2009, in qualit\u00e0 di testimonial della Campagna Gi\u00f9 le mani dai bambini, \u00e8 salito sul palco dell'Auditorium Rai di Torino, suonando una straordinaria improvvisazione jazz di 45 minuti ininterrotti, come protagonista per la serata di festeggiamenti della Giornata Mondiale dell'Infanzia delle Nazioni Unite, organizzata in collaborazione con Rai - Radiotelevisione italiana.\n\u00c8 scomparso nel 2014, all'et\u00e0 di 84 anni, all'ospedale di Borgo Val di Taro, dove era ricoverato da circa un mese a seguito di una caduta.\nAncora in vita, Giorgio Gaslini ha voluto destinare al pubblico l'importante patrimonio bibliografico e discografico raccolto in decenni di attivit\u00e0; nel 1997 ha costituito presso la Biblioteca Civica Uberto Pozzoli di Lecco il \"Fondo Gaslini\", che comprende il suo archivio personale, partiture originali, pi\u00f9 di 600 libri e pi\u00f9 di 1000 fra LP e CD; nel 2014 ha donato oltre 500 tra LP, CD e VHS alla Biblioteca Manara di Borgo Val di Taro.\nDiscografia parziale.\nLa discografia completa \u00e8 disponibile sul sito ufficiale."}
{"id": "634777", "revid": "181699", "url": "https://it.wikipedia.org/wiki?curid=634777", "title": "Grand jury", "text": "Il grand jury (letteralmente \u00abgran giuria\u00bb, pi\u00f9 comunemente reso in italiano come \u00abgran giur\u00ec\u00bb) rappresenta, in alcuni ordinamenti di \"common law\", una particolare giuria chiamata a stabilire se le prove raccolte sono sufficienti per iniziare un processo penale nei confronti di una persona. \nIl \"grand jury\" esamina, in un procedimento a porte chiuse, le prove presentate dall'accusa (\"prosecutor\") e, se le ritiene sufficienti, accusa formalmente l'imputato di aver commesso il reato (\"indictment\"); in conseguenza di ci\u00f2 l'imputato sar\u00e0 sottoposto a processo. Il \"grand jury\", pertanto, si distingue dalla giuria operante nel processo vero e proprio, detta anche \"petit jury\" (piccola giuria) per il minor numero di componenti di quest'ultima (per lo pi\u00f9 12, mentre quelli del \"grand jury\" arrivano anche a 23). Come per la \"petit jury\", i membri del \"grand jury\" sono tratti a sorte dai cittadini.\nL'istituto del \"grand jury\" \u00e8 stato abbandonato da quasi tutti gli ordinamenti di \"common law\". Sopravvive negli Stati Uniti per i pi\u00f9 gravi reati di competenza federale, essendo prescritto da una norma costituzionale. Poich\u00e9 la stessa norma non si applica ai reati di competenza degli Stati, alcuni di questi (circa la met\u00e0) lo hanno soppresso.\nDove il \"grand jury\" \u00e8 stato abbandonato, \u00e8 stato sostituito dall'istituto dell'udienza preliminare (\"preliminary hearing\"), nel corso della quale il giudice fa un primo vaglio dell'accusa, verificando se le prove sono idonee a sostenerla in giudizio. Un istituto analogo \u00e8 stato introdotto anche in Italia: si tratta dell'udienza preliminare, che si svolge innanzi al giudice dell'udienza preliminare (GUP) e si pu\u00f2 concludere con il rinvio a giudizio o una sentenza di non luogo a procedere."}
{"id": "634782", "revid": "1571097", "url": "https://it.wikipedia.org/wiki?curid=634782", "title": "Eddie", "text": ""}
{"id": "634789", "revid": "1745361", "url": "https://it.wikipedia.org/wiki?curid=634789", "title": "Connachta", "text": "I Connachta erano un gruppo di dinastie che sostenevano di discendere da Conn delle Cento battaglie, da cui presero il loro nome collettivo. I loro membri pi\u00f9 famosi furono i cinque figli di Eochaid Mugmedon: Brion, Ailill, Fiachrae, Niall dei nove ostaggi e Fergus Caech. Da tutti loro cinque discesero dinastie irlandesi. Dalla figlia Sabina (Sadb), sposata con il primo re del Munster Unito Ailill Ollamh, discende la dinastia reale degli O'Cearbhaill (anglicizzato in O'Carroll), sovrani di Ely.\nAlbero genealogico dei Connachta.\n Conn \" Conn of the Hundred Battles \" C\u00e9tchathach (Conn delle Cento battaglie), nipote del nonno Tuathal Teachtmhar\n |_______________________________________________\n | | | | | |\n Art mac Cuinn altri quattro figli Fiacha Suighe, antenato dei Dal Fiachrach Suighe\n |\n Cormac mac Airt\n |\n Cairbre Lifechair\n |\n Fiacha Sraibhtine\n |\n Muiredach Tirech\n |\n Eochaid Mugmedon\n |___________________________________________________________________________________\n | | | | |\n Brion Fiachrae Ailill Niall dei Nove Ostaggi Fergus\n _________________________|___________________________________________\n | | | | | | | \n Conall Gulban Endae Eogan Cairbre L\u00f3egaire Conall Cremthainne Fiachu"}
