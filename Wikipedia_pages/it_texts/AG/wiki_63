{"id": "596732", "revid": "486946", "url": "https://it.wikipedia.org/wiki?curid=596732", "title": "Supercoppa Spagnola", "text": ""}
{"id": "596733", "revid": "827882", "url": "https://it.wikipedia.org/wiki?curid=596733", "title": "Papu Papu", "text": ""}
{"id": "596736", "revid": "767487", "url": "https://it.wikipedia.org/wiki?curid=596736", "title": "Orografia", "text": "L'orografia (dal greco antico \u1f44\u03c1\u03bf\u03c2, \"montagna\", e \u03b3\u03c1\u03b1\u03c6\u03ae, \"scritto\") \u00e8 quella branca della geografia fisica che studia i rilievi della Terra, sia quelli della superficie sia quelli sottomarini. Tali studi si avvalgono in primo luogo di rappresentazioni cartografiche del globo terrestre. L'orografia di un territorio viene in genere esaminata insieme alla sua idrografia, ovvero alle caratteristiche ed alla distribuzione delle acque superficiali eventualmente presenti.\nInfluenza sul territorio.\nL'orografia ha un forte impatto sia sul locale che su quello globale. Per esempio, l'orografia dell'Africa orientale determina sostanzialmente la forza del monsone indiano. Un esempio dell'influsso dell'orografia su porzioni pi\u00f9 limitate di territorio sono le nubi orografiche, che si sviluppano a ridosso di molte catene montuose.\nApplicazioni.\nLo studio del rilievo di una certa porzione di territorio, in genere di estensione relativamente limitata, viene effettuata preliminarmente per decidere la collocazione di opere ingegneristiche quali infrastrutture viarie o stabilimenti produttivi. Ad esempio lo studio delle pendenze di una zona \u00e8 indispensabile per la progettazione di una strada che transiti nella zona stessa. L'orografia viene anche considerata quando viene valutata la dispersione nell'atmosfera e sul territorio di inquinanti\nModellizzazione.\nOltre all'analisi della classica cartografia bidimensionale su supporto cartaceo l'orografia si avvale di modelli digitali del terreno (DTM) che permettono analisi almeno in parte informatizzate dei territori oggetto di studio. Tali modelli del terreno si differenziano dai modelli digitali di elevazione (DEM) perch\u00e9 non tengono conto dei manufatti e della vegetazione che si trovano al di sopra della superficie terrestre."}
{"id": "596737", "revid": "125920986", "url": "https://it.wikipedia.org/wiki?curid=596737", "title": "Coppa dei Campioni 1978-1979", "text": "La Coppa dei Campioni 1978-1979 fu la 24\u00aa edizione del massimo torneo calcistico europeo per squadre di club maggiori maschili.\nLa competizione fu vinta - per la quarta volta nella sua storia, dopo il Real Madrid nel 1955-56, l'Inter nel 1963-64 ed il Celtic nel 1966-67 - da una squadra esordiente nella manifestazione, il Nottingham Forest.\nLa finale, disputatasi il 30 maggio 1979 alle 21:15 allo Stadio Olimpico di Monaco di Baviera contro la squadra svedese del , vide gli inglesi prevalere 1-0 con un goal di Trevor Francis. Alla successiva Coppa Intercontinentale, tuttavia, prese parte il Malm\u00f6 FF in luogo del rinunciatario Nottingham.\nFormula.\nCompagini ammesse.\nL'edizione 1978-1979 della Coppa dei Campioni vide l'allargamento del lotto delle squadre partecipanti a 33, ossia la totalit\u00e0 delle eleggibili. Assieme al Liverpool, qualificato automaticamente come vincitore della manifestazione, si riattiv\u00f2 il posto riservato alla squadra campione d'Albania.\nFormula.\nLa manifestazione si svolse secondo il consueto formato ad eliminazione diretta, con gare ad andata e ritorno, eccetto la finale. Il numero dispari delle squadre partecipanti obblig\u00f2 la UEFA ad introdurre un turno preliminare da disputarsi poco prima dell'inizio del torneo: per l'occasione si affrontarono le squadre campioni di Francia e di Romania.\nRisultati.\nFinale.\nFormazioni:"}
{"id": "596739", "revid": "26630", "url": "https://it.wikipedia.org/wiki?curid=596739", "title": "Lotus Elise", "text": "La Lotus Elise \u00e8 una spider a due posti con motore centrale e trazione posteriore realizzata a partire dal settembre 1996 dalla casa britannica Lotus. La progettazione ha seguito la filosofia del fondatore Colin Chapman, ben illustrata dal motto \u201c\"meno massa a beneficio delle prestazioni\"\u201d: questa scelta ha permesso di ottenere, nonostante una potenza del motore relativamente contenuta, prestazioni molto elevate abbinate ad un ottimo piacere di guida. Vero e proprio \"cuore\" della vettura \u00e8 il telaio in estrusi di alluminio incollati, una soluzione all'epoca rivoluzionaria nel campo delle auto, in grado di garantire elevata rigidezza torsionale e grande leggerezza. Nonostante l'evoluzione tecnologica del mondo automobilistico, la Lotus Elise rappresenta ancora un punto di riferimento per gli amanti delle auto sportive grazie al feeling di guida unico, alle sue prestazioni e al suo design. A partire dall'anno 2000 sono state derivate dalla Elise alcune varianti coup\u00e9 dall'impronta ancora pi\u00f9 sportiva con il nome Exige.\nLa progettazione e lo sviluppo (1993 - 1996).\nNell'agosto 1993 la Lotus Cars \u00e8 acquistata dalla Autoexp\u00f2 di Bolzano, detentrice anche del marchio Bugatti Automobili SpA, guidata da Romano Artioli: la volont\u00e0 dell'imprenditore italiano \u00e8 quella di riportare il marchio, all'epoca in notevole difficolt\u00e0, in una posizione di prestigio nell'ambito della produzione di auto sportive. Nasce cos\u00ec l'idea di sviluppare una vettura leggera e minimalista, alla stregua della Lotus Seven: la proposta di una sportiva senza compromessi, priva di portiere, tetto e qualunque altra concessione alla comodit\u00e0, viene per\u00f2 scartata. Ci\u00f2 che il team di sviluppo guidato dall'ingegnere Tony Shute cerca non \u00e8 una moderna reinterpretazione della Seven, ma qualcosa che ne preservi i valori chiave di leggerezza ed alte prestazioni senza sacrificare l'utilizzo sulle strade di tutti i giorni. Ben presto le basi del progetto, identificato dalla sigla interna M111, iniziano a delinearsi: auto scoperta a trazione posteriore e motore centrale, pi\u00f9 semplice della sfortunata Elan M100 all'epoca in produzione e simile per filosofia alla Elan originale degli anni sessanta.\nIl telaio.\nCome responsabile dello sviluppo del telaio viene scelto Richard Rackham, in precedenza incaricato di seguire le versioni da corsa della Lotus Esprit. L'alluminio \u00e8 la scelta obbligata per rispondere ai requisiti di leggerezza del progetto, ma l'idea di utilizzare estrusi incollati \u00e8 rivoluzionaria nell'ambito automobilistico. L'incollaggio \u00e8 da decenni la soluzione pi\u00f9 utilizzata in campo aeronautico per la giunzione continua di elementi metallici: a differenza della saldatura esso consente di preservare inalterate le propriet\u00e0 meccaniche dei materiali; altri vantaggi sono il minore aumento di peso e la migliore distribuzione degli sforzi, specialmente rispetto alle soluzioni di saldatura discontinua o rivettatura.\nGli estrusi del telaio sono realizzati a partire da una lega invecchiata di alluminio al magnesio-silicio (Anticorodal 6063) e vengono successivamente anodizzati per prevenire la corrosione e favorire l'incollaggio. L'adesivo scelto \u00e8 una resina epossidica ad attivazione termica: il ciclo di reticolazione avviene ad una temperatura di circa 200\u00a0\u00b0C per 40 minuti. L'intero telaio pesa solamente 68\u00a0kg, cio\u00e8 circa la met\u00e0 di uno equivalente in acciaio, e possiede una rigidezza torsionale di oltre 11.000 Nm per grado. Inoltre, da mero elemento strutturale, per la prima volta esso diventa anche una peculiarit\u00e0 stilistica: infatti l'abitacolo della vettura non \u00e8 rivestito e il telaio \u00e8 a vista, come su un'auto da corsa.\nLa carrozzeria e lo stile.\nIl compito di definire lo stile viene affidato al centro stile interno guidato da Julian Thomson, che sceglie di ispirarsi a grandi classici del passato come la Lotus Elan, la Lotus 23, la Lotus Europa e la Ferrari Dino 246: quest'ultima \u00e8 inoltre l'auto personale dello stesso Thomson, che la ritiene tra le migliori sportive a motore centrale mai realizzate. Alla fine, proprio la Dino e la Lotus 23 si rivelano essere le fonti di ispirazione principale; il risultato \u00e8 una vettura estremamente compatta dalle linee classiche, che ricorda le auto da corsa degli anni sessanta. Il piccolo spoiler inglobato nel posteriore non era inizialmente previsto: la sua adozione si \u00e8 resa necessaria per ridurre l'alleggerimento del posteriore ad alte velocit\u00e0 causato dalla portanza aerodinamica, scoperto in seguito ad analisi in galleria del vento di un modello in scala della vettura. La carrozzeria \u00e8 realizzata in vetroresina, come da tradizione per le auto della casa: una soluzione che consente grande leggerezza e al contempo una buona resistenza. Negli interni prevale lo stile minimalista; scarse sono le concessioni al comfort: sulla prima serie della Elise non sono presenti n\u00e9 climatizzatore, n\u00e9 radio, n\u00e9 tappetini. La pedaliera \u00e8 realizzata, proprio come il telaio, in estrusi di alluminio, mentre il piccolo volante rivestito in pelle \u00e8 dell'italiana Nardi. Thomson e Rackham, da tempo buoni amici anche fuori dall'ambito lavorativo, hanno lavorato a stretto contatto per trovare il perfetto connubio tra tecnica e stile; a tale proposito un'altra grande ispirazione \u00e8 giunta dalla moto sportiva Ducati 916, presentata all'inizio del progetto M111 e successivamente acquistata da entrambi. A detta di Thomson la 916 \"rende invisibile la linea di separazione tra ingegneria e design\"; il telaio a vista, i dettagli come la pedaliera estrusa e lo stile essenziale della Elise sono il risultato di una attenta ricerca in questa ben precisa direzione.\nMotore e meccanica.\nCome da tradizione del marchio, le elevate prestazioni raggiunte dalla Elise sono ottenute tramite la ricerca della leggerezza e l'attenzione nello sviluppo del telaio. Il motore scelto \u00e8 infatti il modesto Rover Serie K nella versione 16 valvole da 1795\u00a0cm\u00b3 di cilindrata, capace di 120 CV di potenza massima; la stessa unit\u00e0 \u00e8 stata utilizzata anche sulla MG F e sul Land Rover Freelander. Nonostante le caratteristiche tutt'altro che d'effetto del propulsore, grazie alla grande leggerezza il rapporto peso/potenza della vettura risulta migliore di quello di tante blasonate sportive. Il cambio, anch'esso di origine Rover, \u00e8 il PG1 a cinque marce montato in posizione trasversale. L'impianto frenante, non servo-assistito, era inizialmente costituito da innovativi dischi in materiale composito a matrice metallica (MMC) a base di alluminio e pinze in lega di magnesio. Nonostante il significativo risparmio di peso garantito da questa soluzione, nel corso del 1998 i dischi in MMC sono stati sostituiti con una versione pi\u00f9 tradizionale in acciaio a causa di problemi di costi e di usura irregolare in condizioni particolari.\n1\u00aa serie (1996 - 2001).\nDopo nemmeno due anni di gestazione, il 12 settembre 1995 il risultato definitivo del progetto M111 debutta al salone di Francoforte. Sfruttando il principio per il quale tutte le Lotus iniziano per \"E\", il nome definitivo \"Elise\" viene scelto da Romano Artioli per omaggiare la nipote Elisa, nata all'inizio dello sviluppo dell'auto. A fianco della vettura, presentata nel classico verde inglese, viene posto un telaio nudo. Il successo \u00e8 istantaneo e nonostante il debutto su strada del modello definitivo non sia previsto prima della seconda met\u00e0 del 1996, lo stand del marchio \u00e8 preso d'assalto da un gran numero di persone desiderose di lasciare una caparra; nel giro di pochi mesi le prenotazioni raggiungono il migliaio di unit\u00e0 e la casa \u00e8 costretta a rivedere i piani di produzione previsti. Il 1\u00ba agosto del 1996 viene consegnato il primo esemplare di serie della Elise, nel colore Calypso Red. Il prezzo base nel Regno Unito \u00e8 fissato a 18.950 sterline, mentre in Italia per acquistarla sono necessari 50.150.000 lire. La stampa \u00e8 universalmente entusiasta: la prestigiosa rivista inglese Autocar assegna alla Elise il punteggio pieno di 5 stelle lodando l'handling e le prestazioni e definendola \"\"un punto di riferimento nella storia dell'automobile\", sottolineando per\u00f2 tra i difetti il cambio talvolta impreciso, la sonorit\u00e0 del motore fiacca per una sportiva, la mancanza di ABS e airbag e le scarse finiture dell'esemplare di preserie provato. Secondo la rivista \"Evo\" \"nessuna altra auto sulla terra \u00e8 in grado di estrarre pi\u00f9 magia da soli 120 CV\"; l'auto riceve gli appellativi di \"pura, senza macchia, sensazionale\".\nSport 135.\nLa prima evoluzione della Elise giunge nel marzo 1998, al Motor Show di Birmingham: la nuova Sport 135 presenta un motore potenziato a 137 CV (135 hp, da cui il nome), uno scarico sportivo dalla sonorit\u00e0 pi\u00f9 adatta ad un'auto ad alte prestazioni e un cambio a rapporti pi\u00f9 ravvicinati. Anche l'assetto viene modificato per ottenere un miglior comportamento in pista (a scapito tuttavia del comfort in strada) e al posteriore sono montati pneumatici pi\u00f9 larghi di 20\u00a0mm. Esteticamente la Sport 135 \u00e8 riconoscibile per il colore argento della carrozzeria e gli adesivi riportanti il nome situati davanti ai passaruota posteriori; all'interno l'abitacolo \u00e8 reso pi\u00f9 speciale dall'adozione di sedili Corbeau da corsa e dal rivestimento in alcantara rosso di questi ultimi e del volante. Nel Regno Unito il costo di questa versione speciale \u00e8 fissato a ben 28.950 sterline, con un sovrapprezzo notevole rispetto alla Elise base. Complessivamente sono stati prodotti solamente 85 esemplari di Sport 135 in due serie, nessuno dei quali \u00e8 mai stato importato ufficialmente in Italia.\n111S.\nAl salone di Ginevra del marzo 1999 viene introdotta la 111S; il nome riprende il type-number del progetto Elise, con l'aggiunta della \"S\" di \"Sprint\", sigla che storicamente ha contrassegnato le versioni potenziate dei modelli Lotus. La novit\u00e0 principale \u00e8 una nuova variante del motore Rover Serie K, gi\u00e0 presente sull'allestimento top di gamma della MG F e dotato di sistema di valvole a fasatura variabile VVC. La modifica permette di raggiungere i 145 CV di potenza massima a 7000 giri/min e, abbinata allo stesso cambio a rapporti ravvicinati gi\u00e0 montato sulla Sport 135, consente alla 111S di ottenere prestazioni sensibilmente superiori alla Elise base. Esteticamente \u00e8 riconoscibile dal piccolo spoiler al posteriore e dai nuovi cerchi a sei razze realizzati dall'italiana OZ Racing. Inoltre, con l'orrore dei puristi (ed il sollievo dei proprietari pi\u00f9 sensibili) l'imbottitura dei sedili viene maggiorata rispetto alla versione base; tale miglioria \u00e8 stata successivamente estesa a tutta la gamma. La 111S \u00e8 commercializzata a partire dalla seconda met\u00e0 del 1999 ad un prezzo di 26.590 sterline nel Regno Unito e 68.192.000 lire in Italia, con un sovrapprezzo di quasi 9 milioni di lire rispetto alla Elise base.\nSport 160.\nLa Sport 160, apparsa nel 2000, \u00e8 una versione ulteriormente potenziata della 111S: inizialmente prevista in serie limitata di 100 vetture per limiti di omologazione, la richiesta \u00e8 stata tale da far cambiare idea ai vertici dell'azienda; alla fine del 2001 la produzione si \u00e8 arrestata dopo 337 esemplari. Il motore \u00e8 il medesimo della 111S, elaborato fino a 162 CV (160 hp) e accoppiato ad un nuovo scarico Janspeed. La Sport 160 presenta il medesimo spoiler posteriore della 111S, ma si distingue per gli specifici cerchi in lega a cinque razze MIM \"Victory\" e per la scritta del modello davanti ai passaruota posteriori. Alla gamma colori vengono aggiunti anche l'estroso \"Scandal Green\" e un inedito nero metallizzato.\nElise GT1.\nNel 1997 la Lotus Motorsport decise di costruire una versione da competizione della Elise adatta a partecipare al campionato FIA GT1. Il telaio venne allungato per migliorare l'aerodinamicit\u00e0 complessiva e venne costruito in fibra di carbonio per contenerne il peso complessivo. Sui sette esemplari prodotti vennero inseriti propulsori V8 Lotus o Chevrolet LT5 6.0L V8 derivati dalla Corvette ZR1.\nMotorsport Elise.\nNel 2000 venne costruita in diversi esemplari la Motorsport Elise, Versione ad alte prestazioni della Elise. Era dotata di un propulsore Rover K da 200 cv di potenza abbinato ad un cambio manuale a 5 marce. La carrozzeria era in vetroresina che poggia su di un telaio in alluminio e su di un controtelaio in acciaio. Le sospensioni sono a doppi bracci trasversali con molle elicoidali. I freni sono a disco ventilati.\nEdizioni speciali.\nPer celebrare il glorioso passato nelle corse del marchio, nel 1999 sono presentate due edizioni speciali della Elise, contraddistinte dalla livrea \"Heritage\" e disponibili sia in versione base che in versione 111S: la \"Type 49\" nella classica colorazione rosso, bianco, oro del Team Lotus sponsorizzato Gold Leaf a cavallo tra gli anni sessanta e settanta e la \"Type 79\" nei colori nero-oro della sponsorizzazione John Player Special.\nL'anno successivo, per festeggiare il nuovo millennio, viene realizzata in soli 50 esemplari la \"Elise Millennium Edition\", nell'inedito colore \"Atlantis Blue\".\n340R (2000).\nAl salone di Birmingham dell'ottobre 1998 la Lotus stupisce il pubblico presentando in forma di concept car una variante estrema della Elise, chiamata \"340R\": basata sul medesimo telaio in alluminio, \u00e8 per\u00f2 priva di tetto e di portiere, avvicinandosi per certi versi all'idea originale del progetto M111. Il nome 340R fa riferimento al rapporto potenza/peso previsto di 340 CV per tonnellata. Lo stile della carrozzeria, in vetroresina e composta da un'unica parte, \u00e8 opera del designer Russell Carr e rispecchia appieno l'indole super-sportiva della vettura: linee tese, fari allungati che ricordano i graffi di un felino, rollbar protettivi alle spalle degli occupanti, motore e scarico a vista. La reazione entusiasta del pubblico spinge la casa automobilistica britannica a valutare la produzione di una piccola serie, che viene annunciata a Ginevra nel marzo 1999 e presentata in forma definitiva sette mesi pi\u00f9 tardi. La versione di serie ricalca le linee della concept, pur mostrando un certo numero di modifiche rese necessarie dallo sviluppo del progetto e dai requisiti di omologazione. Curiosamente, gli specchietti retrovisori sono quelli montati sulla moto Aprilia RSV 1000. Il motore \u00e8 lo stesso Rover serie K usato sulla Elise, privo per\u00f2 del sistema di fasatura variabile VVC della 111S, ma comunque in grado di sviluppare 177 CV a 7.800 giri al minuto. La vettura \u00e8 dotata di ammortizzatori Koni regolabili e l'aderenza \u00e8 garantita da speciali pneumatici semi-slick Yokohama A038 LTS sviluppati appositamente per la 340R. Nonostante le caratteristiche tecniche l'auto non riesce a raggiungere l'obiettivo di 340 CV per tonnellata, fermandosi a quota 262: il nome 340 venne cos\u00ec convertito in un riferimento al numero di esemplari da produrre. Tutti vengono venduti ancora prima dell'inizio della produzione, destinata per la maggior parte al Regno Unito; tra i restanti ne sono esportati 25 in Italia, 10 in Francia, 10 in Giappone e 8 negli Stati Uniti. Al momento della messa in vendita la 340R costa 35.000 sterline in patria e ben 107 milioni di lire in Italia. L'unica colorazione disponibile \u00e8 il bicolore titanio-nero, ma a seguito dell'acquisto alcuni proprietari scelgono di riverniciare la carrozzeria in colori diversi. Ad un sovrapprezzo viene reso disponibile anche un \"Track Pack\" (al costo di 10 milioni in Italia), comprendente un potenziamento del motore che permette di raggiungere i 190 CV e uno scarico sportivo Janspeed. Nelle prove della stampa la 340R riceve apprezzamenti da ogni testata giornalistica, pur ricevendo qualche critica per il mancato raggiungimento del target del rapporto potenza/peso; la rivista \"Road &amp; Track\" la definisce \"semplicemente l'auto pi\u00f9 pura sulla faccia della Terra\".\n2\u00aa serie Rover (2001 - 2006).\nLo sviluppo di una versione rinnovata della Elise ha inizio nell'autunno del 1998 con l'assegnazione del ruolo di capo del design a Steve Crijns. L'idea di base \u00e8 quella di mantenere inalterate le qualit\u00e0 della 1\u00aa serie, aggiungendo uno stile pi\u00f9 moderno e aggressivo e rendendola complessivamente pi\u00f9 adatta ad una clientela pi\u00f9 ampia. A fine 1999 la proposta di stile di Crijns viene approvata e ha inizio lo sviluppo al computer, una novit\u00e0 assoluta per la Lotus. Per evitare i problemi sorti con la 1\u00aa serie i modelli in scala vengono subito provati in galleria del vento: i risultati degli esperimenti conducono all'introduzione di un estrattore e di uno spoiler inglobato nella coda ben pi\u00f9 pronunciato, allo scopo di bilanciare correttamente i carichi aerodinamici tra anteriore e posteriore. Una grande ispirazione giunge anche dalla estrema 340R e dalla concept M250: la Elise 2\u00aa serie, comunemente chiamata \"S2\", ha uno stile moderno che si distacca nettamente da quello r\u00e9tro della prima serie, presentando fari allungati, prese d'aria di grandi dimensioni, curve pi\u00f9 sinuose e dettagli pi\u00f9 curati. A livello di telaio le differenze sono minime: la raffinata cella in estrusi di alluminio della 1\u00aa serie resta pressoch\u00e9 inalterata, eccetto per una riduzione di altezza dei correnti laterali, dai quali vengono tagliati 50\u00a0mm per facilitare l'ingresso nell'abitacolo. Negli interni prevale ancora lo stile minimalista ed essenziale, ma si ha un sensibile miglioramento delle finiture e del comfort in generale. L'assetto viene rivisto per eliminare la tendenza al sovrasterzo della 1\u00aa serie: la S2 ha un comportamento pi\u00f9 neutro e sottosterzante, adatto anche a guidatori meno esperti e in grado di fornire maggior fiducia sul bagnato. Nonostante alcuni prototipi di pre-serie montassero un motore GM come la parente stretta Opel Speedster, per la produzione viene scelto di nuovo il Rover Serie K da 1,8 litri di cilindrata, abbinato ad una centralina elettronica sviluppata dalla Lotus in modo da migliorare la risposta dell'acceleratore e da rispondere alle normative Euro III; la potenza aumenta leggermente, portando la quota totale a 122 CV. La presentazione ufficiale avviene a Birmingham nell'ottobre 2000 con notevole stupore da parte del pubblico e della stampa, dato che il progetto della S2 era stato fino ad allora mantenuto segreto per non danneggiare le vendite della 1\u00aa serie. Il prezzo nel Regno Unito per i primi esemplari, consegnati a partire dall'aprile 2001, \u00e8 di 22.995 sterline; in Italia la S2 costa invece 69.673.000 lire. Come optional sono disponibili due diversi allestimenti: il \"Race Tech\", destinato ai proprietari che prevedono un maggiore utilizzo in pista, e lo \"Sports Tourer\", adatto ad un utilizzo pi\u00f9 stradale e comprendente interni in pelle, radio con quattro altoparlanti, tappetini e migliori finiture. La stampa \u00e8 di nuovo entusiasta: Autocar afferma che \"in Lotus hanno fatto ci\u00f2 che credevamo fosse impossibile, migliorando quella che consideriamo ancora la migliore roadster di tutti i tempi\"; la rivista australiana Motor conclude che \"\u00e8 stato fatto un lavoro molto convincente per trasformare un enfant terrible in qualcosa di altrettanto emozionante ma privo di tutti gli spigoli vivi\"\". Le critiche riguardano ancora lo scarico dalla tonalit\u00e0 deludente, il cambio impreciso seppur migliorato rispetto alla precedente versione, le difficolt\u00e0 nel montaggio del tetto di tela rinnovato e l'ingresso nell'abitacolo ancora problematico nonostante le modifiche al telaio.\nSport 135.\nNel gennaio 2002 vede la luce una prima versione potenziata della Elise S2, la Sport 135. Analogamente alla omonima versione della 1\u00aa serie, la Sport 135 subisce modifiche al motore, alla centralina e allo scarico fino a raggiungere la potenza di 137 CV. Il potenziamento \u00e8 disponibile ad un sovrapprezzo di 1.750 sterline rispetto alla versione base e, oltre ad essere disponibile come allestimento opzionale al momento dell'ordine, il pacchetto pu\u00f2 essere montato dai concessionari anche sulle auto gi\u00e0 uscite dalla fabbrica. L'assetto invece non subisce alcuna modifica. Esteticamente le uniche differenze rispetto alla versione base sono date dalle scritte del modello sul posteriore, sulla plancia e sui passaruota anteriori. In Italia questa versione non sar\u00e0 mai importata ufficialmente.\n111 e 111S.\nA giugno 2002 sono presentate le versioni 111 e 111S: meccanicamente identiche tra loro, differiscono solo per l'allestimento interno, pi\u00f9 curato sulla 111S (che include tappetini e rivestimenti in pelle). In realt\u00e0 la 111S risulter\u00e0 senza dubbio la pi\u00f9 venduta tra le due; solo un ridottissimo numero di 111 lascer\u00e0 la fabbrica. Sotto il cofano di entrambe batte il 1.8 con fasatura variabile VVC gi\u00e0 visto sulla 111S 1\u00aa serie, ma elaborato ulteriormente dalla Lotus fino a raggiungere i 160 CV di potenza massima a 7000 giri/min. Anche il cambio \u00e8 rinnovato, grazie all'utilizzo di rapporti intermedi pi\u00f9 corti e di una quinta marcia lunga. Esteticamente la 111 e la 111S sono riconoscibili per un nuovo diffusore a tre sezioni e per gli inediti cerchi in lega \"Spider\" a otto razze. Il prezzo nel Regno Unito \u00e8 di 25.995 sterline per la 111, con un sovrapprezzo di 2000 sterline per la 111S; in Italia servono invece 43.390 euro per la 111 e 46.720 euro per la meglio rifinita 111S. Autocar la definisce \"la Elise pi\u00f9 curata ma non la migliore\", sostenendo che la Sport 135 sia complessivamente da preferire; nonostante questo giudizio la stessa rivista la elegge a fine anno \"Migliore Auto Sportiva\", davanti alla concorrenza di avversarie del calibro di TVR Tamora, Honda NSX, Porsche 996 e Mercedes SL55 AMG.\n135R.\nUna versione dura e pura per appassionati entra nella gamma Elise nell'aprile 2003: si tratta della \"135R\", dotata del medesimo motore della Sport 135 ma con l'aggiunta di notevoli modifiche a livello di assetto; nuovi sono i dischi dei freni, cos\u00ec come le molle Eibach pi\u00f9 rigide, gli ammortizzatori sportivi Bilstein e una barra antirollio anteriore regolabile. Gli pneumatici sono gli inediti semi-slick Yokohama Advan A048R, pi\u00f9 larghi all'anteriore rispetto a quelli montati sulla S2 standard, allo scopo di ridurre il sottosterzo. A livello di stile le 135R si distinguono per i cerchi OZ Racing a 16 razze, il diffusore posteriore analogo a quella della 111S e le griglie delle prese d'aria dipinte nello stesso colore della carrozzeria (disponibile nelle sole due tinte \"Silver Mica\" e \"Blue Mica\"); gli interni sono foderati in alcantara blu e in un tessuto che simula l'aspetto della fibra di carbonio. Nonostante le modifiche all'assetto rendano la 135R un'auto meno adatta alla strada rispetto alle altre versioni, essa \u00e8 da molti considerata la migliore tra le Elise 2\u00aa serie. Questo fatto, unito alla sua rarit\u00e0 (solo 123 esemplari prodotti, mai importati ufficialmente in Italia) la rende una variante molto ricercata dagli appassionati.\nEdizioni speciali.\nSulla base della S2 standard da 122 CV vengono realizzate in serie limitata, a partire dal 2002, diverse versioni speciali caratterizzate dalle livree storiche \"Heritage\": nello specifico si tratta della \"Type 72\" (tributo alla omonima leggendaria F1 degli anni '70) nei colori John Player Special, la \"Type 49\" nella colorazione Gold Leaf, la \"Type 25\" (omaggio alla rivoluzionaria vettura resa famosa dal pilota Jim Clark) e infine la \"99T\" come ricordo delle vittorie di Ayrton Senna durante la sua permanenza nella squadra di F1 del Team Lotus negli anni '80.\n2\u00aa serie Toyota (2004 - 2009).\n111R.\nNel 2003, riconosciuti i limiti in termini di affidabilit\u00e0 Rover Serie K (la guarnizione della testa costituita in origine da materiale plastico era inadeguata, e il frequente cedimento della stessa causava il mescolamento dei liquidi o il loro passaggio nelle camere dei cilindri, con conseguenti gravi danni) ha inizio la ricerca di un nuovo gruppo motopropulsore che possa sopperire ai difetti del leggero e prestazionale motore inglese che aveva equipaggiato la Elise fin dal principio. Dopo aver esaminato alcune possibilit\u00e0, tra cui il 2 litri aspirato GM della Opel Speedster e i propulsori Honda con tecnologia VTEC, la scelta definitiva ricade sul 1.8 Toyota 2ZZ-GE VVTL-i (si precisa, per\u00f2, che sul motore \u00e8 presente solo la dicitura 2ZZ seguito dal codice numerico di identificazione), montato sulla Celica TS: sviluppato in collaborazione con Yamaha, \u00e8 un moderno motore con testa in alluminio e monoblocco in composito a matrice metallica (MMC), dotato di un sistema di fasatura e alzata variabile delle valvole e in grado di erogare 192 CV a ben 8000 giri al minuto. Il peso del nuovo VVTL-i giapponese \u00e8 per\u00f2 di 35\u00a0kg superiore rispetto a quello del Serie K. Anche per il cambio viene scelta una unit\u00e0 di origine Toyota (nello specifico il C64 a sei rapporti), mentre per la prima volta appare su una Elise un sistema ABS sviluppato con il sostegno della Bosch. Dal punto di vista stilistico le differenze rispetto alla 2\u00aa serie motorizzata Rover sono minime e concentrate al posteriore: gli scarichi sono ora ravvicinati e posti in posizione centrale all'uscita del diffusore, anch'esso di nuovo disegno. L'assetto viene leggermente rivisto per sopperire all'aumento di peso, dovuto al nuovo gruppo motore-trasmissione, all'aggiunta dell'impianto frenante servo-assistito con ABS e agli interni meglio curati, con tappetini, alette parasole, chiusura centralizzata e sedili pi\u00f9 imbottiti che entrano a far parte dell'equipaggiamento di serie. Il prezzo della nuova \"111R\" nel Regno Unito viene fissato a 27.995 sterline e a 45.500 euro in Italia (circa 3000 euro in pi\u00f9 della 111S). Le versioni motorizzate Rover restano comunque in listino: la 111S sopravviver\u00e0 fino al 2005, mentre invece la Elise S2 base sar\u00e0 prodotta fino a 2006 inoltrato. Sempre nel 2006 vengono introdotte alcune migliorie quali l'introduzione dell'acceleratore elettronico fly-by-wire e le luci a LED al posteriore. L'anno successivo invece la 111R cambia nome e diventa semplicemente \"Elise R\".\nLo sbarco negli USA: la \"Federal Elise\".\nLa decisione di abbandonare definitivamente la motorizzazione Rover giunge anche dalla volont\u00e0 di introdurre per la prima volta la Elise nel mercato degli Stati Uniti; l'ormai vetusto Serie K non sarebbe infatti in grado di superare le stringenti norme anti-inquinamento imposte al di l\u00e0 dell'Atlantico. Perci\u00f2, in parallelo allo sviluppo della 111R destinata al mercato europeo e asiatico si fa strada anche il progetto di una variante per gli USA, che viene chiamata internamente \"Federal Elise\". Meccanicamente identica alla 111R, la Federal si distingue per alcune modifiche rese necessarie per l'importazione oltreoceano: gli interni sono completamente ridisegnati e per la prima volta dotati di airbag per conducente e passeggero, legalmente richiesti nel continente americano. La carrozzeria resta invariata eccetto per la presenza delle luci di ingombro sui passaruota, mentre l'assetto viene ammorbidito leggermente. Quando le prime auto vengono messe in vendita nel febbraio 2004 la stampa esprime pareri molto positivi; la rivista Road &amp; Track la definisce \"\"senza dubbio la sportiva pi\u00f9 eccitante da guidare al mondo\", concludendo che \"trascorrere un giorno di guida intensa in una Elise vi roviner\u00e0 l'esperienza che si pu\u00f2 provare alla guida di qualunque altra auto sulla terra\". Nel giro di un anno il mercato nordamericano giunger\u00e0 a rappresentare il 50% delle vendite mondiali della Elise. Inoltre, le modifiche imposte all'abitacolo (comprendenti il doppio airbag) saranno poi rese disponibili come optional anche sulla R europea a partire dal 2006 e diventeranno parte dell'allestimento di serie nel 2008.\nElise S.\nLa gamma Elise \u00e8 priva di una versione accessibile da quando l'entry-level motorizzata Rover esce dai listini a fine 2005, con gli ultimi esemplari che lasciano la catena di montaggio a inizio del 2006. La sostituta viene presentata in estate con il nome di \"Elise S\": esteticamente \u00e8 identica alla 111R (nel frattempo rinominata \"Elise R\") eccetto per i cerchi in lega, uguali a quelli montati sulla entry-level Rover. Sotto il cofano si ha invece un altro 1.8 di provenienza Toyota, l'1ZZ-FE da 136 CV, abbinato ad un cambio a cinque rapporti C56. Con un prezzo fissato a 38.087 euro in Italia, la S costa circa 8.500 euro in meno rispetto alla R; ma nei confronti della sorella pi\u00f9 potente, oltre a costo e consumi, scendono necessariamente anche le prestazioni: per uno scatto da 0 a 100 km/h sono necessari 9 decimi di secondo in pi\u00f9 (6,1 contro 5,2). Le sensazioni alla guida restano tuttavia inalterate e la meno potente della gamma Elise viene subito riconosciuta da molti come la pi\u00f9 adatta ad un utilizzo quotidiano.\nElise SC.\nIn seguito al successo della sorella estrema Exige S da 223 CV, in vendita dal 2006, la Lotus comincia a valutare l'idea di inserire anche nel cofano motore della Elise lo stesso 2ZZ-GE unito al compressore volumetrico Eaton M62. Tuttavia, a causa degli ingombri dell'intercooler e dello spazio ridotto disponibile nel vano della Elise, si decide di optare per una soluzione diversa ma in grado di sviluppare la stessa potenza massima: l'intercooler viene abbandonato ed \u00e8 scelto un diverso compressore, un Magnuson M45. Nasce cos\u00ec la \"Elise SC\", la pi\u00f9 potente variante della Elise disponibile in listino. Stilisticamente le modifiche rispetto alle versioni S ed R riguardano l'aggiunta di un piccolo spoiler posteriore sviluppato in galleria del vento e dei cerchi in lega di nuovo disegno. Nonostante la potenza massima sia di soli 20 CV superiore rispetto ai 192 CV della Elise R, il comportamento dinamico della SC viene trasformato da un'erogazione pi\u00f9 fluida e progressiva, distribuita su tutta la gamma dei giri motore. Il prezzo all'inizio delle vendite nel 2008 \u00e8 51.981 euro, circa 5.000 euro in pi\u00f9 rispetto alla R aspirata.\nEdizioni speciali.\nCome per le altre serie della Elise, anche la S2 motorizzata Toyota durante la sua produzione ha visto l'avvento di un certo numero edizioni speciali in serie limitata. A novembre 2005 \u00e8 presentata la \"Sports Racer\", limitata a 199 esemplari e disponibile nei due colori \"Ardent Red\" e \"Persian Blue\" con strisce bianche lungo la carrozzeria. Nel 2008 \u00e8 la volta della \"Type 25\", prodotta per omaggiare a quarant'anni dalla scomparsa il grande campione Jim Clark e basata sulla versione SC da 222 CV. L'anno precedente la \"Type 72D\" in livrea John Player Special era stata invece realizzata per celebrare i 35 anni dalla vittoria del campionato del mondo di Formula 1 con Emerson Fittipaldi nel 1972. Una versione ancora pi\u00f9 essenziale della Elise S da 136 CV \u00e8 invece presentata a settembre 2009 e chiamata \"Club Racer\": priva di ogni tipo di comfort tra cui tappetini, radio e imbottitura dei sedili, \u00e8 destinata ai puristi e agli appassionati della pista.\n3\u00aa serie Toyota, restyling (2010 - in produzione).\nElise, Elise R ed Elise SC.\nLe normative sulle emissioni inquinanti dell'Unione europea impongono che dal 2011 tutte le auto immatricolate nuove debbano rispettare gli standard Euro V: entrambi i 1.8 Toyota montati sulle varie versioni della Elise sono per\u00f2 conformi solamente alle norme Euro IV e il marchio inglese non pu\u00f2 e non vuole accollarsi i costi delle modifiche necessarie; i due motori sono peraltro destinati ad uscire di produzione a breve. La scelta di un nuovo propulsore viene effettuata sempre all'interno della famiglia Toyota, selezionando il 4 cilindri 1ZR-FAE da 1.6 litri di cilindrata e 136 CV di potenza massima. Nel febbraio 2010 \u00e8 presentata a Ginevra una nuova versione entry-level, dotata del citato 1.6 e chiamata semplicemente \"Elise\". In concomitanza viene anche introdotto un restyling della gamma, il primo dall'introduzione della S2 nel 2001: anteriore e posteriore vengono completamente ridisegnati, pur mantenendo gli stilemi che hanno contraddistinto la Elise durante tutta la produzione. Gli interni restano invece invariati; l'ultimo aggiornamento su questo fronte risale al 2008 con l'introduzione della nuova plancia e degli airbag nella configurazione di serie. Il nuovo stile viene esteso anche alle versioni R ed SC, che rimangono in produzione solo per pochi mesi fino a dicembre 2010 a causa dell'impossibilit\u00e0 di omologare auto con il motore 2ZZ-GE Euro IV. Come conseguenza, per tutto il 2011 la gamma Elise \u00e8 costituita unicamente dalla entry-level 1.6 che, nonostante la lieve riduzione delle prestazioni, riceve unanimi apprezzamenti dalla stampa motoristica mondiale. La rivista \"Evo\" scrive che \"\u00e8 una vera gioia guidarla con allegria lungo le stradine in primavera; la diminuzione di coppia rispetto al modello precedente implica che bisogna far salire i giri motore per tirare fuori il massimo dalla vettura, ma quando lo si fa ha carattere da vendere\"\". Attualmente (settembre 2012) la Elise 1.6 \u00e8 in vendita in Italia a partire da 39.600 euro.\nElise S.\nUna versione ad alte prestazioni della Elise manca nella gamma da quando le ultime SC sono uscite di produzione a fine 2010. Dopo mesi di sviluppo, nel settembre 2011 vede la luce la \"Elise S\" dotata di un nuovo motore 1.8 2ZR-FE conforme alle norme Euro V che, unito ad un compressore volumetrico Magnuson R900 (con tecnologia Eaton TVS), \u00e8 in grado di erogare 220 CV a 6800 giri al minuto. Di fatto, pur portando lo stesso nome della versione entry-level da 136 CV in listino fino al 2009, \u00e8 la sostituta della SC. Le prestazioni, per merito anche del picco di coppia di 250 Nm raggiunto a 4600 giri, sono di prim'ordine: per uno scatto da 0 a 100 sono necessari 4,6 secondi, quasi 2 in meno rispetto alla Elise 1.6 da 136 CV. La nuova Elise S entra in produzione a partire dall'estate 2012, con un prezzo di vendita di 48.950 euro in Italia.\nEdizioni speciali.\nNel 2010 vengono realizzate su base Elise SC ed Exige S le versioni speciali \"RGB\": esse sono un omaggio all'ex direttore della Vehicle Engineering Roger Becker, ritiratosi dall'attivit\u00e0 in quell'anno dopo essere stato per oltre 40 anni il supervisore dell'assetto di ogni modello Lotus uscito dalla fabbrica. Un'edizione dedicata ai puristi, la \"Club Racer\" basata sulla Elise 1.6, arriva invece nel febbraio 2011: pi\u00f9 leggera di 24\u00a0kg, \u00e8 l'omologa della variante speciale con lo stesso nome presentata nel 2009.\nNel 2013 \u00e8 stata realizzata la versione da competizione della Elise, e cio\u00e8 la S Cup R. Dotata di un propulsore 1.8 2ZR FE compresso da 220 cv, \u00e8 stata potenziata aerodinamicamente con l'introduzione di alette, splitter, diffusore posteriore, ala e spoiler in fibra di carbonio per contenere il peso a 924\u00a0kg. Sono state montate anche nuove molle e nuovi ammortizzatori sportivi. L'accelerazione avviene in 4,6 secondi da 0 a 100\u00a0km/h. Per l'omologazione all'impiego in pista, il veicolo \u00e8 stato attrezzato con roll-bar conforme FIA, sistema anti incendio conforme FIA, centralina rimappata, isolatore elettronico della batteria, sedile conducente Hans con cintura a sei punti, gancio traino anteriore conforme FIA, volante a rilascio rapido, hardtop, radiatore con triplo by pass, vetro posteriore in policarbonato e ruote in lega forgiate."}
{"id": "596740", "revid": "287204", "url": "https://it.wikipedia.org/wiki?curid=596740", "title": "TLC match", "text": ""}
{"id": "596741", "revid": "174925", "url": "https://it.wikipedia.org/wiki?curid=596741", "title": "Teorema di Kleene", "text": "Il Teorema di caratterizzazione degli automi finiti di Kleene afferma che i linguaggi regolari, cio\u00e8 i linguaggi accettati da un riconoscitore di Rabin e Scott (RSR), sono tutti e soli i linguaggi a stati finiti ottenuti con un'operazione di chiusura.\nIl teorema \u00e8 dovuto a Stephen Kleene.\nTesi.\nSi consideri un alfabeto finito formula_1. \nUn linguaggio \"L\" su tale alfabeto \u00e8 regolare se e solo se si pu\u00f2 individuare con un'espressione regolare, ovvero se si pu\u00f2 ottenere applicando le operazioni di unione (\u222a), giustapposizione (\u22c5) e star chiusura (*) a linguaggi finiti su \"A\" (o anche a partire dalle semplici lettere di \"A\"). \nCenno alla dimostrazione.\nSi effettua in due parti, come molte dimostrazioni di propriet\u00e0 di equivalenza di strumenti (in questo caso i riconoscitori di Rabin e Scott e le espressioni regolari). In una prima parte si dimostra che ogni linguaggio accettato da un RSR soddisfa certe equazioni sui linguaggi che possono essere risolte univocamente portando ad espressioni regolari. In una seconda a partire da un'espressione regolare si individua un RSR che accetta il linguaggio che l'espressione individua."}
{"id": "596742", "revid": "767487", "url": "https://it.wikipedia.org/wiki?curid=596742", "title": "Columbite", "text": "La columbite \u00e8 un minerale della classe degli ossidi. \nCristallizza nel sistema rombico, classe bipiramidale. \u00c8 molto rara come termine puro costituendo una serie isomorfa con la tantalite con cui d\u00e0 origine ad una soluzione solida, la columbite-tantalite, che ha un rilevante interesse minerario per l'estrazione del tantalio e, secondariamente, del niobio.\nAbito cristallino.\nSi presenta in cristalli prismatici e tabulari o in aggregati compatti. Sono frequenti i geminati di contatto secondo il piano {201}. Forma accrescimenti isorientati con samarskite.\nPropriet\u00e0.\nDura, ma fragile tende facilmente a sfaldarsi. Il colore varia dal grigio nero al nero bruno e pu\u00f2 formare delle patine iridescenti sulla superficie per alterazione. Opaca con lucentezza submetallica, forma una polvere di colore dal rosso scuro al nero.\nOrigine e giacitura.\nLa columbite si forma in ambiente magmatico filoniano rinvenendosi primariamente in pegmatiti granitiche (particolarmente ricche quelle dell'Australia Occidentale e del Brasile). Secondariamente si concentra in depositi alluvionali da alterazione di pegmatiti.\nIn Italia si poteva eccezionalmente rinvenire in piccoli cristallini (1-2\u00a0mm) nella pegmatite di Piona (Lago di Como)."}
{"id": "596743", "revid": "63945", "url": "https://it.wikipedia.org/wiki?curid=596743", "title": "Gregory Shane Helms", "text": ""}
{"id": "596744", "revid": "2091899", "url": "https://it.wikipedia.org/wiki?curid=596744", "title": "Oggetti di Dragonlance", "text": "In questa pagina sono elencati i principali oggetti che compaiono nella saga fantasy di \"Dragonlance\".\nB.\nBastone di cristallo azzurro.\nIl bastone di cristallo azzurro fu donato a Riverwind dalla dea Mishakal, quando egli approd\u00f2 a Xak-Tsaroth alla fine della sua lunga ricerca di un segno della presenza dei veri d\u00e8i su Krynn: una volta tornato al suo villaggio nativo di Que-shu, Riverwind pass\u00f2 poi il magico bastone alla sua compagna Goldmoon. Visto dall'esterno, il bastone appare come una normale verga di legno, ma \u00e8 nei momenti in cui sprigiona il suo potere che esso si trasfigura improvvisamente e comincia ad emanare una forte luce azzurra. Il bastone ha il grande potere, sconosciuto all'epoca della Guerra delle Lance, di guarire anche la pi\u00f9 grave delle ferite con un semplice tocco, ma \u00e8 anche in grado di punire con una scarica elettrica tutti coloro che provino a toccarlo senza avere il cuore puro; esso salva inoltre la vita a Riverwind e Goldmoon quando questi sta per essere lapidato nel suo villaggio, trasportando i due innamorati istantaneamente nella campagna vicino a Solace.\nSi pu\u00f2 dire che fu il bastone di cristallo azzurro a dare inizio alla Guerra delle Lance, poich\u00e9 dalla sua comparsa le orde della Regina Oscura si scatenarono per Krynn alla sua frenetica ricerca, al fine di evitare che la notizia del ritorno dei veri d\u00e8i si spandesse su Krynn. La ricerca divenne comunque vana nel momento in cui gli Eroi delle Lance tornarono a Xak-Tsaroth: qui, infatti, Goldmoon parl\u00f2 con la dea Mishakal in persona, che le rivel\u00f2 la sua intenzione di riportare la fede su Ansalon e si riprese il bastone, donando in cambio al neonato chierico il medaglione della dea e la capacit\u00e0 di guarire con la sola imposizione delle mani.\nBastone di Magius.\nIl Bastone di Magius \u00e8 un bastone magico creato molto prima che Magius lo ottenesse. Apparteneva a Magius, il mago che combatt\u00e9 al fianco di Huma nell'antica guerra contro i draghi, il quale lasci\u00f2 in eredit\u00e0 al Conclave soltanto questo bastone, intriso della sua pi\u00f9 profonda magia. Dopo secoli e secoli, il bastone di Magius viene donato a Raistlin Majere dopo la sua Prova. Il giovane mago passer\u00e0 mesi a studiare un antico libretto scritto da un soldato di Huma nel tentativo di capire come funzioni la magia di quel potente artefatto. Il Bastone possiede un grande potere magico, essendo stato utilizzato pi\u00f9 volte per aprire le porte e fondere serrature e lucchetti. Il personale incrementa anche la forza mentale dell'utilizzatore, fornendo sicurezza e supporto per il suo possessore. Tra gli incantesimi che il bastone \u00e8 in grado di operare c'\u00e8 quello della luce, in grado di bucare qualsiasi tipo di tenebra magica, che si attiva pronunciando la parola magica \"Shirak\" ed accende di un bagliore accecante la sfera imprigionata nell'artiglio di drago, che pu\u00f2 essere spenta pronunciando la parola \"Dulak\"; inoltre, il bastone \u00e8 in grado di aumentare la forza di un colpo inferto con esso e di concedere al suo proprietario la capacit\u00e0 di fluttuare nell'aria come una piuma per scendere incolume da grandi altezze.\nIl bastone \u00e8 di semplice legno, con un artiglio di drago dorato ricurvo in cima che regge una sfera, ma la sua magia \u00e8 tale che nessuno al di fuori del proprietario pu\u00f2 permettersi di toccarlo senza provare atroci dolori o senza vedere estinguersi il suo potere. Questo perch\u00e9 sul Bastone \u00e8 stato posto un potente incantesimo di protezione, in modo che chiunque tenti di toccarlo non essendone il suo legittimo proprietario si bruci con una scarica elettrica, o addirittura impazzisca. E inoltre, appunto, una volta che il possessore \u00e8 separato dal Bastone, tutte le magie sono impossibili da attuare, a meno che l'oggetto non sia consegnato volontariamente. Raistlin ne ha la pi\u00f9 profonda cura, e solo all'ultimo lo cede al fratello Caramon perch\u00e9 possa chiudere il Portale ed intrappolarlo nell'Abisso assieme alla Regina delle Tenebre. Dopo questo episodio, il suo seguace Dalamar lo chiude in una stanza in cima alla Torre di Palanthas ed ordina che la porta non sia mai pi\u00f9 aperta, sigillandovi all'interno sia il bastone che il Portale.\nInspiegabilmente, dopo la Prova di Palin Majere, figlio di Caramon, il guardiano che \u00e8 stato incaricato di vegliare sulla stanza e sul suo contenuto per tutta l'eternit\u00e0 consegna proprio al giovane mago il bastone di Magius, affermando di aver ricevuto quest'ordine dal Signore della Torre, ossia lo stesso Raistlin morto da diversi decenni...\nC.\nCiondolo di Fistandantilus.\nIl ciondolo di ematite di Fistandantilus \u00e8 stato creato durante l'Era dei Sogni, molto prima del Cataclisma, dalla dea Takhisis in persona, alla quale il malvagio stregone si era rivolto per risolvere il problema della sua mortalit\u00e0. \u00c8 possibile che il diaspro sanguigno avesse una qualche intelligenza. Fu un artefatto usato da Fistandantilus per trasferire la sua anima al corpo di un apprendista, sempre il pi\u00f9 dotato nell'Arte di tutti i suoi apprendisti, permettendo a Fistandantilus di diventare di nuovo giovane e pi\u00f9 potente grazie alle nuove conoscenze acquisite dalla vittima, e permettendo a Fistandantilus di divenire virtualmente immortale. La pietra del sangue \u00e8 stata utilizzata contro Fistandantilus stesso da Raistlin, il quale, dopo averlo rubato con un semplice trucco e dopo una dura battaglia magica tra i due, riesce infine a metterlo sul corpo di Fistandantilus e a prendere cos\u00ec la sua conoscenza e i suoi ricordi, frutto dell'unione di molte generazioni di maghi. Il ciondolo di ematite fu una potente artefatto del Male sin dai primi giorni della magia. \u00c8 grosso all'incirca sette centimetri di diametro, ed \u00e8 incastonato in un supporto d'argento attaccato ad una catena dello stesso metallo.\nCittadella volante.\nLa Cittadella volante, una creazione del Signore dei Draghi Ariakas \u00e8 una grossa fortezza volante che \u00e8 stata magicamente strappata dal suolo usando la magia di varie Vesti Nere e controllata tramite un marchingegno che pu\u00f2 essere utilizzato salendo sul piedistallo di questo e pensando alla direzione che si vuole far prendere all'intera cittadella.\nNelle Leggende di Dragonlance una di queste era stata usata da Kitiara e il suo esercito di draghi e draconici per superare l'esercito di Cavalieri di Solamnia che presidiava la Torre del Sommo Chierico cogliendo di sorpresa gli ufficiali che avevano preparato tutto per un attacco da terra, e quindi volando direttamente verso il suo vero obiettivo: attaccare la citt\u00e0 di Palanthas. Tasslehoff Burrfoot insieme al nano di fosso Rounce riescono a prenderne il controllo facendola dirigere verso la Torre dell'Alta Stregoneria per far s\u00ec che Tanis e Caramon possano entrare nella Torre aggirando il bosco di Shoikan e soccorrere Dalamar da Kitiara che vuole ucciderlo per aprire la via a suo fratello Raistlin, che nel frattempo combatteva contro i servitori di Takhisis nell'Abisso.\nCongegno magico per i viaggi nel tempo.\nCreato da Par-Salian, il congegno magico ha la forma di un uovo ingioiellato, che pu\u00f2 poi essere svolto e aperto fino a trasformarsi in uno scettro. Il congegno \u00e8 l'unica via che abbia una persona priva di poteri magici per poter tornare indietro da un viaggio nel tempo: nella trilogia delle \"Leggende di Dragonlance\", esso viene dato da Par-Salian a Caramon Majere in occasione del suo viaggio fino all'epoca del Cataclisma, per permettergli di tornare indietro dopo aver svolto la sua missione, ma viene rubato da Tasslehoff sotto consiglio di Raistlin e rotto per errore. La sua ricostruzione da parte dello gnomo Gnimsh, amico di Tas, incontrato nell'Abisso, eliminer\u00e0 il limite del ciondolo di trasportare soltanto un passeggero alla volta e permetter\u00e0 a Caramon e a Tasslehoff di tornare indietro assieme sino al loro tempo: il congegno finir\u00e0 poi per sparire inevitabilmente nelle molte borse di Tas, dalle quali verr\u00e0 fuori nei momenti pi\u00f9 impensati.\nD.\nDischi di Mishakal.\nI Dischi di Mishakal sono preziosissimi, sottili e leggeri dischi di platino risalenti all'epoca precedente al Cataclisma, sui quali \u00e8 incisa la storia di tutti gli d\u00e8i del pantheon di Krynn. Devono il loro nome alla dea Mishakal, sposa di Paladine e prima divinit\u00e0 a mostrarsi di nuovo su Ansalon durante la \"Guerra delle Lance\". I dischi di Mishakal contengono gli insegnamenti degli dei del bene, come i riti matrimoniali. Contengono informazioni anche sugli dei del male e neutralit\u00e0, dal momento che l'equilibrio \u00e8 fondamentale in tutto il mondo. Dopo il Cataclisma, i dischi erano nascosti nella citt\u00e0 in rovina di Xak Tsaroth. Erano custoditi dal drago nero, Khisanth (conosciuto come Onyx). I dischi sono stati trovati dai Compagni nel primo libro della serie delle Cronache, I draghi del Crepuscolo d'Autunno.\nDragonlance.\nMitologiche lance d'argento e di legno risalenti addirittura al tempo di Huma, le dragonlance sono state create per la prima volta durante la Terza Guerra dei Draghi, e sono state le fautrici della vittoria degli eserciti del grande Huma contro la Regina delle Tenebre, dopodich\u00e9 sono sparite dalla circolazione. Sono armi progettate per uccidere i draghi malvagi, e sono le uniche armi con cui i mortali possono uccidere i draghi. Le lance per draghi hanno questo potere a causa del metodo con il quale sono state create, che richiede l'uso di \"due manufatti benedetti dagli dei\". Riforgiate dal fabbro Theros Ironfeld, l'uomo dal braccio d'argento, ricreato grazie alla dea Mishakal, con l'aiuto dell'argento fornitogli da Silvara e del Martello di Kharas, (benedetto da Reorx), le dragonlance hanno di nuovo contribuito alla vittoria durante la \"Guerra delle Lance\", e si vocifera che siano le uniche armi in grado di forare la spessa corazza dei draghi e di ferirli sino alla morte. In realt\u00e0, come scoprir\u00e0 Tasslehoff Burrfoot in una delle sue avventure, le dragonlance hanno solo il potere che gli uomini vi hanno attribuito con le loro credenze, ossia sono lance normali nelle quali si \u00e8 riversata semplicemente tutta la speranza delle creature di Krynn, disperate per la guerra incipiente.\nE.\nElmo di Grallen.\nOriginariamente trovato da Raistlin Majere all'interno di Skullcap in \"I Draghi degli Abissi dei Nani\" di Weis e Hickman. Fu indossato dapprima da Sturm Brightblade, che fu posseduto dallo spirito del principe Grallen, un principe dei nani, figlio del Sommo Re Duncan, morto secoli prima durante le Guerre di Porta dei Nani. Fu poi indossato da Flint Fireforge durante il Consiglio dei Thane a Thorbardin, e fu usato per entrare nella tomba di re Duncan. Quando fu posto sulla statua di pietra di Grallen, la cui tomba era vuota, si tramut\u00f2 in pietra e divenne una parte della statua. L'elmo \u00e8 stato presumibilmente trovato, all'incirca nello stesso periodo, anche da Chane Feldstone, in \"The Gates of Thorbardin\", tra le macerie della Torre Sud di Zhaman di Skullcap e fu utilizzato per chiudere l'ingresso nascosto per Thorbardin. L'elmo, presumibilmente ritorn\u00f2 nel regno dei Nani dopo che Chane fu tornato a Thorbardin.\nG.\nGemma Grigia.\nLa leggenda della Gemma Grigia di Gargath \u00e8 molto complessa, e viene narrata in maniera differente da razza a razza.\nSecondo gli Irda (depositari della versione pi\u00f9 attendibile della storia), si narra che dentro la Gemma, forgiata dal grande dio Reorx sotto suggerimento di Hiddukel, sia contenuto un pezzetto dell'essenza del dio Chaos, il Padre del Tutto e del Nulla. La Gemma, dotata della inquietante capacit\u00e0 di catalizzare i desideri di chiunque la guardi, fu consegnata da Reorx a Lunitari perch\u00e9 la custodisse imparzialmente, ma parve immediatamente manifestare una volont\u00e0 propria e, sfuggita alla custodia della Luna Rossa per colpa dello stesso Reorx, cominci\u00f2 ad andare in giro ad alterare l'equilibrio delle cose ed a creare nuove razze, completamente fuori del controllo degli stessi dei.\nLa responsabilit\u00e0 della Gemma Grigia nel creare confusione su Krynn \u00e8 evidente se si considera la storia della creazione dei nani e dei kender: si narra infatti che, dopo che Reorx ebbe consegnato la Gemma a Lunitari, si accorse di desiderarla pi\u00f9 di ogni altra cosa al mondo e si present\u00f2 davanti alla dea per riaverla indietro. Vistosi opporre il rifiuto della stessa, che subito era stata invasa dall'identico desiderio, Reorx si mise alla testa di un gruppo di gnomi e riusc\u00ec a recuperare la Gemma dalla superficie della Luna Rossa, utilizzando un marchingegno non meglio identificato. Una volta riportata la Gemma a terra, per\u00f2, gli gnomi si misero a litigare sul destino che questa dovesse subire, cercando di decidere se fosse meglio spaccarla per vedere cosa c'era dentro, oppure nasconderla per il suo immenso valore: in quel momento, dalla Gemma si sprigion\u00f2 un fitto vapore grigio, ed un attimo dopo gli appartenenti alla prima fazione si erano trasformati in kender, e gli oppositori in nani; rimasero gnomi, infine, quelle creature che erano rimasti chiuse fuori dalla stanza e non avevano assistito alla discussione.\nLa Gemma Grigia riusc\u00ec comunque a sfuggire di nuovo al controllo di Reorx e, alla fine di innumerevoli peripezie, Palin Majere e i suoi fratelli Tanin e Sturm cercarono di catturare la Gemma Grigia, e ci riuscirono, ma il loro compagno Dougan Redhammer la perse di nuovo in una scommessa. Tempo dopo essa giunse in mano agli Irda, che gi\u00e0 l'avevano custodita per lunghi secoli nel pi\u00f9 assoluto isolazionismo. In seguito all'avvento degli Eserciti dei Draghi, guidati dal Generale Ariakan, gli Irda furono per\u00f2 colti dal panico e decisero di rompere la Gemma, pensando di sfruttare il suo enorme potere per proteggersi da ulteriori invasioni. Mai fu vista decisione pi\u00f9 disgraziata, in quanto l'apertura della Gemma Grigia port\u00f2 alla morte istantanea di tutto il popolo Irda ed alla liberazione del Chaos su Krynn, portando all'omonima guerra.\nGioiello delle stelle.\nAntico pegno elfico fra innamorati, questo gioiello ha la capacit\u00e0 di tenere in contatto le persone che lo posseggono per quanto lontane si possano trovare, e di far loro condividere tutte le emozioni e persino i sogni. Donato dall'algida Alhana Starbreeze a Sturm Brightblade, sar\u00e0 questo gioiello a permettere ai due gruppi di amici di condividere l'orrido sogno di Silvanesti quando si troveranno separati, nel libro \"I draghi della notte d'inverno\". Il gioiello brilla soavemente mentre il possessore dell'altro \u00e8 in vita, e cos\u00ec, ad esempio, se l'innamorato muore, la luce del gioiello della donna scompare.\nAlla morte di Sturm, il gioiello sar\u00e0 sepolto con lui e ne preserver\u00e0 il corpo dalla corruzione, mantenendolo intatto sino a quando il legittimo proprietario, apparso in spirito, non lo doner\u00e0 al figlio Steel: dopo questo atto, il corpo di Sturm svanir\u00e0 nell'aria, e di lui non rimarranno che l'armatura e la spada ad onorarne il sacro sepolcro. Invece il Gioiello delle Stelle di Alhana sar\u00e0 sepolto da lei nella tomba di suo padre, il re Lorac, quando Sturm morir\u00e0.\nGlobi dei Draghi.\nI Globi dei Draghi, creati nei tempi passati dai maghi del Conclave, erano originariamente cinque. Solamente un mago di alto livello poteva controllarli, nonostante si sia presentata un'eccezione quando Laurana lo us\u00f2 per respingere l'attacco alla Torre del Sommo Chierico. I Globi dei Draghi avevano il potere di dominare i draghi del loro colore presenti nelle vicinanze. Ogni globo possedeva un suo allineamento cromatico: quello posseduto da Raistlin era verde, quello sulla Muraglia di Ghiaccio era bianco, quello nella Torre del Sommo Chierico era blu, mentre gli altri due erano rosso e nero. L'aspetto rispecchiava questa loro caratteristica, dato che erano semplici sfere di cristallo, ma con all'interno una nebbia turbinante del colore a cui erano allineati. Inoltre erano permeati di una magia potente, che permetteva di compiere imprese al di l\u00e0 della reale forza del mago che ne usufruiva, come viene mostrato quando Raistlin lo usa per fuggire dalla nave sul Mare del Sangue di Istar, teletrasportandosi tramite esso. Come detto, Laurana sfrutt\u00f2 il globo per controllare i draghi che erano all'attacco della Torre del Sommo Chierico, costringendoli a cadere in una trappola predisposta per loro con l'ausilio delle Dragonlance. Pure i draconici furono colpiti, anche se cadevano solo in uno stato di confusione perch\u00e9 non erano completamente draghi. Uno dei Globi lo si ritrova a Silvanost nelle mani di Lorac, re dei Silvanesti, poi preso da Raistlin e usato in pi\u00f9 occasioni in futuro. L'esempio pi\u00f9 di spicco del pericolo connesso al loro utilizzo \u00e8 dato dall'Incubo di Lorac. Quando gli eserciti del Signore dei Draghi Salah-Kahn al servizio di Takhisis arrivarono per conquistare Silvanost, Lorac tent\u00f2 di usare uno dei Globi per fermarli, ma la sua mente fu soggiogata. Il drago Cyan Bloodbane, desideroso di vendicarsi degli elfi, giunse a Silvanesti, e cominci\u00f2 a suggerire al re visioni da incubo della sua terra, che grazie al potere del Globo diventavano realt\u00e0. Gli effetti dell'Incubo sarebbero durati ancora per anni dopo la liberazione di Lorac e la sua successiva morte. I Globi dei Draghi sono anche molto intelligenti e possiedono un forte istinto di autoconservazione. Anche se non possono essere danneggiati con la magia, forti urti fisici possono romperli. Tracy Hickman spiega inoltre che, con il passare del tempo, i Globi dei Draghi hanno accresciuto le loro stesse menti. Un'origine contraddittoria dei Globi \u00e8 presentata in La guerra dei gemelli: \"gli usufruitori di magia aiutarono Huma a sconfiggere la Regina delle Tenebre, creando i magici Globi dei Draghi\". I Globi andarono incontro a progressiva distruzione o smarrimento, fino a sparire tutti. Il Globo di Raistlin and\u00f2 in pezzi nel passato per mano del mago stesso, il globo della Torre del Sommo Chierico venne sepolto dalle macerie e distrutto, mentre un terzo Globo fu infranto da Tasslehoff sulla pietra nella Radura di Whitestone. Invece gli ultimi due, il globo rosso e quello nero, che erano custoditi nelle sfortunate Torri di Losarcum e di Daltigoth, andarono distrutti nelle esplosioni che le avevano abbattute.\nH.\nHoopak.\nCompagno inseparabile di qualunque kender, un hoopak \u00e8 un bastone di legno alto circa un metro che presenta un'estremit\u00e0 appuntita e facile da conficcare nel terreno, mentre l'altra \u00e8 biforcuta e foggiata in modo da assomigliare ad una grande fionda. L'hoopak viene usato a fini bellici dai kender con straordinaria abilit\u00e0, ma pu\u00f2 anche essere fatto roteare sopra la testa fino ad emettere uno strano ed inquietante sibilo, che \u00e8 un segnale di pericolo.\nUn hoopak \u00e8 il segno distintivo di qualunque kender, e questo poich\u00e9 la stragrande maggioranza di essi obbedisce al vecchio detto \"\"Sulle strade nuove ci vuole un hoopak\" (sempre seguito da \"Non ci sono strade vecchie\"\").\nM.\nMartello di Kharas.\nIl Martello di Kharas, o Martello dell'Onore, \u00e8 stato uno dei due manufatti necessari in origine per forgiare la Dragonlance durante la Terza Guerra dei Draghi. Pu\u00f2 essere usato da solo per creare una dragonlance \"minore\", ma in combinazione con il braccio d'argento dell'Ergoth, pu\u00f2 creare le vere e potenti dragonlance. Le leggende narrano che esso sia stato donato a Kharas da Reorx in persona, il dio dei Nani e falsario del mondo, che secondo la leggenda, lo aveva forgiato. Dopo la guerra, quando Takhisis ha richiamato i suoi draghi da Krynn, fu conservato dai Cavalieri di Solamnia come una santa reliquia. Poco prima del Cataclisma, un giovane ed eroico guerriero nano combatt\u00e9 con i Solamnici in una delle guerre del Re Prete per liberare Ansalon del male. I cavalieri di Solamnia rimasero cos\u00ec colpiti da questo guerriero che lo chiamarono \"Kharas\", cio\u00e8 \"cavaliere\" in Solamnico, e gli donarono il Martello. In seguito, Kharas torn\u00f2 a Thorbardin. Poi giunse la notte del Cataclisma, e i nani sigillarono le porte del loro regno e non permisero a nessuno di entrare, nemmeno ai loro cugini, i nani delle colline. Il martello e Kharas rimasero a Thorbardin fino a quando Fistandantilus e il suo esercito di umani e nani venne a Zhaman. Questa divenne nota come la Guerra della Porta dei Nani. Il fratricidio dei nani distrusse Kharas. Egli credeva che tutti i nani dovressero andare d'accordo e vivere in pace. Tuttavia, Kharas era soprattutto un nano d'onore e aveva un gran senso del dovere. Cos\u00ec, quando il Sommo Re Duncan dette l'ordine di andare in battaglia, Kharas non si sottrasse al suo dovere. La battaglia che ne segu\u00ec distrusse entrambi gli eserciti a causa di Fistandantilus che aveva scatenato una forza magica inimmaginabile che fece esplodere la fortezza magica di Zhaman, trasformando in una distesa deserta le Pianure di Dergoth e rovinando la Porta di Thorbardin. Tutti morirono, tranne Kharas. La battaglia, inoltre, uccise gli eredi del Sommo Re. Cos\u00ec, quando il Sommo Re Duncan mor\u00ec, ci furono molta lotte e litigi tra i thane su chi avrebbe dovuto governare. Disgustato, Kharas prese il suo martello, dichiarando che non ci sarebbero stati pi\u00f9 veri re fino a quando il suo martello non fosse stato trovato, e se ne and\u00f2.\nDopo la morte di Kharas, assassinato dalla letale puntura di uno scorpione, il Martello fu ritrovato dal Neidar Flint Fireforge, che per\u00f2 rinunci\u00f2 all'onore ed alla gloria che avrebbe potuto ottenere; prese il vero martello ed al suo posto lasci\u00f2 una copia che prese Arman Kharas, figlio del Thane Hornfel: in questo modo Arman avrebbe potuto prendersi il merito della scoperta e non essere pi\u00f9 considerato un povero pazzo, anche se il vero artefatto rimase nelle mani di Flint. Durante la battagli\u00e0 che segu\u00ec nel Tempio delle Stelle (durante la quale i nani Theiwar ribelli ed un esercito di draconici guidato dai generali Dray-yan e Grag attaccarono i nani) Arman Kharas fu pugnalato a morte dal mago aurak draconico Dray-yan, che fu ucciso da Flint, aiutato dallo straordinario potere del martello di Kharas. Nessuno vide lo scontro (ad eccezione del kender Tasslehoff Burrfoot) ed infine la vittoria fu dei nani di Hornfel. Flint fece a tutti credere che fosse stato Arman a ritrovare il martello ed a uccidere Dray-yan, pagando con la sua stessa vita, in modo che Arman potesse finalmente avere la fama che la sua povera mente destabilizzata non aveva raggiunto in vita. Il Martello ritrovato dagli Eroi delle Lance fu dunque usato come merce di scambio per assicurarsi un posto per i rifugiati di Pax Tharkas a Thorbardin, e e sar\u00e0 di straordinaria utilit\u00e0 nel corso della \"Guerra delle Lance\" perch\u00e9 servir\u00e0 a Theros Ironfeld per forgiare le mitiche dragonlance. Il martello \u00e8 sorprendentemente leggero e versatile, e ha la capacit\u00e0 di incrementare la forza dell'utilizzatore. I nani venerano il Martello, in quanto un artefatto del loro dio, pi\u00f9 o meno allo stesso modo in cui guaritori venererebbero il Bastone di Cristallo Azzurro (un artefatto di Mishakal, dea della guarigione).\nMedaglione della fede.\nI Medaglioni della fede sono indossati dai membri del clero dei veri d\u00e8i di Krynn, con l'eccezione di tre dei della magia. Questi medaglioni sono indossati per due scopi; uno \u00e8 quello di annunciare la fede di chi lo indossa, e, nel caso dei chierici, lo scopo \u00e8 quello fornire il canale di sbocco attraverso cui il potere risanatore del dio o della dea fluisce alle mani del chierico. I Medaglioni della fede possono essere indossati anche dai comuni cittadini, che per\u00f2 non ricavano potere clericale dal medaglione. I Medaglioni sono magici e hanno il simbolo del dio o della dea su di essi, ed inoltre nessuno che abbia cattive intenzioni verso il chierico o l'oggetto stesso pu\u00f2 toccarli senza che sia colpito da una dolorosa e crepitante scarica elettrica magica. I medaglioni sono utilizzati in combinazione con abiti e paramenti per mostrare la natura e la divinit\u00e0 del chierico.\nP.\nPortali.\nIl Portale assomiglia ad una grande finestra buia, la cui cornice \u00e8 ornata dalle teste dei cinque draghi cromatici che rappresentano la Regina delle Tenebre. Creati in tempi antichi dai maghi per l'ansia di potersi spostare rapidamente da un luogo all'altro, i Portali finirono per svolgere fin troppo bene il loro compito ed involontariamente aprirono una via di comunicazione tra il mondo terreno di Krynn e l'Abisso, regno della Regina Oscura. Quando si rese conto di poter fuggire da quel luogo senza tempo, dove era allo stesso tempo regina e prigioniera, per estendere il proprio dominio sull'intero Krynn, Takhisis prese a tormentare con oscure visioni tentatrici un giovane mago dalla veste nera, che alla fine apr\u00ec il Portale e ne varc\u00f2 la soglia per andare a raggiungere il proprio sogno di lussuria. Nessuno sa che cosa accadde a quel giovane sventurato, ma con quel gesto egli permise a Takhisis di varcare il Portale nell'altro senso, e fu solo dopo una lunga battaglia che gli eserciti di Krynn, guidati da Huma, riuscirono a ricacciarla nell'Abisso ed a richiudere definitivamente il Portale.\nRendendosi conto del terribile pericolo costituito da quegli oggetti, i maghi decisero dunque di sigillarli con un incantesimo potente ed ingegnoso, che stabiliva che soltanto un mago oscuro di incommensurabile malvagit\u00e0, aiutato da un chierico di Paladine di infinita bont\u00e0, sarebbe riuscito a riaprire il Portale ed a varcarne la soglia. Tale combinazione era cos\u00ec improbabile che i maghi pensavano di aver definitivamente negato l'accesso all'Abisso per tutti i secoli a venire: sfortunatamente, essi non avevano fatto conto dell'amore perverso che poteva nascere tra Raistlin Majere e Crysania.\nS.\nStella Perduta.\nLa Stella Perduta \u00e8 stato un spadone usato nella Guerra delle Anime. Forgiata secoli fa da un fabbro elfico, la gemma nell'impugnatura \u00e8 ritenuta una stella caduta. \u00c8 stato dato ad un grande paladino elfico e fu conservato nella Torre del Sole per secoli dopo la sua morte. Quando la spada fosse stata vista dagli occhi avidi di un nemico, questi sarebbe stato intrappolato dalla bellezza della spada, incapace di attaccare. Quest'arma \u00e8 stata usata per uccidere uno dei grandi draghi nel secondo libro della trilogia de \"La Guerra delle Anime\", \"I Draghi della Stella Perduta\".\nT.\n\"Tobril\".\nIl Tobril \u00e8 un libro posseduto da Gilean. Il Dio Supremo in origine concep\u00ec l'Ordine della Creazione e illustr\u00f2 il suo progetto per lo sviluppo del mondo nel Tobril. Il libro contiene il piano completo dell'universo. Il Dio Supremo consegn\u00f2 a Gilean il Tobril, e per questo il dio della Neutralit\u00e0 \u00e8 conosciuto come l'Osservatore e il Curatore del Tobril.\nV.\nVolto d'Onore.\nVolto d'Onore \u00e8 un'ascia da battaglia a doppio taglio da creata da un fabbro dei nani e dato a Kaz il Minotauro da Sardal Crystalthorn, un mago elfico. Se l'ascia bipenne viene perduta, Kaz pu\u00f2 richiamarla immediatamente nelle sue mani. La lama, inoltre, rifletter\u00e0 solo le immagini delle persone oneste. Gli individui senza onore non saranno in grado di vedere il loro riflesso sulla sua superficie. Infine, la lama \u00e8 in grado di ripararsi da sola dopo un certo periodo di tempo, e il tempo varia in base alla quantit\u00e0 di danni che ha avuto in combattimento. L'ascia \u00e8 stata vista per l'ultima volta durante la Terza Guerra dei Draghi, e oggi la sua ubicazione \u00e8 sconosciuta.\nW.\nWyrmsbane.\nWyrmsbane \u00e8 una lunga spada che fu forgiata dagli Elfi durante l'Et\u00e0 della Potenza, ed \u00e8 conosciuta anche come \"la redentrice\". Venne persa dopo la Terza Guerra dei Draghi. Wyrmsbane \u00e8 un'arma che uccide facilmente i Draconiani Baaz, in quanto la sua lama non pu\u00f2 essere imprigionata nei loro corpi. Wyrmsbane \u00e8 la spada sorella di Wyrmslayer. Dopo che gli Eroi delle Lance aiutano Alhana Starbreeze a Silvanesti, Alhana regala a Tanis Mezzelfo la spada. Tanis possiede la spada fino alla Guerra del Caos, durante la quale muore. Pi\u00f9 tardi, un ladro la ruba dalla tomba di Tanis e la vende a un re degli orchi, che a sua volta la vende a Dhamon Grimwulf. Dhamon tenta di usarla per trovare una cura per la scala sulla sua gamba, ma non riesce. Dopo averla gettata via, Fiona, un cavaliere Solamnico nella sua compagnia, la prende. Maldred, anche lui nella compagnia di Dhamon, la conficc\u00f2 in una roccia vicino a dove Fiona \u00e8 morta.\nWyrmslayer.\nWyrmslayer \u00e8 la leggendaria spada sorella di Wyrmsbane. \u00c8 la spada incantata del re degli Elfi Kith-Kanan. \u00c8 stata magicamente realizzata da maghi elfi, ed ha poteri speciali contro i draghi malvagi: come si evidenzia nelle Cronache, tale spada reagisce in presenza dei draghi, e in effetti era il flagello dei draghi. Ma i poteri della spada vanno ben oltre a questo: la magia che la permea \u00e8 superiore a quello che un comune guerriero \u00e8 in grado di comprendere, ma d'altronde un mago mai potrebbe impugnarla. Il pomo \u00e8 impreziosito di una gemma verde, l'elsa ha la forma di un becco d'aquila, e sulla lama \u00e8 scritta una frase in lingua elfica. Wyrmslayer \u00e8 stato forgiato dagli elfi durante la Seconda Guerra dei Draghi al fine di respingere i draghi malvagi di Silvanesti. Kith-Kanan, il pi\u00f9 grande re degli elfi, inoltre l'ha usata durante le guerre Kinslayer. Fu infine presa insieme a Kith-Kanan a Qualinesti e sepolta nella Sla-Mori con lui. Quando i Compagni erano nella Sla-Mori, in particolare nella tomba di Kith-Kanan, sul loro cammino verso Pax-Tharkas, caddero in un'imboscata di un mostro dalla forma di una lumaca gigantesca. Questo mostro li attacc\u00f2, e sput\u00f2 acido sulla spada di Tanis, fondendola. Senza spada, Tanis cerc\u00f2 una nuova arma e la trov\u00f2 sul trono/sepoltura di Kith-Kanan, dove forse Kith-Kanan stesso gli consegn\u00f2 la lama. Tanis la perse quando la dette a Caramon alla Locanda del Drago Rosso a Tarsis. L'edificio croll\u00f2, e pi\u00f9 tardi, quando la spada era stata recuperata, era in possesso del gruppo di Laurana e Sturm. Fu conservata in una cassa. Quando Laurana recuper\u00f2 il globo dei draghi nel Qualin-mori, fu costretta a lasciare Wyrmslayer. Pi\u00f9 tardi, Porthios, fratello di Laurana, la present\u00f2 a Tanis nel giorno in cui Laurana e Tanis si sono sposati."}
{"id": "596749", "revid": "599013", "url": "https://it.wikipedia.org/wiki?curid=596749", "title": "Mustaccioli (gastronomia campana)", "text": "I mustaccioli o, in maniera italianizzata, mostaccioli, sono dolci tipici della tradizione gastronomica campana, ma originali anche di altre regioni con ricette che possono essere anche molto diverse.\nCaratteristiche.\nI mostaccioli hanno una forma romboidale, sono grandi circa 10\u201312\u00a0cm, anche se ultimamente si \u00e8 diffusa anche una variante \"mignon\" delle dimensioni di circa 6\u00a0cm. Sono ricoperti di una glassa di cioccolato, mentre all'interno sono caratterizzati da una pasta morbida dal sapore di miele .\nNella Marsica (Abruzzo) \u00e8 ancora diffusa la ricetta pi\u00f9 antica; tali dolci, chiamati \"Murzitti\", pur avendo la stessa forma romboidale, non prevedono la copertura con la glassa di cioccolato (che in cucina non \u00e8 mai stato usato in forma solida prima di met\u00e0 Ottocento); sono caratterizzati dal ripieno di noci, mandorle, uva passa e fichi secchi.\nStoria.\nIl termine \"mostaccioli\" deriva dal latino \"mustaceus\" ed \u00e8 preda di varie paretimologie. Alcuni lo fanno derivare dal latino \"mustum\", legato all'uso nelle antiche ricette contadine del mosto, col quale venivano preparati per essere pi\u00f9 dolci., altri da \"mustax\", cio\u00e8 alloro. In origine si preparava il \"mustaceum\", una focaccia per le nozze, un dolce avvolto in foglie di alloro che dava aroma durante la cottura. Da qui il proverbio \"loreolam in mustace quaerere\", ovvero: cercare inutilmente nella focaccia le foglie di alloro che si erano bruciate nel forno. Un'altra origine potrebbe derivare dal greco antico \"\u03bc\u03ac\u03c3\u03c4\u03b1\u03be (m\u00e1stax)\" che significa bocconcini, affine a \"\u03bc\u03b1\u03c3\u03c4\u03ac\u03b6\u03c9 (mast\u00e1z\u014d)\" che significa masticare o mangiare.\nI \"mostaccioli napoletani\" sono riportati da Bartolomeo Scappi, cuoco personale di Pio V, nel il suo \"pranzo alli XVIII di ottobre\"\nCatone nel \"De agri cultura\" accenna ad alcuni dolci, i mustacei, a base di farina, mosto, cumino, anice, grasso e alloro.\nNapoletani e regionali.\nI mostaccioli napoletani, nonostante l'omonimia con molti dolci regionali italiani a base di mosto, non somigliano a nessuno di questi. Un lontano parente del mostacciolo \u00e8 il \"Printen\" tedesco.\nNegli ultimi anni sono nate molte varianti di mostaccioli, nelle quali la glassa al cioccolato \u00e8 sostituita da una glassa di cioccolato bianco o da una glassa di zucchero e canditi. Questi dolci sono amati in particolar modo dai bambini napoletani per la loro ricetta che unisce miele e cioccolato.\nTra le varianti regionali, quelli di Benevento e dell'intero Sannio invece vengono elaborati in una variante a pasta pi\u00f9 morbida alta a cui viene aggiunta durante l'impasto il liquore Strega. Oltre alla pasta pi\u00f9 morbida e pi\u00f9 alta, perch\u00e9 leggermente lievitata, variano anche nelle dimensioni che risultano essere leggermente pi\u00f9 piccole.\nI mustaccioli sono spesso venduti insieme a roccoc\u00f2, ma anche a raffiuoli e susamielli, ed insieme agli struffoli sono i dolci caratteristici del Natale napoletano."}
{"id": "596752", "revid": "125181002", "url": "https://it.wikipedia.org/wiki?curid=596752", "title": "Raccordo autostradale 6", "text": "Il raccordo autostradale 6 (RA 6), gestito dall'ANAS, interessa l'Italia Centrale e consente un veloce collegamento della SS 3 bis (anche nota come E45) nei pressi della citt\u00e0 di Perugia con l'autostrada del Sole dove il percorso inizia nella localit\u00e0 di Bettolle, comune di Sinalunga (SI). Il RA 6 \u00e8 una prosecuzione senza soluzione di continuit\u00e0 del raccordo Siena-Bettolle (per raggiungere il casello Valdichiana A1 \u00e8 necessario percorrere un brevissimo tratto della strada provinciale SP 327) e, dall'altro capo, prosegue (dopo breve tratto sulla SS 3 bis) come superstrada SS 75 fino a Foligno.\nClassificazione.\nIl raccordo \u00e8 stato classificato come \"raccordo autostradale\" con DM del 10/03/1971 (GU 73 del 17/03/1972).\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nQuesto raccordo autostradale, seppur denominato autostradale, \u00e8 classificato \"tecnicamente\" da Bettolle fino a Tuoro sul Trasimeno come strada extraurbana secondaria, mentre dallo svincolo di Tuoro fino a Perugia \u00e8 classificata come strada extraurbana principale. In entrambi i tratti valgono le medesime restrizioni al transito. L'ANAS in alcuni documenti ha inserito il RA 6 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\". Nel sito web invece l'ANAS definisce il raccordo a \"viabilit\u00e0 statale ordinaria\".\nTra la fine del 2014 e l'inizio del 2015 nella prima parte del percorso, cio\u00e8 nella parte toscana classificata tecnicamente come strada extraurbana secondaria (da Bettolle a Tuoro), la segnaletica \u00e8 stata in parte sostituita da quella autostradale e sono presenti i segnali di inizio e fine autostrada, anche se non dappertutto.\nNel 2019, Anas ha iniziato a rinnovare la segnaletica anche nella provincia di Perugia, sostituendo quella a sfondo blu con quella a sfondo verde autostradale.\nCaratteristiche.\nIl piano stradale \u00e8 costituito da carreggiata unica, con semicarreggiate separate da spartitraffico centrale e composte ciascuna da 2 corsie di marcia; la corsia d'emergenza \u00e8 assente, ma sono presenti piazzole di sosta. Ad oggi \u00e8 presente solamente un'area di servizio dotata di distributori di carburante tra lo svincolo di Cortona e lo svincolo di Pietraia in direzione Perugia. L'ente proprietario \u00e8 l'ANAS. Il raccordo \u00e8 stato costruito sul tracciato della precedente strada statale 75 bis del Trasimeno. La vecchia statale esiste ancora come ex SS 75 bis, il RA 6 si collega a questa tramite gli svincoli compresi tra Tuoro e Corciano.\nNumerazione.\nIl raccordo \u00e8 identificato con il numero 5 nella \"Circolare 19 febbraio 1996, Num. 08/96\".\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 6\".\nLa numerazione RA 6 compariva solo nella segnaletica di inizio strada (nella segnaletica che informa che si sta viaggiando in un tratto di competenza ANAS), mentre nella segnaletica progressiva veniva indicato come \"raccordo Perugia-A1\".\nOra invece, data la sostituzione dei cartelli operata da ANAS, la numerazione RA 6 \u00e8 presente sotto i nuovi segnali di progressiva chilometrica, degli svincoli e nelle indicazioni.\nPercorso.\nIl RA6, partendo dal casello A1 di Bettolle, costeggia dapprima la Valdichiana, quindi, varcato il confine con l'Umbria nei pressi del km\u00a019, la sponda settentrionale del lago Trasimeno fino a giungere nei pressi della periferia sud-ovest di Perugia; termina non lontano dal sito dell'Ipogeo dei Volumni, in localit\u00e0 Ponte San Giovanni. Il raccordo, dal punto di vista panoramico, si pu\u00f2 suddividere in tre parti: nella prima si passa attraverso le colline toscane, nella seconda si ha un'ottima visuale del lago Trasimeno, nell'ultima si attraversa la campagna umbra fino a scorgere sulla sommit\u00e0 di un colle il centro medievale di Perugia."}
{"id": "596754", "revid": "1450446", "url": "https://it.wikipedia.org/wiki?curid=596754", "title": "John L. Hennessy", "text": "Biografia.\nHennessy \u00e8 diventato un membro dell'universit\u00e0 di Stanford nel 1977, dopo aver ricevuto una laurea di primo livello (Bachelor) in Ingegneria Elettrica presso la Villanova University e una di secondo livello in Informatica presso la State University of New York at Stony Brook, dove ha conseguito il dottorato di ricerca nella stessa materia.\nNel 1984 ha utilizzato un suo anno sabbatico per fondare la societ\u00e0 MIPS Computer Systems Inc. allo scopo di commercializzare le sue ricerche nel campo dei microprocessori RISC.\nHennessy \u00e8 stato direttore dello Stanford's Computer System's Laboratory nel periodo 1989-1993, un centro di ricerca gestito dai dipartimenti di Ingegneria Elettrica e Informatica di Stanford. \u00c8 stato inoltre presidente del dipartimento di informatica nel periodo 1994-1996.\nIn collaborazione con David A. Patterson ha scritto due ben noti testi di architettura dei calcolatori, \"Computer Organization and Design: the Hardware/Software Interface\" e \"Computer Architecture: A Quantitative Approach\". Entrambi sono ampiamente utilizzati nei corsi di studio universitari sin dal 1990.\nNel 1999, l'allora rettore di Stanford Gerhard Casper lo ha nominato provost dell'universit\u00e0 di Stanford, in successione a Condoleezza Rice.\nQuando nel 2000 Casper ha cessato le funzioni di rettore per focalizzarsi sull'attivit\u00e0 di insegnamento, il consiglio di amministrazione di Stanford lo ha nominato suo successore - con un salario annuo di ben 566.581 dollari americani. Nel frattempo continua a far parte del consiglio di amministrazione della MIPS, da cui riceve compensi addizionali.\nFa anche parte del consiglio di amministrazione di Google, per entrare nel quale ha ricevuto in compenso 65000 azioni della compagnia, che al tempo della prima collocazione sul mercato di Google valevano oltre 7 milioni di dollari."}
{"id": "596755", "revid": "438678", "url": "https://it.wikipedia.org/wiki?curid=596755", "title": "Prime", "text": "Prime \u00e8 un film del 2005 di Ben Younger con Meryl Streep, Uma Thurman e Bryan Greenberg.\nTrama.\nRafi \u00e8 una produttrice fotografica di trentasette anni ferita da un recente divorzio, sola, depressa e in cura da una psicoterapeuta. Incontra casualmente David, un giovane pittore di ventitr\u00e9 anni, appena uscito dal college ed \u00e8 amore a prima vista. Tra i due inizialmente sembra funzionare tutto alla perfezione, ma, con il passare del tempo, le diverse esigenze dovute alla differenza di et\u00e0 (Rafi vuole avere un figlio, David \u00e8 attratto dalla Nintendo ed \u00e8 ancora legato ai suoi amici), e le diverse culture di appartenenza (David \u00e8 ebreo, Rafi no), rendono il percorso sentimentale della coppia difficile e accidentato. A complicare ci si mette Liza, la madre di David, che \u00e8 anche la psicoanalista di Rafi. La trama si svolge su questo intreccio, dando luogo a una serie di gag, equivoci, sospetti e menzogne.\nProduzione.\nLe societ\u00e0 di produzione furono la Prime Film Productions LLC, Stratus Film Co., Team Todd, Focus Features e Younger Than You.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di dollari negli USA e all'estero fra cui in Germania e in Italia.\nCritica.\nFilm mai banale, vari sono i temi ben diretti affrontati da Ben Younger: dal rispetto per una cultura diversa, alla critica del rapporto terapeutico, al difficile ruolo di madre che si trova a dover ascoltare le rivelazioni dell'amante di suo figlio senza poter intervenire. Meryl Streep con l'avanzare dell'et\u00e0 si ritrova spesso ad interpretare la madre, ruolo che ricopre benissimo, mentre la regia ricorda un Woody Allen alle prime armi."}
{"id": "596767", "revid": "1790210", "url": "https://it.wikipedia.org/wiki?curid=596767", "title": "Gavino Ledda", "text": "\u00c8 conosciuto soprattutto per la sua opera autobiografica \"Padre padrone\" (1975) e per aver diretto e interpretato il film \"Ybris\". Ha il ruolo principale in \"Assandira\", film di Mereu (2020) adattato da il libro di Angioni.\nBiografia.\nNacque in una famiglia di pastori, da Abramo (1908 - 2007) e Maria Antonia (1914 - 2013); il padre lo ritir\u00f2 dalla scuola a sei anni, dopo avergli fatto frequentare solo alcune settimane della prima elementare, per iniziarlo al lavoro di pastore. L'emancipazione di Gavino dall'analfabetismo non avvenne che in et\u00e0 adulta quando, durante il servizio militare, grazie all'incontro con il poeta Franco Manescalchi, compagno d'armi, riprese lo studio e ottenne la licenza elementare da privatista per poi continuare fino al conseguimento della laurea in Lettere con una tesi in glottologia presso l'Universit\u00e0 degli Studi di Roma \"La Sapienza\". Nel 1970 Ledda venne ammesso all'Accademia della Crusca e l'anno successivo fu nominato assistente di Filologia romanza all'Universit\u00e0 degli Studi di Cagliari.\nNel 1975, col romanzo \"Padre padrone\", narr\u00f2 la propria vicenda autobiografica. L'opera suscit\u00f2 un certo scalpore poich\u00e9 vi venivano descritti i rapporti sessuali che i pastori intrattenevano con le pecore:\nNonostante la tirannia del padre, deceduto poi nel 2007 a 99 anni, lo scrittore si sarebbe riconciliato con lui: \nIl successo dell'opera, tradotto in quaranta lingue e vincitore del premio Viareggio, nella sezione opera prima narrativa, port\u00f2 nel 1977 i fratelli Taviani a trarne il film \"Padre padrone\". Nel 1984 Ledda diresse il film intitolato \"Ybris\".\nDall'anno 2000 \u00e8 beneficiario della Legge Bacchelli che gli ha concesso un vitalizio mensile di 2.000.000 di lire per il quale per\u00f2 deve sottoporsi alla procedura di dover attestare ogni mese di non essere morto:\nNel 2020 \u00e8 stato attore protagonista del film d'ambientazione sarda \"Assandira\", diretto da Salvatore Mereu, presentato fuori concorso alla 77\u00aa Mostra del cinema di Venezia e tratto dall'omonimo romanzo di Giulio Angioni."}
{"id": "596785", "revid": "125091559", "url": "https://it.wikipedia.org/wiki?curid=596785", "title": "Chiesa di Santa Maria della Neve (Pisogne)", "text": "La chiesa di Santa Maria della Neve sorge ai margini di Pisogne, sotto lo spuntone di roccia reciso dalla strada che porta alla frazione di Fraine.\nLa storia.\nLa chiesa fu edificata nella seconda met\u00e0 del XV secolo per volere della comunit\u00e0 di Pisogne. Il monogramma cristologico di San Bernardino posto al centro dell'architrave del portale (assieme all'affresco scomparso raffigurante il \"Dogma della morte\" che stava sulla facciata).\nLa facciata, molto semplice, con tetto \"a capanna\", \u00e8 decorata a rombi policromi; il sobrio portale, in arenaria rossa, \u00e8 ornato sui piedritti da candelabre e porta sull'architrave -assieme al monogramma bernardiniano- l'immagine di due teste di santi. Esso \u00e8 sormontato da una nicchia semicircolare con una statua raffigurante la \"Madonna col Bambino\", con due angeli affrescati sullo sfondo.\nSul lato sinistro \u00e8 posto un portichetto, che mostra tracce di affreschi attribuiti a Giovanni da Marone: tra essi i resti di una \"Madonna col Bambino e Santi\") (1486)\nL'interno \u00e8 costituito da un'aula unica, divisa in tre campate da archi acuti che portano all'arco trionfale e all'abside.Una sola fonte di luce, quella dell'obl\u00f2 sulla facciata, illumina gli affreschi del Romanino, terminati nel 1534, che ornano la chiesa. Il pittore bresciano fece chiudere le preesistenti finestre laterali per poter sfruttare interamente ed in modo uniforme lo spazio delle pareti.\nNel 1588 i frati Agostiniani su sollecitazione di San Carlo Borromeo presero in carico la chiesa, costruendo accanto ad essa un convento (ora ampiamente ristrutturato ed adibito a casa da riposo)\nGli affreschi del Romanino.\nL'interesse artistico della chiesa si concentra sul ciclo di affreschi che raffigurano la Passione di Cristo, considerati uno dei punti pi\u00f9 alti della poetica del Romanino\nLe scene affrescate si presentano allo spettatore come un complesso di imponente teatralit\u00e0, con le volte popolate da \"michelangiolesche\" figure di sibille e profeti e con le scene sulle pareti che si dispiegano a formare una sorta di rappresentazione popolare della Passione che si svolge nella Settimana Santa e che coinvolge un intero paese.\nGiovanni Testori battezz\u00f2 suggestivamente con il nome di \"Cappella Sistina dei poveri\" la chiesa affrescata di Pisogne e, durante una conversazione pubblica, spieg\u00f2 in questi termini il senso di tale appellativo.\nColpisce il distacco dalle forme idealizzate del classicismo rinascimentale, l'uso del dialetto al posto della lingua colta, che si esprime in modo grottesco nella rappresentazione di volti e di corpi robusti e sgraziati: emblematica \u00e8 la tozza figura della Maddalena che sembra corsa fuori dalla stalla per abbracciare la croce, oppure quella nerboruta del \"Manigoldo\" che interpreta la scena della \"Salita al Calvario\", quella di Adamo che esce dal Limbo con lo sguardo furioso. \u00c8 stato sempre Testori a riferirsi al Romanino come \"il solo vero grande sdegnoso e sdegnato barbaro\", connotandolo anche come \"il pi\u00f9 grande, pi\u00f9 torvo e triviale dei pittori in dialetto dell'arte di ogni regione e di ogni tempo\"\nAd aumentare il senso popolano della rappresentazione sono inseriti brani di vita quotidiana che si sovrappongono e si confondono con il racconto evangelico. Ne sono un esempio i cani che passeggiano nella concitata scena della \"Crocifissione\" oppure i bambini che, nella scena dell\"Ecce Homo\", si azzuffano tra loro ai piedi della scala, insensibili al dramma che sta avvenendo.\nIl giudizio che, a fronte di un cos\u00ec manifesto linguaggio barbaro, a fronte di una narrazione visiva che procede impressionisticamente, con compiacimenti grotteschi che vanno a scapito della eleganza e della precisione pittorica (finanche con deliberate violazioni della proporzione dei corpi e delle regole della prospettiva), lo spettatore potrebbe - come in effetti avvenne ad opera della critica - ritenere che gli affreschi di Pisogne costituiscano una manifestazione minore dell'arte rinascimentale, uscita dal pennello di un artista eccentrico e non censurata da una committenza poco esigente.\nTale giudizio si ribalta immediatamente quando si mettano in relazione gli affreschi del Romanino con l'esigenza di innovare le forme di comunicazione del messaggio evangelico, collocandolo in mezzo alla gente comune, connotandolo come risposta ad un bisogno diffuso ed autentico di spiritualit\u00e0.\nAlessandro Nova definisce gli affreschi di Pisogne \"uno dei cicli pi\u00f9 eterodossi, quasi in controtempo, della storia dell'arte italiana\".\nRomanino compie dunque, nel campo della pittura, un percorso di valorizzazione della parlata dialettale simile a quello che troviamo nelle cappelle dei Sacri Monti.\nErasmo da Rotterdam sottolineava in quegli anni l'affermazione di San Paolo secondo la quale il vero tempio di Dio erano i poveri. Lo stesso messaggio \u2013 di una vita ispirata dalla \"Imitatio Christi\" - veniva dalla confraternita dei Disciplini, committenti dell'opera, e da altri ordini religiosi presenti in Valcamonica. Un messaggio che si era fatto urgente nelle valli che portavano al nord, verso terre nelle quali la Riforma stava rapidamente diffondendosi e che era urgente contrastare\nIl ciclo di affreschi che \u2013 pur con alcune ferite \u2013 possiamo oggi ammirare, copre interamente la volta, l'arco trionfale, le pareti laterali e la controfacciata. Sono andati invece perduti gli affreschi che ricoprivano l'abside (con le \"Storie di Maria\") e quelli che, sempre il Romanino, aveva dipinto sulle pareti esterne. Di questi ultimi rimangono solo alcune parti staccate (due scene riguardanti l\"Adorazione dei Magi\" sono conservate nell'abside).\nLe vele e gli arconi che formano la volta sono decorati \u2013 secondo una precisa disposizione iconografica - con figure di profeti e sibille che reggono misteriosi cartigli annuncianti la venuta del Cristo.\nSull'arco trionfale che d\u00e0 accesso al presbiterio troviamo\u00a0\u2013 disposte in uno schema abituale\u00a0\u2013 la figura del \"Padreterno\", dell\"Arcangelo Gabriele\" e della \"Vergine Annunziata\" . Pi\u00f9 in basso, sulla stessa parete, sono poste le scene della \"Discesa dello Spirito Santo\" e della \"Deposizione\" che fungevano da pale d'altare.\nLe pareti laterali sono affrescata secondo due registri: pi\u00f9 in alto, ad occupare le grandi arcate gotiche, troviamo le scene finali della \"Passione\" (partendo dall'angolo a sinistra dell'arco e procedendo in senso antiorario, la \"Cattura di Cristo nell'Orto degli Ulivi\", l\"Ecce Uomo\", la \"Salita al Calvario\", la \"Crocifissione\" sulla controfacciata, la \"Resurrezione\", la \"Discesa al Limbo\" e l\"Ascensione\"); sotto di esse in una zoccolatura di finto marmo troviamo altre scene della vita di Cristo (la \"Cena in casa del Fariseo\", \"Cristo davanti a Pilato\", \"Cristo flagellato\", \"Cristo coronato di spine\", l\"Ultima Cena\", la \"Lavanda dei piedi\" e l\"Ingresso in Gerusalemme\"), raffigurate in scala pi\u00f9 piccola dentro riquadri rettangolari che fanno pensare ad una galleria di quadri. I dipinti colpiscono per l'esecuzione sommaria e rapida delle figure, ottenuta dipingendo in prevalenza direttamente sull'intonaco fresco, senza l'aiuto di cartoni preparatori; le vesti dei principali personaggi mostrano colori serici, con panneggi fruscianti ottenuti grazie ad un uso sapiente di effetti luministici. \nIl percorso meditativo proposto dal Romanino lungo le pareti della chiesa presenta alcune incongruenze rispetto al susseguirsi degli eventi narrati nei testi evangelici. Osserva a questo proposito Francesco De Leonardis:\nIl punto culminante dell'intero ciclo \u00e8 la grande drammatica scena della \"Crocifissione\" che occupa l'intera controfacciata della chiesa. Lo sguardo corre subito alla figura dolente del Cristo crocifisso ed a quella di una Maddalena dalle braccia e dal volto di contadina posta in primo piano ad abbracciare disperatamente la croce. Ai lati della croce di Cristo osserviamo le figure possenti dei due ladroni.Sotto le croci la scena \u00e8 riempita da una imponente calca umana: le pie donne sembrano voler stare in disparte sul lato sinistro della scena; sul lato opposto una soldataglia vociante si gioca ai dadi la tunica di Ges\u00f9 (un trasparente messaggio pedagogico sulla necessit\u00e0 di non dividere la chiesa di Cristo). La folla si addensa al centro della scena attorno ai soldati romani a cavallo. In primo piano \u00e8 la figura di Longino, il centurione che trafisse con la lancia il corpo di Cristo, che si staglia pensieroso nella sua argentea armatura."}
{"id": "596788", "revid": "123360891", "url": "https://it.wikipedia.org/wiki?curid=596788", "title": "Creature di Dragonlance", "text": "In questa sezione sono raccolte informazioni sulle principali razze che popolano Krynn nella saga fantasy di \"Dragonlance\".\nC.\nCavalieri della Morte.\nTerribili creature che sfuggono ad ogni dominio, i cavalieri della morte sono echi dell'anima di antichi Cavalieri di Solamnia (o pi\u00f9 raramente di altri ordini) condannati per qualche immondo reato a restare fra i mortali anche dopo la morte, e per tale motivo infestano i luoghi a cui sono stati legati in vita senza mai riuscire a trovare la pace. Essi si presentano come creature trasparenti che portano ancora addosso i segni pervertiti e corrotti del loro antico lignaggio, come l'armatura e la spada che contraddistinguono il loro vecchio ordine di appartenenza: la loro vista causa un terrore inumano, in grado di soffocare anche le creature pi\u00f9 temerarie (come i kender), il loro tocco \u00e8 gelido come l'Oltretomba e possono uccidere pronunciando anche una sola parola. Essendo nonmorti, sono inoltre tra i pochi in grado di vedere la Luna nera del dio Nuitari, assieme alle Vesti Nere e agli altri nonmorti al servizio di Chemosh.\nIl pi\u00f9 importante cavaliere della morte tra quelli che compaiono in Dragonlance \u00e8 Lord Soth di Dargaard Keep. Un altro cavaliere della morte che assume importanza dopo il ritorno degli dei nell'Era dei mortali \u00e8 Ausric Krell, ex Cavaliere di Takhisis maledetto dalla dea Zeboim per aver procurato la morte di suo figlio Ariakan.\nCentauri.\nMisteriose creature, met\u00e0 uomo e met\u00e0 cavallo, che abitano il Bosco di Darken. Sono creature orgogliose e nobili d'animo. Servono la Guardiana della Foresta, uno splendido unicorno bianco dall'infinita saggezza.\nD.\nDraghi.\nI draghi sono potentissime creature alate in grado di sputare soffi micidiali e di terrorizzare a morte qualunque umano che non sia abituato alla loro vista. Sanno parlare e lanciare potenti incantesimi, tali che solo i maghi pi\u00f9 potenti sono in grado di tenere loro testa. Dopo la prima guerra di Huma, i draghi hanno stretto un giuramento che li obbligava a restare lontani dalle faccende del mondo e a dormire per tutta l'eternit\u00e0, ma il tradimento della Regina delle Tenebre, rea di aver rubato le uova dei draghi buoni per sottoporle ai suoi abominevoli esperimenti di creazione dei draconici, ha causato il ritorno di tutti i draghi su Krynn per partecipare alla Guerra delle Lance, in seguito alla quale essi si sono ripresi i propri domini.\nI draghi hanno di solito due nomi, uno nella loro lingua ed uno con cui vengono chiamati dalle altre razze. Quelli che sorvolano il mondo di Krynn si dividono in due grandi categorie: draghi cromatici (blu, rossi, bianchi, verdi, neri), di allineamento malvagio, e draghi metallici (d'oro, d'argento, di rame, di bronzo, d'ottone), di allineamento buono.\nDraconici.\nI draconici sono una nuova razza di guerrieri creata appositamente dalla Regina delle Tenebre per mezzo di un suo potente cherico, Dracart. Con questa empia creazione, Takhisis infranse l'antico giuramento dei draghi, che prevedeva che queste maestose creature si ritirassero dal mondo e rimanessero immerse in un sonno eterno a patto che non si facesse del male alle loro uova. Per creare questa nuova immonda razza, infatti, i servi di Takhisis corruppero le uova dei draghi buoni e le tramutarono in orrendi gusci da cui uscirono i draconici.\nAlti come un uomo e dalle fattezze simili a quelle dei rettili, i draconici sono in realt\u00e0 di differenti razze: sebbene tutti abbiano sulla schiena un paio di corte ali, solo quelle di alcuni sono funzionali e permettono loro di volare; alcuni hanno poteri magici; altri ancora sono semplici guerrieri.\nI draconici hanno, inoltre, il potere di nuocere anche quando sono morti: infatti, i pi\u00f9 si trasformano in pietra imprigionando nel loro corpo la spada che li ha trafitti per un certo periodo di tempo, finch\u00e9 non si mutano in polvere; altri si disciolgono in pozze d'acido velenoso, ed una minima parte dei loro corpi contiene ossa che esplodono dopo la morte, cos\u00ec da causare ulteriori danni tutt'attorno.\nTipologie di draconici.\nCreati dalla corruzione delle uova dei draghi d'oro, sono i pi\u00f9 potenti tra i draconici. Abilissimi nell'uso della magia. Alla loro morte il corpo esplode rilasciando l'energia magica da essi posseduta, che devasta tutto ci\u00f2 che gli \u00e8 intorno nell'arco di qualche metro. Non possono volare.\nI pi\u00f9 deboli e i pi\u00f9 malvagi tra i draconici, generati dalle uova dei draghi di ottone. Alla loro morte il corpo diventa di pietra anche fino a un'ora, incastrando la lama dell'avversario, per poi tramutarsi in polvere.\nCreati dalle uova dei draghi di bronzo, sono dotati sia nella magia che nel combattimento fisico, per questo li troviamo quasi sempre come ufficiali nell'esercito. Hanno ali con le quali possono galleggiare nell'aria. Alla loro morte il corpo diventa polvere lasciando lo scheletro che poco dopo esplode, raggiungendo i risultati degli Aurak.\nNati dalle uova dei draghi di rame, sono ignoranti e rozzi, ma agilissimi e con una capacit\u00e0 di nascondersi fuori dal comune. Sono gli assassini specializzati dell'esercito. Il loro morso inoltre rilascia veleno, e con le loro ali riescono a librarsi a malapena nel vento. Alla loro morte il corpo si tramuta in una pozza d'acido corrosivo.\nCreati dalle uova dei draghi d'argento, sono draconici fortissimi e le grandi ali gli permettono di volare a loro piacimento. Non sono molto intelligenti, ma dopo aver ucciso potevano mutare il loro aspetto nella figura dell'ucciso e ci\u00f2 li rendeva abili spie. Questo potere funzionava anche al contrario: dopo essere stati uccisi per tre giorni assumevano l'aspetto dell'uccisore, per poi diventare polvere.\nE.\nElfi.\nGli elfi sono la razza prediletta da Paladine, e non ne fanno mistero con nessuno. Bellissimi ed alteri, hanno una vita cos\u00ec lunga da essere indifferenti al passare del tempo, ma anche per questo motivo sono spaventati a morte dai cambiamenti e preferiscono vivere isolati nelle loro terre, tenendo lontane tutte le altre razze e soprattutto gli umani.\nSul continente di Ansalon esistono principalmente tre popolazioni diverse di elfi: gli elfi marini devono infatti essere considerati una popolazione a parte, poich\u00e9 le loro dimore non sono situate sulla terraferma. Citazione a parte, infine, meritano gli elfi scuri.\nElfi di Silvanesti.\nI pi\u00f9 puri ed altezzosi fra gli elfi, i Silvanesti risiedono nella loro foresta nell'estremo Sud-Est di Ansalon. Sono guidati dal Portavoce delle Stelle ed hanno come capitale Silvanost, ove egli risiede.\nI Silvanesti saranno il popolo maggiormente colpito dalle conseguenze della \"Guerra delle Lance\", poich\u00e9 il loro capo Lorac, nella sua incoscienza, tenter\u00e0 di usare un globo dei draghi per contrastare la minaccia degli eserciti, dopo aver mandato tutto il suo popolo a rifugiarsi nell'Ergoth. La sua poca esperienza ed il suo inconsistente sapere magico lo renderanno per\u00f2 una vittima del globo stesso, poich\u00e9 il grande drago verde Cyan Bloodbane ne approfitter\u00e0 per soggiogare la mente del vecchio re e per trasformare Silvanesti in una terra d'incubo. Anche dopo che gli Eroi delle Lance avranno sconfitto Cyan, ci vorranno molti e molti anni per riportare Silvanesti al suo vecchio splendore.\nAppartengono alla stirpe dei Silvanesti anche Alhana Starbreeze, l'elfo scuro Dalamar e il Signore dei Draghi Feal-Thas.\nElfi di Qualinesti.\nSimilmente a quanto accadde per i nani delle colline, anche i Qualinesti si distaccarono dal regno dei loro fratelli e, guidati da Kith-Kanan, si rifugiarono non senza il loro tributo di morti nell'estremo Ovest, vicino a Thorbardin.\nI Qualinesti sono guidati dal Portavoce dei Soli, residente a Qualinost, e la loro lingua \u00e8 una versione pi\u00f9 imbastardita del puro e musicale elfico di Silvanesti. Il Portavoce dei Soli all'epoca della \"Guerra delle Lance\" \u00e8 Solostaran, zio di Tanis Mezzelfo.\nElfi selvaggi (Kagonesti).\nGli elfi selvaggi hanno dimora nell'Ergoth del Sud e fanno la parte dei nani di fosso nella societ\u00e0 elfica, pur non essendo ridotti a quei livelli di umiliazione. Essendo infatti considerati sporchi e primitivi, vengono presi praticamente in schiavit\u00f9 sia dai loro cugini Silvanesti prima che dai Qualinesti poi, quando entrambe le popolazioni si trovano costrette a rifugiarsi nell'Ergoth in seguito all'attacco degli Eserciti dei Draghi.\nTra i Kagonesti si nasconde inoltre, per un certo periodo di tempo, il drago d'argento Silvara (chiamata dai suoi consanguinei \"Silvart\", ossia \"fanciulla dai capelli d'argento\").\nElfi marini (Dargonesti).\nGli elfi del mare sono cugini degli elfi di Ansalon che vivono sott'acqua, dove sono in grado di mutarsi in delfini: sono una razza molto bella, in quanto assomigliano ai loro parenti terrestri e parlano la stessa lingua, ma sono anche estremamente schivi. Dopo il Cataclisma, essi hanno preso dimora nelle rovine della citt\u00e0 di Istar, sprofondata nel Mare di Sangue, e l\u00ec vivono salvando i naufraghi che osino avvicinarsi troppo al perenne maelstrom presente al centro dell'oceano. Neanche gli elfi marini, tuttavia, osano avvicinarsi troppo al luogo ove un tempo sorse il Tempio del Gran Sacerdote, poich\u00e9 la malvagit\u00e0 che grava su quel luogo \u00e8 tale da spaventare perfino loro.\nIl principale elfo Dargonesti, incontrato dagli Eroi delle Lance, \u00e8 l'elfa Apoletta.\nElfi scuri.\nCol termine elfi scuri si definiscono quegli elfi \"allontanati dalla luce\", cio\u00e8 esiliati dalle loro terre natali per aver commesso un qualche orrendo crimine. Gli elfi venerano la vita come nessun'altra razza su Krynn, e pertanto non assegnano mai a nessuno e per nessun motivo la pena di morte, che essi giudicano barbara e prettamente umana; tuttavia, anche la decisione di esiliare un loro compagno \u00e8 presa dagli elfi con estrema riluttanza e solo in casi gravissimi, poich\u00e9 per la loro cultura questo \u00e8 un destino ancor peggiore della morte.\nNel corso della saga di Dragonlance capiter\u00e0 di incontrare un certo numero di elfi scuri. Dalamar \u00e8 forse il caso pi\u00f9 eclatante: un tempo appartenente al popolo dei Silvanesti, \u00e8 stato esiliato in seguito alla sua decisione d'intraprendere lo studio delle arti magiche, permesso solo agli elfi di nobile rango, con in pi\u00f9 l'aggravante di aver scelto le Vesti Nere, su cui nessun elfo poteva posare lo sguardo senza rabbrividire d'orrore. Successivamente, seguiranno il suo triste destino, nel corso del racconto \"Il sacrificio\" narrato nella raccolta \"La seconda generazione\", la nobile principessa elfica Alhana Starbreeze, anch'ella di Silvanesti, e suo marito Porthios di Qualinesti, cacciati a causa del complotto ordito dal senatore Rashas per governare le terre elfiche. Infine, anche Tanis Mezzelfo verr\u00e0 bandito da Qualinesti, sempre ad opera del senatore Rashas, per aver tentato di sottrarre suo figlio Gilthas alla prigione nella quale egli si era involontariamente andato a cacciare.\nG.\nGnomi.\nGli gnomi sono piccole creature di corporatura simile a quella dei nani, ma di carattere completamente differente. Mentre i nani infatti amano restare isolati ed attaccati alle proprie tradizioni, gli gnomi sono degli inventori nati e sfornano in continuazione nuovi marchingegni dai nomi impossibili e che raramente funzionano (o che spesso, anzi, manifestano una strana tendenza ad esplodere). Sono organizzati in centinaia di comitati, che discutono di ogni singolo progetto sviluppato sotto la montagna dove gli essi hanno la loro residenza, il Monte Nonimporta.\nGli gnomi risiedono da tempo immemorabile su Sancrist, in pacifica convivenza con i Cavalieri di Solamnia che si sono stabiliti nelle pianure dell'isola. In realt\u00e0 la storia narra che, quando i primi Cavalieri sbarcarono sull'isola, gli gnomi si spaventarono moltissimo e decisero di nascondere l'intera montagna per evitare di essere invasi: come al solito, la loro iniziativa non ebbe buon esito, ma i Cavalieri si mostrarono tanto gentili e solleciti nel soccorrere quelle creaturine, mezze soffocate dai vapori di zolfo scaturiti dall'esplosione della loro infernale invenzione (nella famosa mattina che pass\u00f2 alla storia come il \"Giorno delle Uova Marce\"), che subito vennero stabilite le basi per una pacifica convivenza futura. Oltretutto, i Cavalieri seppero sagacemente avvalersi di alcune tra le meno complicate invenzoni degli gnomi, per cui si instaur\u00f2 un proficuo scambio di informazioni tra i due popoli.\nUno dei pi\u00f9 grandi problemi degli gnomi riguarda il linguaggio: essendo infatti estremamente prolissi nelle loro descrizioni, gli gnomi si sono abituati a parlare in Comune al quadruplo della velocit\u00e0 di un essere umano normale, il che rende molto difficile la comprensione con le altre razze. Tra gli abitanti di Krynn gira anzi voce che nessuno gnomo abbia mai finito una frase, vista la consuetudine di essere sempre interrotti dai loro simili o da tutti gli sfortunati che vengano a contatto con loro.\nLe leggende sulla creazione del mondo definiscono gli gnomi come lontani cugini dei kender e dei nani, poich\u00e9 entrambe queste razze originarono da essi per colpa di un capriccio della Gemma Grigia. In particolare, si narra che gli gnomi siano stati creati da Reorx a partire da alcuni umani, che dovevano l'aver imparato le arti della metallurgia e dell'artigianato al dio, ma che essendosi inorgogliti e avendo deriso il dio per le sue proporzioni minuscole, causarono l'ira di Reorx: questi allora, incollerito, avrebbe deciso di punirli rendendoli piccoli e deformi, dando cos\u00ec origine alla razza degli gnomi.\nGoblin.\nMalvagie creature che sarebbero un misto degli elfi e degli orchi. Comunemente essi erano pi\u00f9 conosciuti per le guerre prima del Cataclisma, durante le quali, insieme agli orchi, costituirono la maggior parte delle forze negli eserciti della Regina Takhisis.\nLe razze di Goblin includono i Bugbear, gli Hobgoblin, e i Mezzi Goblin. L'Hobgoblin pi\u00f9 conosciuto \u00e8 certamente il Signore dei Draghi Fewmaster Toede.\nI.\nIrda.\nGli Irda sono creature di una bellezza inimmaginabile, che vivono su un'isola al largo delle coste di Ansalon. Essi sono gli unici appartenenti alla razza degli ogre che si salvarono dalla corruzione del corpo e della mente, poich\u00e9 si rivolsero a Paladine per essere salvati: il dio acconsent\u00ec alla loro richiesta, ma in cambio volle che essi vivessero isolati dalle altre popolazioni di Krynn, per non cadere pi\u00f9 in tentazione.\nCon il passare dei secoli, l'isolamento imposto da Paladine divenne una condizione essenziale della vita degli Irda, che si estraniarono progressivamente anche l'uno dall'altro, sino a far temere per la sopravvivenza della razza stessa. Fu cos\u00ec che i pi\u00f9 potenti maghi tra gli Irda inventarono uno stratagemma per assicurare la procreazione del loro popolo e crearono il \"Valin\", una maledizione che insorge quando due Irda con particolare affinit\u00e0 s'incontrano, e che li porta ad un progressivo deperimento (o anche alla morte) a meno che essi non generino un figlio assieme. Questa esperienza \u00e8 per\u00f2 cos\u00ec traumatica per le due persone coinvolte, abituate come sono al loro isolamento, che di norma essi non vogliono mai pi\u00f9 rivedersi dopo l'abbattimento del \"Valin\" e tornano con sollievo alla loro vita ritirata.\nGli Irda sono i depositari di una magia antichissima e molto potente, ed a loro \u00e8 stata affidata, dopo innumerevoli peripezie, la custodia della Gemma Grigia di Gargath. L'arrivo degli Eserciti dei Draghi, guidati da Lord Ariakan, sulla loro isola, sar\u00e0 per\u00f2 fonte di cos\u00ec grande spavento per gli Irda che essi, temendo per la propria quiete e per il proprio beato isolamento, decideranno di spaccare la Gemma Grigia (dopo aver cacciato dall'isola la loro protetta umana, Usha, per evitare che interferisse con il processo) e di sfruttare il suo potere per operare un infrangibile incantesimo protettivo: essi avranno per\u00f2 fatalmente sopravvalutato il proprio potere di controllo, poich\u00e9 la rottura della Gemma e la liberazione del Chaos porteranno alla morte istantanea di quasi tutto il popolo Irda ed alla terribile Guerra del Chaos.\nK.\nKender.\nI kender sono piccole creature che popolano tutto Krynn, con sommo dispiacere di tutte le altre razze. Alti poco pi\u00f9 di un metro, i kender sono gli eterni bambini di Ansalon: curiosi, innocenti e sempre allegri.\nLa ragione per cui le altre razze non approvano l'esistenza dei kender \u00e8 legata principalmente alla loro scarsa considerazione della propriet\u00e0 altrui. I kender hanno infatti un concetto molto elastico di \"propriet\u00e0\" e, sebbene non sopportino di essere chiamati ladri, semplicemente non riescono a tenere le mani lontane dagli averi altrui, che finiscono immancabilmente nelle molte borse che essi portano a tracolla.\nPer i kender, tutto il mondo non \u00e8 altro che una grande avventura. Completamente privi di senso del pericolo o della prudenza, essi sarebbero pronti a gettarsi tra le fauci di un drago senza neanche un brivido: si ritiene infatti che la loro alta capacit\u00e0 procreativa sia il solo motivo per cui essi non si siano ancora estinti. I kender sono capaci di passare in qualunque buco (\"Dove passa un topo, passano due kender\") e di scassinare qualunque serratura; sulle strade di Krynn, dove ogni kender si ritrova dopo una certa et\u00e0 a causa della sua \"mania di girovagare\", non si separano mai dal loro hoopak, secondo il detto \"\"Sulle strade nuove ci vuole un hoopak\" (sempre seguito da \"Non esistono strade vecchie\"\").\nA sentir loro, tutti i kender discendono, pi\u00f9 o meno alla lontana, dal fantomatico zio Trapspringer: di lui si narra che abbia fatto cose strabilianti, e tutti i kender conoscono fiumi di storie su questo loro mitico antenato. Tuttavia, vista la spiccata tendenza dei kender a raccontare menzogne gigantesche, non \u00e8 facile trovare fra le altre razze qualcun altro che ritenga queste storie attendibili.\nIncapaci di rimanere seri per lungo tempo, i kender reagiscono con rabbia per un solo motivo, cio\u00e8 in caso qualcuno minacci di portargli via tutti i loro tesori. \u00c8 infatti proprio con questa motivazione che Kronin Thistleknot, unico eroe kender della \"Guerra delle Lance\", riesce a convincere il suo popolo a sollevarsi per scacciare via i padroni dei draghi dalle loro terre. Il vero eroe della saga di \"Dragonlance\" \u00e8 comunque il piccolo Tasslehoff Burrfoot, la cui tomba diverr\u00e0 un luogo di ferventissimo pellegrinaggio e le cui gesta verranno cantate da qualunque kender su Krynn (rivedute e corrette, naturalmente).\nM.\nMinotauri.\nCollerici e sanguinari, i minotauri vivono sulle isole di Mithas e Kothas, che abbandonano raramente. I pochi minotauri che si incontrano su Ansalon sono guerrieri feroci ed instancabili, ma peccano spesso di un'eccessiva sicurezza che \u00e8 il loro maggior punto debole.\nLa violenza della razza dei Minotauri ha le sue radici nella loro creazione. In origine un clan di orchi che vivevano sulla costa occidentale di Taladas, i minotauri furono creati quando la Gemma Grigia giunse nel villaggio di questo clan e trasform\u00f2 dolorosamente gli orchi in minotauri.\nQuando queste sfortunati \"uomini-bestie\" cercarono aiuto dai propri fratelli orchi, quest'ultimi li asservirono. Alcuni si ribellarono e fuggirono via mare verso Ansalon per iniziare una nuova esistenza.\nMa prima di lasciare Taladas, i ribelli uccisero gli orchi e ne distrussero gli insediamenti.\nI minotauri sono dei conquistatori, guerrieri onorevoli e come la maggior parte delle razze di Krynn si credono gli eletti degli dei.\nSono creature grandi e robuste, ma non molto agili. Sono umanoidi dalla testa di toro alti e muscolosi, e il loro corpo \u00e8 coperto da un pelo corto di colore dal rosso al castano, con occhi castani o neri. Fin dalla giovent\u00f9, i minotauri si concentrano sullo sviluppo dei loro muscoli, piuttosto che del loro cervello. Sono dotati di una pelle molto dura ed il loro olfatto \u00e8 particolarmente sviluppato. Un minotauro pu\u00f2 inoltre usare le sue corna come armi naturali per effettuare un attacco da incornata. Sebbene non tutti i minotauri siano dei combattenti, tutti i membri della razza devono dimostrare la loro validit\u00e0 di combattenti nel Circus: un'arena gladiatoria in cui l'abilit\u00e0 nelle armi determina chi \u00e8 pi\u00f9 adatto a governare.\nAl di fuori delle loro terre native, la maggior parte dei minotauri incontrati sono combattenti o esperti marinai, e sono famosi gladiatori. I minotauri sono combattenti feroci, che si lanciano in battaglia fiduciosi delle proprie capacit\u00e0. Sono combattenti intelligenti che studiano fin da piccoli le tattiche di combattimento e assalgono solo quegli avversari che sono certi di sopraffare.\nI minotauri ritengono che la forza sia l'aspetto pi\u00f9 importante di una civilt\u00e0 insieme all'onore, che \u00e8 definito dal mantenere la parola data e rispondere a qualsiasi sfida. La forza viene dimostrata tramite le attivit\u00e0 giornaliere e, pi\u00f9 importante, con la superiorit\u00e0 in battaglia. Questi concetti vengono regolarmente messi alla prova nel grande Circus, dove i minotauri lottano per ottenere posizioni sociali e difendere l'onore. I minotauri seguono i loro capitani, e l'imperatore, che per mantenere il suo trono deve combattere alla morte contro gli sfidanti. I minotauri femmina ricoprono gli stessi ruoli dei maschi nella societ\u00e0, e devono dimostrare il loro valore allo stesso modo. \nI minotauri sono molto competitivi e combattono secondo le regole, non amano perdere, ma non dimostrano rancore verso coloro che li hanno battuti se questi lo hanno fatto senza usare inganni.\nI minotauri sono fedeli e caparbi, una volta che un minotauro \u00e8 convinto di qualcosa \u00e8 molto difficile fargli cambiare idea.\nSu tutto Krynn solo la cultura dei minotauri \u00e8 l'unica veramente basata sull'uguaglianza: non esistono caste all'interno delle comunit\u00e0 minoiche, tutti possono migliorare il proprio stato sociale per sino gli appartenenti alle altre razze, infine qualsiasi minotauro pu\u00f2 diventare imperatore sconfiggendo l'attuale detentore del potere in duello nell'arena.\nL'arroganza dei minotauri pu\u00f2 risultare offensiva agli occhi delle altre razze. \nInfatti le relazioni con le altre razze non sono sempre facili a causa del loro complesso di superiorit\u00e0. Per gran parte della loro storia, i minotauri sono stati usati come schiavi-guerrieri dalla maggior parte delle razze di Krynn che sono state padrone o nemiche dei minotauri.\nIn generale, comunque, commerciano pressoch\u00e9 con tutte le altre razze, ma hanno un forte risentimento contro i nani che li asservirono prima del Cataclisma, e per la stessa ragione, con gli orchi che con l'inganno li governarono durante la Guerra delle Lance.\nRispettano invece i Cavalieri di Solamnia, che vedono come individui onorevoli anche se limitati.\nIl sogno pi\u00f9 grande dei minotauri \u00e8 quello di dominare tutte le altre razze. La maggior parte dei minotauri venera Sargas (il loro nome per Sargonnas) come propria divinit\u00e0 patrona, sebbene alcuni ribelli di allineamento buono venerino Kiri-Jolith. Su Ansalon i minotauri adorano anche Zeboim, la dea dei mari. In generale vedono gli dei del bene deboli ed insofferenti come i loro seguaci.\nLa chiesa di Sargonnas inizi\u00f2 a prosperare presso i Minotauri quando il dio not\u00f2 la razza appena creata. Impressionato dalla loro forza e dalla loro intelligenza, comparve loro sotto forma di minotauro e li aiut\u00f2 a dare forma alle loro convinzioni. Col tempo, il culto di Sargonnas si diffuse tra i minotauri e venne riconosciuto come la religione ufficiale di quella razza. Il culto di Sargonnas presso i minotauri e le altre razze si indebol\u00ec e inizi\u00f2 a cedere sotto il peso della Proclamazione della Virt\u00f9 Manifesta del Gran Sacerdote. I minotauri vennero perseguitati e ridotti in schiavit\u00f9, per essere inviati nelle arene dei gladiatori o essere utilizzati come schiavi sulle galere marinare di Istar. Il Cataclisma venne perci\u00f2 vissuto come un giorno di liberazione dal popolo dei minotauri, che si riscossero dal gioco dei loro oppressori umani e videro le loro terre isolate nell'oceano da quelle degli altri. I molti torti subiti nel corso della Guerra delle Lance favorirono la diffusione del culto di Sargonnas tra tutti i popoli di Ansalon.\nDopo la fine della Guerra delle Anime, i minotauri cercheranno di dare il via ad un'invasione su vasta scala di Ansalon, ma saranno ostacolati da un improvviso colpo di Stato finito nel sangue.\nN.\nNani.\nDuri e coriacei, i nani amano il commercio e la lavorazione dei metalli e del legno, campo nel quale sono abilissimi artigiani. Sono devoti al grande Reorx, il dio fabbro, che pensano viva su una grande stella rossa impegnato a forgiare le restanti parti del mondo: si dice anzi che sia stato proprio lui a creare la loro razza, per punire alcuni umani, bravi nella lavorazione della pietra e del metallo, che avevano preso in giro il dio per il suo aspetto tozzo e goffo.\nTra i nani si narra una leggenda, quella dei nani kal-thax, i quali avrebbero raggiunto una tale abilit\u00e0 nel lavorare le gemme che Reorx, ammirato e soddisfatto, li avrebbe presi con s\u00e9 per portarli nella sua reggia immortale come suoi aiutanti. I nani sono perci\u00f2 devotissimi alla scultura e a tutte quelle attivit\u00e0 volte a plasmare le ossa stesse della terra, poich\u00e9 ognuno di essi spera intimamente di raggiungere un tale grado di abilit\u00e0 da andare a raggiungere i suoi fratelli kal-thax: tuttavia, nel corso degli anni questo desiderio ha finito per essere distorto fino a diventare un'ossessione, dando luogo alla rigida organizzazione sociale dei nani di montagna.\nAnche per questa razza, ancor pi\u00f9 che per gli elfi, vale il discorso delle innumerevoli differenze individuali che si incontrano fra gli appartenenti alle varie stirpi.\nNani di montagna.\nArroccati all'interno di Thorbardin, i nani delle montagne sono i pi\u00f9 tradizionalisti ed amanti della loro vita isolata. La loro societ\u00e0 \u00e8 organizzata in rigide caste, dalle quali nessuno si pu\u00f2 svincolare, ed ognuno dei clan in cui \u00e8 divisa fa capo ad un proprio Thane. I clan di Thorbardin sono: Hylar, Daewar, Klar, Theiwar, Daergar (detti anche Dewar), Aghar (Nani dei fossi); infine vi era anche il clan dei Neidar, i nani delle Colline. Per un nano delle montagne, come essi amano ripetere, la vera e propria realizzazione di un'intera vita \u00e8 quella di non mettere mai il naso fuori dalle ossa di Thorbardin.\nI nani di montagna sopravvivono mediante il minimo indispensabile di allevamento ed agricoltura. Sono specialisti nel costruire dimore invalicabili e nel plasmare la dura roccia dentro la quale vivono.\nHylar.\nGrazie alla loro istruzione e a un talento innato per la diplomazia, gli Hylar sono da tempo il clan dominante di Thorbardin. Il re Hornfel \u00e8 il loro capo attuale. Si considerano protettori dei Klar, che in cambio si impegnano a dare loro il proprio supporto in qualsiasi cosa.\nDaewar.\nI Daewar sono guerrieri superbi, e questo clan ha le truppe meglio addestrate, pi\u00f9 coraggiose e leali che ci siano a Thorbardin, ma non sono particolarmente intelligenti o creativi. Essi si considerano i prediletti del dio Reorx, come sostengono da sempre. Caratterizzati da una tendenza al fanatismo, molti membri di questo clan in passato diventavano chierici di Reorx. Essi costruivano grandi templi dai ricchi arredi, i loro preti esigevano grandi somme per i loro servizi e con il denaro erigevano templi ancora pi\u00f9 grandiosi. Con il Cataclisma i veri chierici di Reorx scomparvero, come stava accadendo ai veri chierici su tutto Krynn, e i Daewar rimasero sgomenti. Gli altri clan incolparono loro Daewar, ed attaccarono i templi, perci\u00f2 essi sostennero che il dio era ancora presente, e continuano perci\u00f2 tuttora ad effettuare riti religiosi. Ma col passare del tempo, quasi tutti i Daewar cessarono di credere a Reorx, fino a quando non ci fu il ritorno dei veri dei.\nKlar.\nI Klar sono un popolo afflitto, che secondo alcuni fu maledetto dal dio Reorx quando un Klar fu sorpreso a barare nel giocare a dadi con il dio. In questo clan corre una vena di follia, e ogni famiglia ha almeno un membro che \u00e8 completamente o parzialmente folle, e persino i nani Klar sani di mente hanno una tipica aria sconvolta. Di conseguenza, tendono a stare separati dagli altri, ma la cosa non crea loro difficolt\u00e0, in quanto sono abili nel controllare i vermi urkhan che scavano le gallerie, nel coltivare i campi e gestire il bestiame.\nNani di collina (Neidar).\nI nani di collina discendono da quei nani che si ribellarono al rigido stile di vita dei nani delle montagne, e che manifestarono il desiderio di girare per il mondo a portare la propria arte alle altre popolazioni di Ansalon. Dato che questo rendeva impossibile una convivenza pacifica, i nani delle colline preferirono auto-esiliarsi da Thorbardin e cominciarono a viaggiare lungo tutto il continente, contribuendo a costruire con la loro mirabile abilit\u00e0 anche molte citt\u00e0 umane ed elfiche.\nDurante il periodo che segu\u00ec al Cataclisma, la civilt\u00e0 dei nani fu devastata da una terribile guerra fratricida, in cui si inser\u00ec abilmente Raistlin manovrando l\"'Esercito di Fistandantilus\". Dopo la scissione, infatti, tra le due popolazioni di nani non era mai pi\u00f9 riuscito a correre buon sangue, fino a quel momento: fu solo quando si resero conto dell'insensatezza di quel terribile sacrificio che le due razze riuscirono pian piano a riavvicinarsi, sino a combattere fianco a fianco durante la \"Guerra delle Lance\".\nAghar (Nani di fosso).\nI pi\u00f9 maltrattati e derisi, i nani di fosso vivono in condizioni pietose in tutti quegli anfratti che perfino gli animali pi\u00f9 umili hanno abbandonato. Non dotati di una particolare intelligenza, sono comunque piuttosto astuti e, sebbene vigliacchi, se messi con le spalle al muro sanno combattere con inaspettata ferocia. Si dividono in tre clan, i Bulp, gli Slud e i Glup. La loro dimora prediletta \u00e8 rappresentata dalle rovine di Xak-Tsaroth. Qui per molto tempo ha governato il grande Highbulp, Phudge I, del clan Bulp, il quale divenne il clan dominante da quando un certo Nulph Bulp scopr\u00ec per errore la citt\u00e0 in rovina di Xak Tsaroth.\nTheiwar.\nI Theiwar (Nani Oscuri) sono un clan ambizioso, ma non sono forti fisicamente, non sono abili guerrieri, non conoscono la disciplina e non potrebbero mai essere indotti a unirsi in una coordinata unit\u00e0 di combattenti. Inoltre i Theiwar sono intrinsecamente egoisti e non riuscirebbero nemmeno a concepire l'idea di sacrificare la propria vita per una causa. Soprattutto, non possono tollerare la luce, tanto che basta esporre i loro occhi a una qualsiasi fonte di luce perch\u00e9 diventino virtualmente ciechi. I Theiwar sono abili nel pugnalare alle spalle, nell'usare la loro oscura magia contro i nemici, nel rapire e nel rubare.\nDaergar (Dewar).\nI Daergar (detti anche Dewar) sono una branca dei Theiwar, anch'essi dunque sono \"nani scuri\" e rispondono alla maggioranza delle caratteristiche dei Theiwar: come questi ultimi, non amano la luce diretta del sole e sono assassini sanguinari ed efficienti. I Dewar costituiscono una branca particolare dei nani di Thorbardin, che si \u00e8 evoluta come razza a s\u00e9 stante per via dell'emarginazione a cui essi sono stati sottoposti da parte degli altri nani di montagna. Ci\u00f2 \u00e8 dovuto al fatto che i Daergar sono accusati di aver cospirato contro i loro cugini Hylar nel corso delle Guerre della Porta dei Nani, e per questo furono banditi da re Duncan nelle parti pi\u00f9 profonde della montagna. Ci\u00f2 non costitu\u00ec una grave difficolt\u00e0 per i Daergar, che da lungo tempo erano minatori di mestiere, abili nel trovare ed estrarre metalli e pietre preziose. Il comportamento dei Dewar \u00e8 dovuto ad una vena di follia che si \u00e8 manifestata nella razza dei nani scuri, e che si \u00e8 ulteriormente rinforzata dopo secoli di unioni fra consanguinei imposte dall'isolamento, fino a spingere gli altri nani a cercare di evitare il pi\u00f9 possibile questi loro strani cugini.\nNel corso delle guerre della Porta dei Nani, che si concluderanno nel crollo della fortezza di Zhaman, i dewar tradiranno i loro fratelli nani di montagna, e le loro famiglie saranno imprigionate per punizione nelle segrete di Thorbardin, dove moltissimi fra loro verranno decimati dalla peste. Durante la \"Guerra delle Lance\" dato che le miniere in cui questo clan lavorava sono state chiuse, tutto il popolo Dewar precipita nella povert\u00e0, nel degrado e nel crimine. Essi allora incolpano i loro cugini Hylar delle proprie difficolt\u00e0, in quanto sono convinti che la chiusura delle miniere sia un complotto inteso a distruggerli. Per questo, guidati dal loro capo Realgar, tenteranno una sommossa alleandosi con i draconici, ma saranno nuovamente sconfitti.\nO.\nOgre.\nCreati dalla Regina delle Tenebre come sua prima e prediletta razza, gli ogre furono un tempo bellissimi come la loro oscura Signora, ed altrettanto malvagi. La corruzione dei loro animi port\u00f2 poi ad un loro progressivo imbruttimento, tanto da farli entrare fra le creature pi\u00f9 viscide e repellenti che abbiano mai solcato i suoli di Ansalon, ma ad essi \u00e8 rimasta comunque una grande possanza ed un'insaziabile bramosia per le stragi. Le uniche creature ad essersi salvate da questa maledizione costituiscono adesso il popolo degli Irda.\nS.\nSirine.\nLe Sirine sono creature in grado di cambiare forma ed assumere quella di un animale che faccia loro comodo. Caramon Majere incontra una donna di questa razza, Kiiri, durante la sua permanenza ad Istar come gladiatore, subito prima del Cataclisma.\nT.\nThanoi.\nI Thanoi sono un popolo di uomini-tricheco che vivono in villaggi sparpagliati, situati perlopi\u00f9 nella regione dei Ghiacci.\nU.\nUmani.\nGli umani in \"Dragonlance\" non hanno nulla di speciale, e si comportano esattamente come si richiede da persone nate nel Medio Evo. In media sono incostanti e paurosi, ciononostante anche tra di loro si possono ritrovare dei veri e propri eroi (come Elistan, il grande chierico di Paladine, o lo stesso Raistlin Majere).\nGli umani vivono sparsi sul continente di Ansalon, e sono decisamente la razza pi\u00f9 diffusa su Krynn oltre ai kender. Alcuni di loro, tuttavia, vivono in zone particolari e presentano per questo caratteristiche differenti rispetto al resto della popolazione umana.\nErgothiani.\nGli uomini dell'Ergoth, isola al largo della costa occidentale di Krynn, sono nerboruti marinai di colore che non appaiono frequentemente sul continente: la loro dimora viene spaccata in due parti dopo il Cataclisma, dando origine all'Ergoth del Nord ed all'Ergoth del Sud. Grazie al loro isolamento, gli Ergothiani sono fra i pochi popoli a resistere all'invasione di massa delle potenti truppe di Takhisis durante la \"Guerra delle Lance\".\nBarbari delle pianure.\nCon questo nome sono designati tutte le popolazioni che vivono nelle sconfinate pianure dell'Abanasinia, a nord-est di Solace. Sono uomini forti e riservati, organizzati in trib\u00f9 il cui nome incomincia spesso con il prefisso \"Que-\" (come Que-teh o Que-shu, il villaggio di Goldmoon e Riverwind).\nI barbari delle pianure indossano costumi fatti con morbide pelli di daino, si coprono con pellicce per proteggersi dal freddo ed ornano i loro abiti con piume d'uccello.\nCavalieri di Solamnia.\nPuoi trovare l'articolo riguardante questo argomento andando alla pagina Cavalieri di Solamnia."}
{"id": "596790", "revid": "767487", "url": "https://it.wikipedia.org/wiki?curid=596790", "title": "Change Has Come", "text": "Change Has Come \u00e8 un EP del gruppo statunitense degli Screaming Trees, pubblicato nel 1990 dalla Sub Pop. Terminata l'esperienza con la SST Records con l'album \"Buzz Factory\", il gruppo registra questo EP per la Sub Pop, anche se l'anno successivo firmer\u00e0 un contratto con la Epic. Anche in questo lavoro gli echi psichedelici lasciano sempre pi\u00f9 spazio al rock puro, che si trasformer\u00e0 in alternative rock (o grunge a detta di molti) nel successivo \"Uncle Anesthesia\" del 1991."}
{"id": "596791", "revid": "1782831", "url": "https://it.wikipedia.org/wiki?curid=596791", "title": "Bruenor Battlehammer", "text": "Bruenor Battlehammer \u00e8 un personaggio immaginario creato da R.A. Salvatore le cui avventure si svolgono nell'universo di \"Forgotten Realms\". Protagonista di molti libri, affianca il forse pi\u00f9 famoso Drizzt Do'Urden, un drow rinnegato la cui storia \u00e8 narrata in numerose serie di romanzi scritte da Salvatore.\nDescrizione fisica.\nBruenor Battlehammer \u00e8 un nano dalla barba rossa, basso e grasso come tipico della sua razza, con un naso appuntito che sar\u00e0 pi\u00f9 volte oggetto di scherno da parte dei suoi amici. Ha circa 250 anni ed \u00e8 a capo del clan nanico cui appartiene. Non ha figli, ma ha adottato l'umana Cattie-brie e il barbaro Wulfgar, crescendoli come fossero suoi. Durante la prima guerra contro i drow, Bruenor \u00e8 stato sfregiato in volto. Gli \u00e8 rimasta una profonda cicatrice che parte dalla fronte per terminare nell'angolo destro della bocca, attraversando diagonalmente l'occhio sinistro, ferita che lo ha reso parzialmente cieco, ma solo temporaneamente; dopo diversi anni, terminata la battaglia decisiva contro Menzoberranzan, un potente chierico di Luna d'Argento \u00e8 riuscito a risanare il suo volto con potenti incantesimi, consentendo a Bruenor di tornare a vedere come prima.\nOggetti magici.\nBruenor non ha con s\u00e9 oggetti degni di nota come il martello da guerra Aegis-Fang di Wulfgar o le due scimitarre di Drizzt Do'Urden, ma solitamente viaggia con un'ascia su cui \u00e8 solito segnare con una tacca ogni nemico eliminato. Dopo la riconquista di Mithral Hall, rindosser\u00e0 l'armatura di suo padre, completamente in mithral.\nBruenor in \"Dungeons &amp; Dragons\".\nNel gioco di ruolo fantasy \"Dungeons &amp; Dragons\", Bruenor \u00e8 un nano di classe Guerriero. Il suo allineamento \u00e8 Neutrale Buono. Il suo nome compare negli esempi del \"Manuale del giocatore\".\nStoria.\n\"Trilogia degli elfi scuri\".\nIl personaggio di Bruenor Battlehammer appare per la prima volta nella cronologia di \"Forgotten Realms\" nell'ultimo dei volumi della \"Trilogia degli elfi scuri\" (1990-1991), in cui compare anche la figlia adottiva Cattie-brie. Qui, in un primo momento Bruenor non ha permesso che la figlia frequenti Drizzt Do'Urden, l'elfo scuro rinnegato, ma, a seguito di uno scontro in cui proprio l'elfo ha salvato la vita al nano, i due diventeranno grandi amici.\n\"Trilogia delle terre perdute\".\nBruenor Battlehammer \u00e8 uno dei protagonisti dei tre volumi de \"La trilogia delle terre perdute\" (1988-1990). A seguito della sconfitta dei barbari nell'attacco alle Ten-Towns, Bruenor ha preso con s\u00e9 il giovane Wulfgar, ma ad un patto: in cambio della sua vita risparmiata sul campo di battaglia, il barbaro dovr\u00e0 lavorare nelle miniere dei nani per cinque anni ed un giorno. Ma fra i due in breve si \u00e8 instaurato un rapporto di amicizia e stima reciproca, tant'\u00e8 che Bruenor ha forgiato per colui che considera oramai un figlio adottivo un artefatto: il mitico martello Aegis-Fang. \u00c8 grazie a quest'arma che il giovane barbaro, una volta libero dagli obblighi, \u00e8 riuscito, con l'aiuto di Drizzt Do'Urden, a sconfiggere il drago bianco Gelida Morte (\"Icingdeath\" nella versione originale in inglese), il cui vero nome \u00e8 Ingeloakastimizilian. Grazie a quest'impresa, Wulfgar \u00e8 riuscito ad ottenere il diritto di sfidare il capo barbaro della sua trib\u00f9 e a prenderne il posto.\nQuando la minaccia dello stregone Akar Kessel, il nuovo padrone della reliquia Crenshinibon, ha iniziato ad espandersi verso le Ten-Towns, Bruenor si \u00e8 rifiutato di partecipare alla guerra, poich\u00e9 le cittadine sui laghi non sono sembrate intenzionate ad unirsi contro la minaccia; ma il nano \u00e8 stato il primo ad attaccare parte dell'esercito dello stregone, decimandoli, per poi barricandosi all'interno della sua rocca. Ma durante la guerra Bruenor decise di correre nuovamente in aiuto degli umani assediati, scavando con il suo clan numerose gallerie nel Sottosuolo per giungere nel campo nemico e infliggendo gravi danni. Sconfitta la minaccia e persa la reliquia, Drizzt si \u00e8 visto costretto a giurare a Bruenor, sul letto di morte, di accompagnarlo alla ricerca della sua vera casa: Mithral Hall.\nGiunta la primavera, un gruppo di amici, inizialmente composto da Bruenor, Wulfgar e Drizzt Do'Urden, si \u00e8 cos\u00ec avviato verso il luogo dove il nano pensava di ritrovare l'antica patria. A loro si \u00e8 unito all'ultimo momento Regis l'halfling, in fuga da Artemis Entreri, un sicario incaricato di riportare il ladro a Calimport. Dopo un lunghissimo viaggio, Bruenor \u00e8 giunto finalmente alle porte di Mithral Hall, dove, oltre a veder scomparire Regis \u2013 rapito da Entreri \u2013 e ritrovare Catti-brie \u2013 condotta fin l\u00ec sempre da Artemis, come esca \u2013 ha assistito alla scomparsa dell'amico Drizzt sotto una frana. Preso dallo sconforto, si \u00e8 battuto contro Shimmergloom, un drago d'ombra che aveva la sua tana a Mithral Hall; il nano \u00e8 riuscito a sconfiggerlo, cadendo per\u00f2 insieme ad esso in un pozzo senza fondo.\nLe sue vicende sono riprese dopo diverso tempo, quando finalmente \u00e8 riuscito a scappare dalle fornaci occupate da duergar e tornare in superficie per cercare i suoi amici, impegnati nel frattempo a ritrovare Regis. Una volta salvati e riunitisi tutti e cinque, hanno fatto ritorno a Mithral Hall: qui, aiutati dall'intero clan Battlehammer e da altri nani degli scudi venuti appositamente, sono riusciti a far fuggire i duergar e riprendere il controllo della miniera.\nBruenor \u00e8 stato cos\u00ec eletto ottavo re di Mithral Hall, e il suo busto esposto insieme a quelli dei vecchi re nella sala reale.\n\"L'eredit\u00e0 di Drizzt\".\nIn questa serie di libri, Mithral Hall \u00e8 stata nuovamente minacciata: Vierna, sorella del drow Drizzt Do'Urden, insieme a Jarlaxe Baenre, un abile mercenario, e Artemis Entreri, hanno cercato di uccidere il drow rinnegato, arrivando ad attaccare le porte della rocca nanica. Bruenor, assieme a Cattie-brie ed al suo futuro marito Wulfgar, si \u00e8 lanciato in aiuto dell'amico. Sono riusciti poi ad uccidere Vierna e a ridurre Artemis Entreri in fin di vita, ma ad un caro prezzo: Wulfgar \u00e8 morto per salvare loro la vita contro uno Yochlol, un servo della dea Lolth, mentre il nano ha perso un occhio.\nBruenor \u00e8 rimasto sconvolto dalla perdita del figlio e futuro marito di Cattie-brie, e si \u00e8 chiuso in uno stato di apatia. Nel frattempo, Drizzt ha deciso di abbandonare Mithral Hall per fare ritorno a Menzoberranzan, concludendo una volta per tutte la vicenda scappando di nascosto dalla rocca nanica. Ma Cattie-brie lo ha seguito; insieme sono riusciti successivamente a sventare i piani dei drow, venendo anche a conoscenza di una minaccia ancora peggiore, rappresentata della decisione degli elfi oscuri di attaccare Mithral Hall e conquistare il mondo di superficie.\nDopo che Bruenor si \u00e8 ripreso, pronto a vendicarsi in onore del barbaro, i drow hanno attaccato in forze su pi\u00f9 fronti; ma l'alleanza fra nani, uomini, barbari e, per la prima volta, svirfneblin, \u00e8 riuscita a ricacciare i drow nelle viscere della terra, infliggendogli gravi perdite.\nBibliografia.\nBruenor Battlehammer \u00e8 presente nelle seguenti opere, pubblicate in Italia da Armenia Edizioni:\nInoltre, accenni al suo personaggio possono essere trovati qui:\nAdattamenti.\nIl cognome di Bruenor, ovvero Battlehammer, dal nome del clan di appartenenza, viene mantenuto nella forma originale in inglese nelle edizioni italiane dei romanzi della \"Trilogia delle terre perdute\". Viene invece tradotto in \"Martello da Guerra\" a partire dal primo volume della quadrilogia \"L'eredit\u00e0 di Drizzt\" e nell'unico libro in cui compare della \"Trilogia degli Elfi scuri\", ovvero \"L'Esilio di Drizzt\". Infatti, la \"Trilogia delle terre Perdute\" \u00e8 stata la prima opera di R.A. Salvatore pubblicata in Italia, e non \u00e8 stato pensato di tradurre il nome del nano, cosa che invece avviene in opere successive. In Francia invece, il nome viene tradotto in \"Marteaudeguerre\", mentre il nome Bruenor \u00e8 mantenuto in tutte le lingue in cui sono tradotte le opere."}
{"id": "596792", "revid": "1232412", "url": "https://it.wikipedia.org/wiki?curid=596792", "title": "Giorgio Vanni", "text": "Biografia.\n1963-1995: Esordi e affermazione, l'album \"Tomato\" e l'album \"Grande Cuore\".\nGiorgio Vanni nasce a Milano il 19 agosto 1963 e cresce a San Giuliano Milanese. Si avvicina ben presto alla musica grazie ai suoi genitori che ne erano molto appassionati. Nel 1976 all'et\u00e0 di 13 anni fonda il suo primo gruppo dal nome Luti\u2019s Band e due anni dopo si avvicina al reggae con l'album \"Babylon by Bus\" di Bob Marley.\nNel 1980 insieme a Paolo Costa e Claudio D'Onofrio d\u00e0 vita al gruppo pop-rock Tomato. Nel 1982 vengono notati da Roberto Colombo.\nNel 1983 producono il disco \"The Island of the Sun\" da lui cantata ma con lo pseudonimo ludy. Nel 1984 lavorano all'album \"Bandido\" di Miguel Bos\u00e9, poi con Den Harrow, Taffy e Ivan. Nel 1985 incidono il loro primo singolo: \"Tam Tam\", con l'ex batterista dei Simple Minds, Mike Ogletree.\nNel 1987 Giorgio scrive \"Lay Down on Me\", pezzo di punta dell'album \"XXX\" di Miguel Bos\u00e9. Passano altri quattro anni prima che la band riesca a trovare una casa discografica che creda appieno nella sua musica, che \u00e8 un miscuglio di pop inglese, musica black americana e melodie italiane. Nel 1991, dopo aver lavorato con artisti come Mango, Eugenio Finardi, Cristiano De Andr\u00e9, Roberto Vecchioni, Pierangelo Bertoli e Tazenda, Giorgio Vanni e i suoi pubblicano il loro primo album \"Tomato\", prodotto da Mauro Paoluzzi e Angelo Carrara.\nNel 1992 partecipano al Festival di Sanremo con il brano \"Sai cosa sento per te\". Nel 1994 esce il suo primo album da solista, \"Grande cuore\".\n1996-1998: L'incontro con Max Longhi e Alessandra Valeri Manera.\nTappa importante della sua vita artistica \u00e8 l'incontro con l'arrangiatore Max Longhi: nel 1996 i due iniziano a dedicarsi a prodotti musicali televisivi (ad esempio \"Generazione X\" su Italia 1) e pubblicitari. Curano gli arrangiamenti di molte campagne pubblicitarie tra le quali: Always Coca Cola, i jingle della campagna Dietorelle, Q8 e Brooklyn.\nNel 1998 scrivono il brano \"Buone verit\u00e0\" per Laura Pausini che venne incisa nell'album \"La mia risposta\". La canzone musicata da Vanni e Longhi ebbe una traduzione anche in lingua spagnola, grazie alla vendita in Spagna del CD della cantante romagnola, pubblicata con il titolo \"Una gran verdad\".\nTappa fondamentale della loro storia musicale \u00e8 l'incontro con Alessandra Valeri Manera alla quale presentarono la loro proposta per una sigla. La direttrice della fascia ragazzi Mediaset apprezz\u00f2 particolarmente lo stile del duo caratterizzato dall'uso della cassa in quattro e del genere dance.\nLa prima sigla di cartoni animati di Vanni e Longhi, a essere pubblicata, \u00e8 \"Superman\" (incisa su \"Fivelandia 16\").\n1999-2008: \"Pok\u00e9mon\", \"Dragon Ball\", gli album \"Cartuno\" e la carriera nelle sigle televisive.\nNel 1999 compongono \"Pok\u00e9mon\" e \"Dragon Ball\" interpretate dall'artista, per le rispettive serie animate omonime. I due cartoni animati diventano ben presto un fenomeno nazionale e il loro successo porter\u00e0 le sigle a diventare brani iconici della produzione dell'artista. Grazie ancora ad Alessandra Valeri Manera avviene il primo incontro con Cristina D'Avena, altro momento fondamentale per la carriera dell'artista, per la quale scrive, insieme a Max Longhi, \"Imbarchiamoci per un grande viaggio\". Questa fu la prima di una lunga serie di canzoni scritte per la D'Avena, sempre in quell'anno compongono anche \"Hello Sandybell\", \"Mille emozioni tra le pagine del destino per Marie Yvonne\" e \"Una giungla di avventure per Kimba.\"\nNel 2000 in Italia arrivano le serie successive per Pok\u00e9mon e Dragon Ball per le quali vengono incise \"Pok\u00e9mon: Oltre i cieli dell'avventura\" e \"What's my destiny Dragon Ball.\" Quest'ultima diventa ancora pi\u00f9 iconica della precedente. Inoltre oltre a essere suo compositore, inizia a duettare con la D'Avena incidendo \"Rossana,\" scritta dalla Valeri Manera su musica di Franco Fasano e arrangiata da Max Longhi. Dato il successo del genere dance, vengono realizzati diversi album remix delle sigle prodotte dal duo, dal titolo \"Cartuno,\" collana di album che durer\u00e0 per 4 anni concludendosi con la parte 4.\nNel 2002 Giorgio Vanni e Max Longhi fondano la LoVa Music, casa discografica il cui nome deriva dall'unione delle prime due lettere dei cognomi dei rispettivi autori. Nel 2003 contemporaneamente alla produzione per le sigle televisive, compongono il brano \"Super Lover - I need you tonight\" che viene interpretato da i W-inds, gruppo musicale nipponico. La canzone si posizion\u00f2 nelle classifiche nipponiche e conquist\u00f2 anche un disco di platino.\nNegli anni successivi la carriera dell'artista prosegue di pari passo con le decisioni della fascia ragazzi Mediaset. Dal 2004 al 2008 Giorgio Vanni scrive e incide pi\u00f9 di una cinquantina di sigle sia per s\u00e9 stesso, come per esempio \"He-Man and the Masters of the Universe\" e \"Zoids\", sia per Cristina e talvolta anche in duetto.\nTra le altre sigle di successo dei cartoni animati si ricordano \"Yu-Gi-Oh!\", \"Detective Conan\", \"Io credo in me\", \"L'incredibile Hulk\", \"Maledetti scarafaggi\" e molte altre.\n2009-2013: I live, l'album \"Project - I cartoni di Italia1\" e \"Time Machine - Da Goldrake a Goku\".\nA partire dal 2009 grazie alle fiere del fumetto l'artista incomincia a esibirsi nuovamente dal vivo. In quell'anno incide anche \"Blue Dragon, Io credo in me (versione seconda)\" e \"Yu-Gi-Oh Duel Runner\". A fine 2010 esce la prima raccolta a suo nome \"Giorgio Vanni Project - I cartoni di Italia1\" che raccoglie per la prima volta brani esclusivamente dedicati a lui con un inedito dal titolo \"Hypnotic Remix\". Nel 2011 incide \"Beyblade Metal\" canzone che coincide anche con un lungo periodo di pausa nell'acquisto di nuovi cartoni animati che durer\u00e0 fino al 2014.\nDurante questo periodo l'artista si dedica alla produzione di un nuovo album e il 4 luglio 2012 esce \"Time Machine - Da Goldrake a Goku\": con questo album l'artista, sempre in coppia con Max Longhi, rende omaggio ai cantanti e ai compositori che avevano lavorato prima di lui come Massimo Dorati, Enzo Draghi e Cristina D'Avena. Il disco ripercorre in buona parte gli anni '80 e si chiude ritornando al 2000 con un mash-up di \"What's my destiny Dragon Ball\" e \"Go West\" che data la forte somiglianza musicale, l'artista ha deciso di unire. La versione digitale contiene le versioni strumentali de \"I cavalieri dello zodiaco\" di Massimo Dorati e \"Daitarn III\".\n2014-2015: L'album \"Super Hits - Il meglio del meglio del meglio\" e il ritorno delle sigle televisive.\nIl 27 maggio 2014 esce \"Super Hits - Il meglio del meglio del meglio\", album contenente due CD con 46 sigle. L'album ripercorre quasi tutta la discografia da solista dell'artista e permette di raccogliere anche alcuni inediti incisi in quel periodo come \"Hover Champs!\" e \"Conan, il detective pi\u00f9 famoso.\"\nNel 2015, dopo circa quattro anni di distanza da \"Beyblade Metal\", torna a collaborare con RTI componendo e interpretando la sigla della quarta serie dell'anime \"Lupin III\", \"Lupin III - L'avventura italiana\", in onda a fine agosto 2015 sulle reti Mediaset. Il brano vede Giorgio Vanni duettare con il rapper Moreno.\nNel novembre 2015 con l'uscita del Picture Disc \"Cristina D'Avena\" dell'omonima artista, il nome di Giorgio Vanni, come cantautore di sigle, entra per la prima volta nel 33 giri. Infatti tre delle sigle di Vanni prodotte per la D'Avena (\"Principesse gemelle, Doraemon, All'arrembaggio!\") sono presenti all'interno. Una quarta \u00e8 \"Rossana\", nella quale Vanni \u00e8 per\u00f2 solo interprete.\nQualche novit\u00e0 viene portata anche all'interno dei live; ad esempio cambia la scaletta dei concerti, portando pezzi che raramente erano stati cantati da lui in live (ad esempio \"Occhi di gatto\" o \"Lucky Luke\") o cover di pezzi che l'artista ama particolarmente, tra questi una versione in acustico di \"Capitan Harlock\" e di \"Piccoli problemi di cuore\". Questo nuovo format, comprende anche una parte dell'esibizione, dove l'artista canta alcuni dei suoi pezzi in versione dance (usciti originariamente nella compilation \"Cartuno\").\n2016-2019: YouTube e l'album \"Toon Tunz\".\nNel 2016 inizia una nuova fase della carriera dell'artista grazie all'aiuto dei social e in particolare YouTube. Il 1\u00ba agosto 2016 viene pubblicata sul canale YouTube del cantante \"Pok\u00e9mon Go\" (realizzata insieme a Max Longhi e Alessandra Valeri Manera), una canzone realizzata per l'omonimo gioco, fenomeno mobile che Nintendo e Niantic hanno pubblicato nel luglio precedente su piattaforme Android e iOS. La canzone viene distribuita anche su iTunes. Nello stesso anno, Mediaset acquista la serie \"Dragon Ball Super\" commissionando una sigla italiana al duo della LoVa Music tuttavia a causa di direttive diverse dal Giappone, la sigla non viene utilizzata per la messa in onda. Nonostante ci\u00f2 il 23 dicembre 2016, nello stesso giorno della trasmissione della prima puntata italiana della nuova serie, viene pubblicata sul suo canale \"Dragon Ball Super Kame Hame Ha.\"\nIl 16 marzo 2017 a distanza di 5 anni realizza (insieme a Max Longhi e Alessandra Valeri Manera) una nuova canzone per Cristina D'Avena dal titolo \"Noi Puffi siam cos\u00ec.\" Giorgio, inoltre, partecipa anche al progetto di Ninni Carucci con lo scopo benefico di raccogliere fondi per la citt\u00e0 di Amatrice in seguito al terremoto del 24 agosto 2016, incidendo insieme ad altri importanti artisti del panorama delle sigle dei cartoni animati, \"Alza gli occhi e vai\". Il progetto della canzone vede l'impegno della costruzione di una scuola di musica per Amatrice.\nIl 21 luglio viene pubblicato il brano \"Sole e Luna\" e il 24 novembre viene pubblicato il re-pack dell'album \"Time Machine - Da Goldrake a Goku\".\nIn questa fase l'artista si ritrova a collaborare molto spesso con diversi Youtuber che lo portano a nuove produzioni musicali e anche alla promozione della sua immagine. Durante questi anni incide \"Santa Claus Is Coming to Town\" per un video prank con i TheShow, \"Bruco Gianluco\" scritta da Sio, con il quale realizza anche un video dove canta brani celebri del suo repertorio ma con il testo riscritto dal fumettista e ancora parodie con iPantellas.\nNel 2018 partecipa all'album \"Musica da giostra - Volume 5\" di \"Dj Matrix\" &amp; \"Matt Joe\" con il brano dance \"Supereroi\", inoltre incide nuovamente diverse sigle per diverse reti televisive, due per \"Lupin III - Ritorno alle origini\", una di apertura e per la prima volta una di chiusura, entrambe pubblicate nel singolo \"Lupin ladro full-time\". Incide anche \"Energia ardente\", \"Limiti Break\" e \"Mecardimal\" e anche una sigla per la Rai, \"Gormiti the Legend is Back\". L'anno successivo continua la collaborazione con Dj Matrix e incide \"Onda dopo onda\" nell'album \"Musica da giostra - Volume 6\".\nA partire da gennaio 2019, l'artista rivela tramite i social che lui e Max Longhi stanno lavorando a un nuovo album. Nel frattempo viene annunciata un'edizione speciale del singolo \"Dragon Ball Super Kame Hame Ha\" in vinile, il cui scopo \u00e8 quello di raccogliere fondi a sostegno della web radio RadioAnimati con cui l'artista ha spesso collaborato.\nIl 18 aprile 2019 viene rivelato sui social il titolo, \"Toon Tunz\" e la data di uscita. Il nome \"Toon Tunz\" \u00e8 una citazione alla questione che con l'arrivo del duo Longhi Vanni le sigle dei cartoni animati sono diventate prettamente dance e con la cassa in 4. L'album \u00e8 l'occasione per l'artista di pubblicare i singoli degli ultimi anni e altri brani.\nDa dicembre 2019 partecipa come giudice del muro del programma musicale di Canale 5 \"All Together Now\", dalla seconda edizione.\nDiscografia.\nGiorgio Vanni, prima dell'incontro con Alessandra Valeri Manera e Max Longhi, ha scritto canzoni per numerosi artisti (italiani e non) e per se stesso, realizzando anche molti jingle per spot pubblicitari. Dal 1993, insieme a Max Longhi ha scritto musica per le reti Mediaset, in particolare, sul finire degli anni novanta, sigle di cartoni animati, da lui stesso interpretate, e per Cristina D'Avena, con la quale ha spesso duettato, scrivendo anche per molti altri artisti della scuderia RTI.\nVideografia.\nLa videografia dell'artista include i video musicali realizzati nel secolo precedente per l'album \"Grande cuore\" e quelli dedicati alla nuova fase della sua carriera che si \u00e8 vista rinnovata anche grazie a YouTube."}
{"id": "596794", "revid": "889336", "url": "https://it.wikipedia.org/wiki?curid=596794", "title": "Coppa dei Campioni 1979-1980", "text": "La Coppa dei Campioni 1979-1980 \u00e8 stata la 25\u00aa edizione del massimo torneo calcistico europeo per squadre di club maggiori maschili.\nPer la seconda volta consecutiva, la competizione \u00e8 stata vinta dal Nottingham Forest, che sconfisse in finale (disputata allo Stadio Santiago Bernab\u00e9u di Madrid) i tedeschi occidentali dell', diventando l\u2019unico club con pi\u00f9 titoli continentali che nazionali.\nVincendo la manifestazione gli inglesi ebbero accesso alla Supercoppa UEFA e alla Coppa Intercontinentale.\nFormula.\nCompagini ammesse.\nTutte le squadre eleggibili, 33, entrarono nella manifestazione.\nFormula.\nLa formula del torneo fu sempre la classica: dopo un turno preliminare che in quell'occasione vide affrontarsi le squadre campioni di Irlanda e dell'Irlanda del Nord, le squadre si affrontano in incontri ad eliminazione diretta e con la formula di andata e ritorno. La finale fu disputata a Madrid in gara unica.\nRisultati.\nFinale.\nFormazioni:"}
{"id": "596798", "revid": "599013", "url": "https://it.wikipedia.org/wiki?curid=596798", "title": "Egidio Calloni", "text": "Biografia.\nOriginario di Dairago, terminata la carriera sportiva si \u00e8 dedicato all'attivit\u00e0 di rappresentante-ispettore per una nota azienda produttrice di gelati.\nIl 12 luglio 2007 fu ricoverato in prognosi riservata all'ospedale San Biagio di Domodossola, vittima di un'ischemia cerebrale che lo aveva colpito mentre era alla guida della sua automobile che and\u00f2 a schiantarsi contro un palo della luce. Fu poi dimesso il 21 luglio.\nCarriera.\nGiocatore.\nCresciuto calcisticamente nelle giovanili dell', visse le prime esperienze da calciatore professionista nel . La societ\u00e0 lombarda lo mand\u00f2 a fare esperienza nel , in Serie C, nell'annata 1971-1972, per poi riportarlo l'anno successivo alla base e promuoverlo tra i titolari, in Serie B; qui, nella stagione 1973-1974, con 16 gol \u2014 capocannoniere del torneo cadetto \u2014 fu tra i protagonisti di quella che rimane l'ultima promozione dei varesini in Serie A.\nLe buone annate a Varese convinsero il , nell'estate del 1974, ad acquistarlo per farne il proprio \"numero nove\". Con la squadra meneghina disput\u00f2 quattro campionati, realizzando 31 reti in 101 presenze e contribuendo attivamente alla conquista della Coppa Italia 1976-1977 \u2014 di cui fu peraltro il miglior marcatore (assieme al compagno di maglia Giorgio Braglia) \u2014 e al raggiungimento del terzo posto nel campionato del 1975-1976; lasci\u00f2 tuttavia il ricordo di numerose imprecisioni sottorete, alcune clamorose, che gli valsero il famoso appellativo di \"Sciagurato Egidio\", coniato dal giornalista Gianni Brera traendo spunto da un passo de \"I promessi sposi\" di Alessandro Manzoni sull'omonimo Egidio, seduttore della Monaca di Monza.\nConclusa l'esperienza milanista, continu\u00f2 a militare in massima serie dapprima nel , nell'annata 1978-1979, e poi nel , nel 1979-1980, in questo ultimo caso quale riserva di Paolo Rossi. Dopo un'esperienza al nella Serie B 1980-1981, nella quale rifil\u00f2 una tripletta alla sua ex squadra milanista e dove si rese autore di altre \u00abcallonate\u00bb, ovvero facili reti sbagliate, ritorn\u00f2 in massima categoria nella stagione 1981-1982 con la maglia del , ultima tappa prima del definitivo ritiro dall'attivit\u00e0 agonistica.\nRealizz\u00f2 undici rigori su dodici tentativi tra il 1974 e il 1982.\nDopo il ritiro.\nHa allenato alcune societ\u00e0 minori del verbano oltrech\u00e9 i bambini dei Piccoli Amici all'Oratorio San Vittore di Verbania.\nA lui fu intitolata la trasmissione televisiva \"Lo sciagurato Egidio\", trasmessa da TELE+ prima e da Sky dopo, presentata da Giorgio Porr\u00e0."}
{"id": "596799", "revid": "55269", "url": "https://it.wikipedia.org/wiki?curid=596799", "title": "Bruenor", "text": ""}
{"id": "596803", "revid": "84184", "url": "https://it.wikipedia.org/wiki?curid=596803", "title": "Scauri", "text": "Scauri (nel Medioevo \"Scauli\") \u00e8 una frazione di 7259 abitanti del comune italiano di Minturno. Si affaccia sulla costa laziale del Mar Tirreno.\nOrigini del nome.\nSecondo quella che finora era considerata \u201cla tesi pressoch\u00e9 unanime degli studiosi\u201d, il nome della cittadina trarrebbe origine da Marco Emilio Scauro, \"princeps senatus\", console romano nel 115 a.C., proprietario nell'antico porto di Pirae (antica citt\u00e0 attribuita arbitrariamente a questo luogo) di una sontuosa villa marittima.\nDi una \"possessio scauriana\" si parla nel Liber Pontificalis del 432 d.C., attraverso il quale il Papa Sisto III edific\u00f2 la Basilica Liberiana di Roma grazie anche a donazioni provenienti da un possedimento sito in \"territurio Gazitano\". La Possessio, tuttavia, non era un possedimento territoriale ma bens\u00ec una tassazione monetaria. L'errore di considerarlo un dono territoriale si deve al Tarcagnota, poligrafo del XVI secolo dai preminenti interessi storico-antiquari e cartografici, di famiglia greca oriunda dalla Morea e stabilitasi a Gaeta. La possessio \u2013 tra l\u2019altro \u2013 potrebbe localizzarsi molto congruamente nel territorio Sublacense, tra Tivoli e Subiaco, dove esiste una localit\u00e0 Scorano/Scoriano possibile prediale di scauranum e facente parte di propriet\u00e0 ecclesiastiche. Inoltre il territorio sarebbe completamente omogeneo agli territori citati nel Liber, quelli di Preneste ed Affile.\nSi consideri che tutti i riferimenti letterari, tra il XVIII e il XIX secolo, sull'ipotesi del toponimo tratto dal Console nascono non da storici, ma da canonici locali. Gli studiosi successivi (Jotham Johnson, Angelo De Santis, G. Tommasino, F. Coarelli, G. M. De Rossi, per citarne alcuni) riprendono la suddetta tesi, citando i precedenti riferimenti. Possibile che la cittadina ausone di \"Pirae\", insieme a quella di Minturnae, facesse parte della Pentapoli Aurunca, anche se esistono dubbi sulla precisa localizzazione delle citt\u00e0 della federazione anti-romana. Taluno suppone che \"Pirae\" non fosse altro che un castrum, un avamposto militare e commerciale della stessa Minturnae. Al di l\u00e0 delle certezze sulla localizzazione, l'esistenza di Pirae \u00e8 attestata, in ogni caso, da quattro cippi, visibili ancora oggi presso il Museo di Minturnae. Essi, infatti, citano quattro schiavi della gens Pirana (o Peirana). Va ricordato, poi, l'enorme dolium, recipiente usato per la conservazione del vino o dell'olio, ripescato negli anni \u201880 al largo di Ventotene e custodito, tuttora, nel Museo archeologico dell'isola: la sua fabbricazione fu opera di liberti della gens dei Pirani. Plinio il Vecchio nel Naturalis Historia del I sec. d.C. la d\u00e0 gi\u00e0 in rovina (\"fuit oppidum\"), localizzandola tra Formiae e Minturnae.\nIn assenza di un riscontro diretto, il collegamento con il console M. Emilio Scauro \u00e8 suffragato da diversi indizi, tra cui la corrispondenza tra la cronologia della dimora e l'epoca in cui visse il politico (II-I secolo a.C.), la coincidenza tra il toponimo ed il cognomen del console, l'uso immemorabile degli aggettivi \"scauriana\" e \"scauritano\". Bisogna sottolineare, tuttavia, che il cognomen \"scaurus\" e l'aggettivo \"scaurianus\" si potrebbero legare almeno ad altri tre gentilizi: gli Umbrici, gli Aureli, i Terenzi, e che il termine \"scauritano\", come segnalato dallo studioso Castrichino, \u00e8 termine di origine medievale, che potrebbe riferirsi ad un popolo o cittadinanza. Il Castrichino rileva con sagacia come il lemma \u201cScauritano\u201d venga impropriamente avvicinato agli Scauri, agli Emili in particolare.\nScauritano va inquadrato in altre forme altomedievali simili, quali amalfitano, neapolitano, salernitano, ischitano, atte ad indicare una comunit\u00e0, un popolo o una cittadinanza.\nDel resto \u00e8 certezza acquisita dalla ricerca etimologica moderna in ambito europeo che i suffissi in \u2013(i)tanus riconducano a etnici e non ad antroponimi: cfr. E. B. Ferrer, Paleosardo: le radici linguistiche della Sardegna neolitica, Parigi-New York, 2010, pag. 28, dove in nota 16 si elencano a titolo di esempio gli etnici Aquilani, Lusitani, Ausetani, Turdetani, Caralitani, Celsitani, Panormitani, ecc.\nDa segnalare anche il \"cippo confinario\" ritrovato a Castelforte (ed ora custodito a Minturnae) che cita un certo Metello. La famiglia dei Cecili \u00e8 attestata a Minturnae e Cecilia Metella era la moglie di M. Emilio Scauro. A considerare il termine \"scaurus\", si potrebbe, quindi, supporre anche un legame con gli Umbrici Scauri, ricchissimi produttori del celebre garum in Campania (piscine per l'allevamento ittico erano presenti in localit\u00e0 Monte d'Oro).\nConsideriamo ancora che inoltre il termine \"scaurus\" richiamava ai detriti metallici derivati dalla lavorazione dei metalli (anche in questo caso abbiamo notizie certe della lavorazione di metalli nella zona della Minturnae romana).\nSecondo un'altra tesi isolata, l'origine del nome di Scauri sarebbe connessa con l'etimologia greca: il toponimo deriverebbe da \"eskhara\", che significa braciere ardente (relativamente al clima mite della cittadina o forse alle piccole dune di sabbia della spiaggia che - scaldandosi al sole - divenivano roventi). Esiste un'altra Scauri a Pantelleria, ma in questo caso al nome del luogo si attribuisce un'etimologia di origine greca (eskarion = porto, attracco - scaro). Le due omonime cittadine condividerebbero quindi influenze greco - bizantine (Ducato bizantino di Gaeta nel nostro caso) e rapporti \"conflittuali\" e commerciali con i Saraceni.\nUna recentissima ipotesi, di due ricercatori romani, vuole che il luogo derivi dal termine altomedievale \"scaula\" (barca). La forma lessicale, di origine bizantina, si svilupperebbe nel luogo proprio grazie al suo essere porto naturale sul Tirreno (Cfr. Salvatore Cardillo - Massimo Miranda, \"Scauri, li Scauli e l'invenzione della villa di Marco Emilio Scauro\", 2013).\nIl recente saggio storico ipotizza come la tradizione che il nome di Scauri sia da far risalire a Marco Emilio Scauro, console e senatore romano, sia probabilmente una pura invenzione. Infatti, le ipotesi che si succedono nei secoli a favore della derivazione del toponimo dal console e senatore romano, mancano puntualmente di riscontri documentali. Il primo che associa Scauri alla \"gens Aemilia\" \u00e8 Francesco Maria Pratilli, noto falsario. Dalla forma scaula-ae, si sarebbe formato il maschile Scauli che per rotacismo avrebbe portato al toponimo del luogo. L'ipotesi \u00e8 suffragata dalla opinione di Giandomenico Serra, grande linguista e glottologo, che in: \"Appunti di Toponomastica : Postille in margine alla \u201cStoria di Genova\u201d (vol. II) di Ubaldo Formentini\" in Rivista di Studi Liguri, XVII (1951), pp.. 225-240 avvicina l'etimo grecoromano alle cittadine di Scauri di Minturno e Scauri di Pantelleria.\nInteressante la notizia, riportata alla luce dai due studiosi romani , che Ponzio Pilato potesse essere nato in quei luoghi, notizia tramandata dal teologo domenicano Tommaso Elisio. \nSi \u00e8 teorizzato che proprio il territorio di Scauri fosse il luogo vicino al Garigliano, presso il quale i Saraceni si stanziarono (intorno all'881), per poi partire in incursioni terribili e devastanti verso l'entroterra (Montecassino stessa venne messa a ferro e a fuoco nell'883). L'insediamento saraceno sul Garigliano venne sgominato solamente intorno al 915, dopo un lungo assedio e una battaglia campale. Recenti campagne di scavo non hanno portato purtroppo a riscontri positivi. Tuttavia si continua a ipotizzare che potesse essere proprio Scauri il luogo dell'insediamento corsaro. Congettura piuttosto suggestiva: si tratterebbe - assieme alla roccaforte saracena di Fraxinetum, l'odierna La Garde-Freinet, sul Golfo di Saint-Tropez - dell'unica testimonianza di un insediamento \"stanziale\", seppur solo per qualche decina d'anni, dei pirati saraceni in Europa.\nApprofondimenti storiografici.\nL\u2019etimo Scauri (o Scauli) compare per la prima volta nell'Alto Medioevo.\nErasmo Gattola cita un documento del 789, la donazione di Grimoaldo - sovrano longobardo di Capua e Benevento - a Montecassino, in cui compare la forma Scauli. Nell'830, nel Codex Diplomaticus Cajetanus, compare la forma Scauri. Allo stato attuale delle ricerche storiografiche non compare nulla di scritto al riguardo in nessun documento, cippo marmoreo o altro che sia antecedente a questi due documenti medievali.\nDa quel momento, nel corso del tempo, si sono succedute e talvolta sovrapposte varie ipotesi sulla derivazione del nome (toponimo) Scauri:\n1) Derivazione da Marco Emilio Scauro:\nIl lungo lasso di tempo che intercorre tra il periodo romano, in cui si inserisce l'eventuale possedimento di Marco Emilio Scauro, e quello medievale, in cui compare per la prima volta il toponimo Scauli, rappresenta una frattura storiografica molto difficile da comporre.\nL'ipotesi corrente che il nome della cittadina trarrebbe origine da Marco Emilio Scauro, \"princeps senatus\", console romano nel 115 a.C. \u00e8 stata smantellata dagli studi storiografici rigorosi di due storici laziali, Salvatore Cardillo e Massimo Miranda, che hanno posto in evidenza come questa associazione sia stata una pura invenzione del prete, archeologo e antiquario italiano Francesco Maria Pratilli, il quale nel 1745 scrive per primo che: \"\u201cQuindi a un altro miglio [il XIC della via Appia] \u00e8 la torre, e la spiaggia di Scauro [\u2026] e questa spiaggia, e torre di Scauro sembra forse la dinominazione presa da qualche villa, col\u00e0 di presso, di M. Emilio Scauro Console Romano pi\u00f9 volte\u201d\".\nIl Pratilli, comprovato falsario, non apporta alcuna prova a suffragio di tale sua ipotesi.\nIl Pratilli sar\u00e0 confutato come storico attendibile dal grande studioso Theodor Mommsen, il quale fu categorico: \u201cViene poi colui che danneggi\u00f2 e contamin\u00f2 non solo l'intera epigrafia del regno di Napoli, ma soprattutto il tesoro campano delle iscrizioni, il canonico di Capua Francesco Maria Pratilli\u201d.\nLa reputazione di storico falsario e inattendibile di Pratilli \u00e8 ampiamente diffusa da altri autori. Herbert Bloch dice di lui che \u00e8 \"\u201cun morto che non \u00e8 morto abbastanza\u201d\" visti i notevoli danni arrecati dal falsario di S. Maria Capua Vetere allo studio della Storia Medievale, e Nicola Cilento non \u00e8 da meno, definendolo senza termini per la prima volta come un falsario acclarato.\nPurtroppo l'idea che \"qualche villa, col\u00e0 di presso,\" fosse appartenuta al console romano e che questi avesse dato \"quindi\" \u2013 ipso facto- il suo nome nobiliare al luogo piacque ai potentati dell'epoca e fu tramandata senza che ne fosse verificata la sorgente.\nDiversi sono i canonici del tempo che riprendono e riportano acriticamente la notizia della villa di Marco Emilio Scauro.\nPasquale Cayro, canonico e antichista di fama, \u00e8 il primo che - un secolo dopo Pratili - fa ricomparire la connessione tra la villa di Marco Emilio Scauro e il toponimo Scauri. Stimato ma bacchettato ancora una volta da Mommsen per le sue imprecisioni, Cayro apporta come prova di tale derivazione diretta la citazione che ne avrebbe fatto addirittura Cicerone in una sua lettera ad Attico. In realt\u00e0, si fa notare, Cicerone in quella lettera accenna ad un restauro della propria villa di Formia, mentre non fa menzione alcuna a quella ipotetica famiglia degli Emili Scauro, in teoria attigua alla sua.\nDa quel momento in poi altri canonici riprendono questa linea di derivazione diretta tra la villa di M.E. Scauro e Scauri, tutti per\u00f2 riportando prove incongrue, come ancora le lettere di Cicerone, in cui, lo ripetiamo, la villa di Scauro non \u00e8 mai menzionata!\nUna lunga stuola di studiosi si inerpica su questa strada: dal Cayro al Romanelli a Nicola Corcia, e poi a Gaetano Ciuffi e Francescantonio Riccardelli, il quale a sua volta cita un tal Alessandro Draccarielli, secondo il quale il primo Scauro avrebbe acquistato la villa nel 112 a.C. dai Catulla di Minturno, acquisto di cui ovviamente non esiste traccia documentale!\nMa qui abbiamo un'altra sorpresa: Alessandro Draccarielli \u00e8 il semplice anagramma dello stesso Riccardelli. La sua ipotesi quindi \u00e8 stata del tutto inventata.\nQuesta lunga lista di studiosi e canonici, alcuni dichiaratamente falsari altri estremamente imprecisi, sono gli unici testimoni, evidentemente concordi tra loro, dell'esistenza di una villa appartenuta alla gens degli Emili Scauri, la quale quindi avrebbe dato il nome al luogo tutto.\nAnche Angelo De Santis, autorevole storico laziale, al IV Congresso Nazionale di Studi Romani afferm\u00f2 che: \"\u201csembra che egli [Scauro] avesse una villa presso il castrum Pirae\"\". Quel \"sembra che\" sembra quindi avvalorare tutta la tradizione letteraria, pi\u00f9 che storiografica, precedente, ma il De Santis lo fa in una maniera per\u00f2 che sa di presa di distanza. Egli, infatti, dice altrove che \"quasi tutti gli studiosi campani sono concordi\"su questa ipotesi. Il De Santis molto prudente negli anni 30, sostituisce a met\u00e0 anni '60 il sembra che con un curioso \u201csicuramente\u201d senza che \u2013 nel frattempo \u2013 prove archeologiche o documentarie abbiano avvalorato la pura ipotesi. Si pensi al Tommasino il quale nel 1942 cita 2 (due!) ville di M. E. Scauro nel Golfo di Gaeta senza citare fonti congrue che avvalorino tale \u201cverit\u00e0\u201d: \u00c8 chiaro che gli studiosi dando per assodata la questione non si preoccupano di approfondire n\u00e9 verificare la questione che \u2013 invece \u2013 al primo approfondimento serio vede sgretolarsi immediatamente l\u2019ipotesi, come succede ai fallaci richiami Ciceroniani.\nAutori anche di grande fama, come il De Rossi o il Coarelli, cadono in questo equivoco citando la falsa tradizione, dandola per acquisita, senza verificare o approfondire la questione.\nSi fa notare, inoltre, che Il cognomen Scaurus non era una prerogativa degli Emili, ma era legato anche ad altri gentilizi romani. Agli Aureli, ai Terenzi, agli Umbrici, solo per citare i gentilizi pi\u00f9 famosi ed importanti. Ugualmente priva di significato, ai nostri fini, \u00e8 la presenza del nome di un Metello su un cippo prediale: non si vede come la presenza di Metelli quali proprietari terrieri nella zona possa comportare, ipso facto, anche la presenza degli Scauri, per il solo fatto che Marco Emilio Scauro si \u00e8 legato in matrimonio a Cecilia Metella. Da un punto di vista dell\u2019uso rigoroso delle fonti fonti, dirette e indirette, materiali e documentarie, si tratta di un puro esercizio di fantasia.\nAllo stato attuale delle conoscenze, quindi, non ci sono prove che il toponimo derivi da Marco Emilio Scauro, pur essendovi in tutta l\u2019area numerosi resti attribuibili a costruzioni romane di cui ancora oggi, mancando un riscontro archeologico, non si conoscono le destinazioni d\u2019uso.\n2) Derivazione da Possessio scauriana (Liber Pontificalis):\nDi una \"possessio scauriana\" si parla nel Liber Pontificalis del 432 d.C., attraverso il quale il Papa Sisto III edific\u00f2 la Basilica Liberiana di Roma grazie anche a donazioni provenienti da un possedimento sito in \"territurio Gazitano\". Tuttavia, anche questa ipotesi \u00e8 molto dubbia, in quanto la possessio scauriana deve essere correttamente intesa solo come una delle diverse possibili letture del testo, che \u00e8 suscettibile di altre e pi\u00f9 aderenti interpretazioni (\u201cScariana\u201d, ad es.), le quali, in accordo con altri contesti documentali, un territorio \u201cGauzitano\u201d \u00e8 infatti rilevato in un documento papale dell'VIII secolo, consentirebbero una collocazione del fondo citato in zone differenti del basso Lazio, nel Velletrano o nel territorio di Sora. La difficolt\u00e0 principale contro la quale si scontra la collocazione di una possessio scauriana nel territorio di Gaeta \u00e8 proprio l'associazione alla diocesi di Gaeta in luogo della diocesi di Minturno, come ci si dovrebbe aspettare in un testo del 432. Inoltre la possessio potrebbe localizzarsi molto congruamente nel territorio Sublacense, tra Tivoli e Subiaco, dove esiste una localit\u00e0 Scorano/Scoriano possibile prediale di scauranum e facente parte di propriet\u00e0 ecclesiastiche. Il territorio sarebbe completamente omogeneo agli territori citati nel Liber, quelli di Preneste ed Affile, e ad esso si riconducono bolli doliari ritrovati ad Ostia dove si cita la presenza di un cognomen Scaurus: EX\u2022OFIC\u2022L\u2022TVT\u2022IANVARI. SCAVR L\u2022T\u2022L\u2022P : Ex ofic(ina) L. Tut(ili) Ianuari fig(linis) Scaur(ianis) L. T(utili) L(uperci) P(ontiani), (Regesto Sublacense\", p.\u00a0201 e G. Silvestrelli, \"Citt\u00e0, castelli e terre della regione romana\", Roma 1940, p.\u00a0534).\n3) Derivazione dal termine greco antico Eskara:\nDal greco antico \u201cEskhara\u201d, focolare, braciere ardente. \u00c8 l\u2019ipotesi di Raffaele Castrichino, storico e linguista locale. Il toponimo andrebbe inteso come il risultato della corruzione popolare di un toponimo indicante \u201cla sede del fuoco\u201d, di cui si conserverebbe ancora traccia nell'XI secolo nella forma Escauri, attestata in un atto del 1059 del CDC a Montecassino. Toponimo legato, forse, alle dune di sabbia della spiaggia scaurese che si arroventavano al caldo del sole\n4) Dalla forma tardoantica/altomedievale \u201cscarium/scaria\u201d\nIl termine deriverebbe, secondo un'ipotesi del professore universitario Luigi Chiappinelli, dalla forma tardoantica/altomedievale \u201cscarium/scaria\u201d, cantiere navale o luogo dove le barche vengono tirate in secca. Derivazione diretta del greco antico \u201cescharion\u201d, \u00e8 un toponimo che ha avuto una fortuna immensa in tutto il Mediterraneo, presente dalla Provenza a Malta, dalla Catalogna alla Grecia. In Italia i toponimi costieri \u201cScaro/Scario/Scari\u201d sono innumerevoli. A questa forma si associa spesso il toponimo del porto di \u201cScauri\u201d a Pantelleria, visto che in dialetto siciliano si conosce una forma \u201cscaru/scauru\u201d deformazione di \u201cscaro\u201d. Una forma \u201cscaura\u201d, con il medesimo significato, \u00e8 attestata anche a Savona. Nulla vieta che anche nel piccolo golfo sudpontino si sviluppi una forma dialettale \u201cscauro\u201d. Nell\u2019area Campana il termine scaro/scario \u00e8 ben attestato e se ne trovano tracce significative anche ad Ischia, Ponza e Sperlonga.\n5) Derivazione dal pesce \u201cscaro\u201d:\nIl pesce \u201cscaro\u201d era conosciuto anche come pesce \u201cscauro\u201d. Fu introdotto sotto l\u2019imperatore Claudio in enormi quantit\u00e0 affinch\u00e9 ne fossero arricchite le tavole dell'aristocrazia romana. Claudio ordin\u00f2 che venissero allevati nelle acque Tirreniche, da Ostia alla Campania, migliaia di esemplari di scari, appositamente raccolti su navi provviste di vasche, curandone la conservazione presso le coste nei cinque anni successivi. La presenza accertata di vasche di et\u00e0 Romana adibite all\u2019allevamento ittico sotto il Monte d\u2019Oro ed a Gianola (cosiddetto Porticciolo romano), potrebbe far pensare che i luoghi venissero identificati come il luogo degli scari/scauri, per la presenza abbondante di questi pesci pregiati.\n6) Derivazione dalla forma Longobarda \u201cscario\u201d.\nDalla forma Longobarda \u201cscario\u201d, presente anche nelle forme \u201cscarius\u201d e \u201cscaurius\u201d. Gli scarii in lingua germanica erano gruppi di soldati, combattenti. La \u201cscara\u201d identificava spesso una schiera di militari a cavallo. Termine indicante anche la figura del capo delle guardie o del funzionario a capo di un'unit\u00e0 amministrativa. Il toponimo \u201cScarano\u201d, molto diffuso, viene spesso legato a questo lemma. Come gi\u00e0 avvenuto nell'altomedioevo, in altre zone d\u2019Italia, per gli Slavi o i Bulgari, il toponimo potrebbe essere legato alla presenza di \u201cscaurii\u201d germanici sul territorio. Uno \u201cScauri nostri, qui nominatur Lupoaldus\u201d \u00e8 infatti attestato nel Codice Diplomatico Longobardo.\n7) Derivazione da lemmi medievali marinareschi quale Scaula (genitivo plurale Scaularum).\nDal termine grecoromano, di origine Bizantina, \u201cScaula\u201d, imbarcazione. Il lemma lascia proprie tracce in tutti i territori di importante influenza bizantina, soprattutto in area Adriatica. Con la caduta dell\u2019Impero Romano, e con la \u201creconquista\u201d bizantina del VI sec. il luogo si ripopola. La vicina Gaeta \u00e8 una delle fortezze marine bizantine pi\u00f9 importanti. Porto naturale, l\u2019approdo scaurese viene conosciuto e riconosciuto come il luogo delle Scaule, e degli Scauli, visto che per tutto il Medioevo il toponimo \u201cScauli\u201d \u00e8 assolutamente predominante nei documenti ufficiali.\nMa desta notevole sospetto la forma \"scaularum\", genitivo plurale femminile, rilevata nell'Archivio Caetani pi\u00f9 volte: i Caetani sono la famiglia che domina i luoghi scauresi per due secoli tra fine 1200 e fine 1400.\nLe fonti parlano di un luogo che, dopo l'assoluta discontinuit\u00e0 e frattura con la tardo antichit\u00e0 testimoniata dalla \u201cdesolatio loci\u201d di cui si lamenta papa Gregorio Magno (Epistulae I), ritrova vita a partire dai secoli VII-VIII, come centro portuale al servizio di Montecassino, a cui il principe Grimoaldo I di Benevento concede in uso il porto di \u201cScauli\u201d (Erasmo Gattola, op. cit., p.\u00a017).\nSono le imbarcazioni, le scaule, e i loro addetti, gli scauli, che informano di s\u00e9 il luogo e lo caratterizzano fin dal nome, contraddistinguendolo come centro di ancoraggio e di commercio di importanza interlocale, secondo un percorso che prosegue ininterrotto fino al XIX secolo e che consente, sporadicamente, l'uso di forme in scaur* generate per rotacismo dalla forma originaria.\nA ci\u00f2 si aggiunga la possibilit\u00e0 che alle scaule, di cui parlano molto significativamente i documenti del patrimonio archivistico della famiglia Caetani, per esempio, possano accostarsi e sovrapporsi, quali elementi generatori del toponimo, le forme scarium, scaro, scario/a, scaura, che in tutto il Mediterraneo dalla Liguria, alla Calabria, a Venezia, alla Sicilia, fino all'Egeo, identificano i cantieri navali e i luoghi in cui si tirano in secca le imbarcazioni. Si sottolinea, infine, come importanti voci, di studiosi eccellenti, difformi alla solita \u201cvulgata\u201d, siano ben presenti, mai citate, probabilmente sfuggite: V. De Bartholomaeis che identifica il toponimo Scauri quale forma dialettale medievale, e non classica romana, nel suo meritorio spoglio del Codex Diplomaticus Cajetanus; G. D. Serra che afferma, riferendosi sia allo Scauri sudpontino che a quello di Pantelleria, senza indugi: \u201cNon \u00e8 possibile tuttavia un etimo da Scaurus\u2026\u201d (1954), X. Lafon, grande studioso delle ville marittime romane del Lazio, che esprime parecchi dubbi sull\u2019attribuzione a Emilio Scauro o sulla datazione della presunta Pirae (2001), S. Del Lungo, archeologo del CNR, che riconosce il toponimo Scauri o Scavoli (nome del luogo ancora nel 1700) quale \u201cpienamente medievale\u201d, nel suo bel libro sulla toponomastica nella provincia di Latina (2001).\n8) Derivazione da Giuda Iscariota\nSi tratta di una semplice curiosit\u00e0, che riportiamo per dovere di completezza. Nella lettera che l'umanista van Winghe (Winghius) scrive ad Ortelio nel 1592 nella quale afferma di aver visto il portus scaurus (porto Iscauro) citato dal Platina, quindi dal Tarcagnota, e riguardante il presunto fondo tramandato dal Liber Pontificalis, racconta che quando egli chiese ai \u201crustici\u201d, ai paesani, da cosa derivasse il nome del luogo essi risposero: Giuda Iscariota!\nInsomma, a fine 1500 non esisteva ancora alcuna tradizione popolare che legasse i luoghi agli Emili e i paesani, a meno che non si siano fatti beffa del Winghius, la legavano addirittura a un personaggio \u201cnegativo\u201d quale l\u2019Iscariota\n9) Derivazione dalla antica citt\u00e0 di Pirae.\nL\u2019identificazione di Pirae, citt\u00e0 Ausone o Greca, con l\u2019attuale Scauri si basa su una semplice congettura: Plinio, l\u2019unico autore classico che cita il luogo, la descrive presente tra Formia e Minturnae. Per il resto le fonti antiche tacciono.\nLa presenza a Scauri di resti forse preromani ha portato ad identificare Scauri con Pirae.\nDetto che non esiste il nome greco di Pirae, visto che \u2013 come abbiamo detto \u2013 ne parla solo Plinio (chi cita il nome greco di Pirae fa una semplice tanslitterizzazione, commettendo una forzatura abusata) il primo che sembra associare Pirae all\u2019attuale Scauri \u00e8 il letterato formiano Pasquale Mattej che per\u00f2 intorno al 1845 la definisce \u201ccitt\u00e0 romana\u201d.\nPasquale Cayro e Gaetano Ciuffi la localizzarono sul monte di Scauri e in localit\u00e0 Faraone, pi\u00f9 spostata verso il castrum Argenti, mentre il Romanelli (1819) la voleva presente presso la scafa sul Garigliano. Semplici congetture.\nPoi arriva il falsario Francescantonio Riccardelli nel 1873 condendo il racconto di parecchie fantasie, compreso l\u2019edificazione su di essa della villa di M. E. Scauro.\nNel 1923 il sopralluogo sui luoghi del Ribezzo, archeologo e glottologo, da dignit\u00e0 scientifica alla ipotesi che negli anni successiva viene ripetuta continuamente, seppur in assenza completa di scavi scientifici in zona.\nAnche le ricognizioni di Coarelli e dei suoi allievi \u2013 nel 1989 \u2013 riprendono l\u2019ipotesi senza tuttavia nulla aggiungere ai contributi precedenti.\nAssolutamente ingiustificata la citazione della Massa Pirana a conforto dell\u2019ipotesi.\nLa Massa Pirana , citata nel sopraelencato documento di papa Zaccaria, \u00e8 inquadrata in un fondo Amphiteanorum mai rilevato sul territorio scaurese e che sembra riguardare pi\u00f9 il territorio formiano: il fondo Amphiteatrum citato anche riguardo alla tomba di Sant\u2019Erasmo. Infatti nel CDC varie volte \u00e8 citato un territorio Piruli, caput Piro, Pire sorbo in loco flumitica, ecc. ecc., confinante con l\u2019attuale localit\u00e0 Conca, tra Gaeta Itri e Formia, dove ben si pu\u00f2 collocare un territorio localizzato nel documento di Zaccaria \u201cfuori dalla mura Gaetane\u201d, non certo a qualche chilometro di distanza o a Minturno. La forma scauriis, citata in documenti afferenti papa Zaccaria e riguardanti i terreni dati in affitto al notaio Teodoro, sembra richiamare \u2013 invece \u2013 i cantieri navali, gli scauia / scauiis citati nel Codex Diplomaticus Cajetanus a indicare i cantieri navali di Gaeta. Lemma comunissimo nel Mediterraneo, dove gli scaria / scariis indicavano i cantieri navali a Genova, Amalfi e Marsiglia e dove \u2013 non a caso \u2013 troviamo la forma scaura a Savona.\nOltre a tutte queste incertezze, resterebbe poi da spiegare come da Pirae si passi a Scauri. Nessuno finora \u00e8 stato in grado di abbozzare la bench\u00e9 minima ipotesi sul cambio di nome, se non un improbabile \"acquisto\" degli Emili voluto dal falsario Riccardelli e sul quale le fonti tacciono, compresi Cicerone, Livio e Plinio che ben conoscono i luoghi e hanno ottima conoscenza della gens Emilia e la loro storia.\nLe province a cui \u00e8 appartenuta nella storia.\nScauri \u00e8 sempre stata una frazione dell'attuale Comune di Minturno, borgo millenario issato sulle colline dopo la distruzione di Minturnae (citt\u00e0 di epoca romana edificata alla foce del fiume Garigliano).\nLe province a cui \u00e8 appartenuta invece sono state molteplici, a seconda del rimaneggiamento e rimodellamento territoriale e amministrativo.\nIn ordine cronologico esse sono state:\nMonumenti e luoghi d'interesse.\nDella presunta antica cittadina di Pirae, forse di origine greca o ausone, si pu\u00f2 ammirare, oggi, un tratto della cinta poligonale (le \"mura megalitiche\") con la porta urbana (VII-VI secolo a.C. circa). Tale insediamento era in rovina gi\u00e0 all'epoca di Plinio il Vecchio (I secolo d.C.).\nAlcuni studiosi hanno teorizzato che \"Pirae\" fosse un castrum, un avamposto difensivo e commerciale della citt\u00e0 di Minturnae. Secondo J. Johnson, per\u00f2, non \u00e8 dimostrabile che vi sia, a Minturnae, una gens antecedente a quella dei \"Pirani\".\nUn'altra teoria recita invece che \"Pirae\" (o Castrum Pirae) nacque da un gruppo ausonico che, staccatosi da quello originario montano di \"Campovivo\" (Spigno Saturnia), colonizz\u00f2 il luogo sotto l'attuale Monte D'Oro. Pirae divenne allora importante borgo marittimo, assieme a Sinuessa e Minturnae, e fu dedita ad attivit\u00e0 marinaresche e commerciali, restando in frequente contatto con naviganti provenienti dall'oriente (Focesi), dall'Etruria, dalle coste sicule e dalla Magna Grecia, raggiungendo quindi il massimo splendore verso la fine del VI secolo a.C., quando si era consolidata in una vera e propria polis legata alle citt\u00e0 della Pentapoli Aurunca per affinit\u00e0 etnica e ragioni supreme di vita e di indipendenza, di fronte alle eventuali piraterie dei naviganti greci e delle invasioni etrusche e sannitiche dell'et\u00e0 storica.\nPirae, come detto legata alla Pentapoli Aurunca (ostinata nemica di Roma), dovette cessare di essere indipendente intorno al 314 a.C., anno in cui Roma si assicur\u00f2 il definitivo dominio di tutto il Latium. Divenuta quindi colonia romana, la cittadina assolse l'importante funzione di nodo stradale nevralgico e di localit\u00e0 commerciale. La colonia decadde rapidamente fino ad essere del tutto abbandonata, soprattutto dopo la devastazione subita ad opera dei Longobardi nel 558 d.C. (destino comune nel Lazio a tutte le localit\u00e0 costiere, schiacciate all'interno dalle invasioni barbariche e sulla costa dalle incursioni saracene).\nNei periodi repubblicano ed imperiale a Pirae sorsero alcune ville marittime, una delle quali appartenne, secondo alcuni studiosi , al console Marco Emilio Scauro (162-90 o 89 a.C.) e di cui restano ancora alcune rovine, visibili nel vecchio rione.\nA partire dall'anno 830, varie sono le citazioni della localit\u00e0 nel Codex diplomaticus cajetanus. Ad esempio, in un atto del 993 \u00e8 riportata la Chiesa di San Pietro Apostolo, sita in \"porto scauritano\", chiesa legata a Montecassino.\nIn seguito fu un centro produttivo, ma ancora soggetto a razzie. A scopo difensivo sorsero la Torre Quadrata (sul Monte d'Oro) e quella dei Molini (nel vecchio rione): furono erette rispettivamente nel XVI e nel XIV secolo a difesa del litorale. Il 21 luglio 1552, il corsaro turco Dragut sbarc\u00f2 sul lido di Scauri e trasse in schiavit\u00f9 200 persone nei territori circostanti.\nTutte le menzionate testimonianze archeologiche (tranne la Torre Quadrata) sono racchiuse in propriet\u00e0 private, ma ricadono nell'Area Protetta di Gianola-Monte di Scauri, che fa parte del Parco Regionale Riviera di Ulisse. La Torre Quadrata fu costruita sul Monte d'Oro, riconvertendo una fabbrica medioevale, di forma circolare. Acquisita di recente dal Comune di Minturno, \u00e8 stata restaurata per favorire la creazione di un osservatorio ornitologico.\nArchitetture religiose.\nPapa Pio IX nel 1850 attravers\u00f2 la via Appia, dopo l'esilio di Gaeta. Nella cappella ducale della famiglia Caracciolo-Carafa, fin da quel momento, si diffuse il culto mariano, culminante nella festa patronale della Nativit\u00e0 di Maria (8 settembre). Nel 1931 la cappella ducale fu elevata a dignit\u00e0 parrocchiale e dedicata a Maria Santissima Immacolata, su iniziativa del primo parroco della cittadina, don Antonio Pecorini (1878-1950).\nNel 1954, in occasione del centenario di proclamazione del Dogma dell'Immacolata Concezione, fu realizzata una statua della Vergine dallo scultore altoatesino Giuseppe Obletter, benedetta in Vaticano dal Papa Pio XII ed incoronata nel 2003 da Pierluigi Mazzoni, arcivescovo di Gaeta.\nIn conseguenza dell'ulteriore sviluppo della cittadina, nel 1958 fu creata un'altra parrocchia, dedicata alla Vergine e Martire Albina, alla quale era intitolata, in passato, una Chiesa, menzionata nel \"Codex diplomaticus cajetanus\" sin dal 981 ed in una bolla di papa Adriano IV del 1158.\nCinema.\nLa spiaggia dei Sassolini, situata presso Monte d'Oro e ricadente nell'area del parco regionale Riviera di Ulisse, \u00e8 immortalata nel film \u201cPer grazia ricevuta\u201d (interpretato da Nino Manfredi e premiato al Festival di Cannes nel 1971) e nello sceneggiato \u201cIl Conte di Montecristo\u201d del 1998 (interpretato da G\u00e9rard Depardieu e da Ornella Muti). Altre scene dello stesso film furono girate in una villa di Via del Golfo di Gaeta, nella zona di \"Scauri vecchia\". Nel 2017 la spiaggia dei Sassolini fu scelta come location per alcune sequenze, della terza stagione di Gomorra. Ancora presso il Monte d'Oro danzarono delle ballerine nello \"Zibaldone\" (2008), film diretto e interpretato da Umberto Del Prete.\nEconomia.\nLa cartiera, le fabbriche di laterizi, il turismo balneare.\nFin dall'antichit\u00e0 Scauri bas\u00f2 la propria economia sull'agricoltura, sulla pesca e sul turismo. Con l'avvento dell'era industriale, sorsero fabbriche di laterizi, ceramiche ed una cartiera, menzionata dallo scrittore tedesco Johann Wolfgang von Goethe nel libro \"La biografia di Hackert\" del 1811. \nFornitrice del regno di Napoli, la cartiera di Scauri della famiglia Merola, produsse fogli pregiati per la calcografia e la stamperia reale. I resti del muro perimetrale della fabbrica sono ancora visibili sull'Appia, nei pressi della chiesa parrocchiale dell'Immacolata.\nIn seguito, verso la fine dell'Ottocento, sorsero due stabilimenti di laterizi: Sieci e Capolino. Entrambi gli opifici furono eredi di un'antica attivit\u00e0: quella della lavorazione della creta, praticata gi\u00e0 dalla \"Gens Pirana\". L'ex complesso \u201cSieci\u201d rappresenta un esempio di archeologia industriale, con il suo tipico forno Hoffmann. Il comune di Minturno, proprietario dell'immobile, \u00e8 impegnato a trasformare la vecchia fornace in polo culturale.\nNel 1996 fu presentato un progetto di ristrutturazione e recupero dell'area dall'architetto Ersilia Russo, che fu presentato con un convegno e una mostra a Minturno."}
{"id": "596814", "revid": "125894646", "url": "https://it.wikipedia.org/wiki?curid=596814", "title": "Lancia Flavia", "text": "La Lancia Flavia \u00e8 un'automobile prodotta in varie versioni dalla casa automobilistica torinese Lancia dal 1960 al 1971.\nIl contesto.\nLa Flavia rappresenta, per il marchio fondato da Vincenzo Lancia, l'inizio di un secondo periodo di grande innovazione e creativit\u00e0 produttiva, dopo la stasi progettuale conseguente all'uscita dall'azienda degli eredi del fondatore: Gianni, Anna Maria, Eleonora Lancia (1955).\nIl progetto \u00e8 dell'ing. Antonio Fessia, uno dei maggiori progettisti italiani che si era dimesso dalla direzione dell'ufficio progetti della Fiat, a causa delle sue divergenti idee rispetto alla dirigenza aziendale. Non appena la Lancia venne acquistata dal finanziere Carlo Pesenti, questi offr\u00ec a Fessia la direzione tecnica del marchio affidandogli il gravoso compito di progettare un modello che potesse ampliare la gamma, colmando il vuoto esistente tra la piccola Appia (1100\u00a0cm\u00b3) e l'imponente Flaminia (2500\u00a0cm\u00b3). Fessia ebbe cos\u00ec l'opportunit\u00e0 di mettere in pratica le sue convinzioni circa la costruzione di automobili a trazione anteriore, convinzioni che risalivano a un precedente progetto di auto con motore a quattro cilindri contrapposti di 1100\u00a0cm\u00b3, montato anteriormente a sbalzo in posizione longitudinale, con trazione sulle ruote anteriori: la CEMSA Caproni F.11 che, presentata al XXXIV Salone dell'automobile di Parigi (23 ottobre-5 novembre 1947), pu\u00f2 essere considerata dal punto di vista delle soluzioni tecniche adottate, progenitrice della Flavia (pur se la produzione in serie non ebbe mai luogo, a causa del fallimento della Caproni). Fessia si mise dunque al lavoro con l'obiettivo di costruire un'auto totalmente nuova ed all'altezza delle tradizioni della casa.\nLa scelta del nome.\nNel 1960, quando esce la vettura di fascia intermedia destinata ad inserirsi tra l'Appia e la Flaminia, la direzione Lancia sceglie un nome che non abbandona la serie di quelli delle strade consolari (Aurelia, Appia e Flaminia) e battezza il nuovo modello con il nome Flavia, antica strada romana della provincia Venetia et Histria, che fu costruita dall'imperatore Vespasiano tra il 78 e il 79 d.C.. Curiosit\u00e0: il nome scelto originariamente era Esperia, mutato poco prima del lancio sul mercato in \"Flavia\".\nLancia Flavia berlina.\nL'anno 1960 \u00e8 agli sgoccioli quando, al XLII salone dell'automobile di Torino, che si tiene da 3 al 13 novembre, viene presentata la \"Flavia\", un'auto innovativa nella produzione italiana che divider\u00e0 gli esperti del settore e li far\u00e0 discutere per mesi.\nLuned\u00ec 19 dicembre 1960 la nuova Lancia viene mostrata al Presidente del Consiglio On. Amintore Fanfani ed alla stampa specializzata, all'autodromo di Vallelunga, per brevi test su pista.\nLa carrozzeria, opera di Piero Castagnero, ha una linea poco convenzionale che desto' anche non poche perplessit\u00e0 sulle riviste: muso importante con fari sdoppiati, grandi superfici vetrate ed un abitacolo con soluzioni raffinate. I sedili, rivestiti del classico \"panno-Lancia\" ed imbottiti di moderna gommapiuma, ospitano sei persone e l'unico schienale anteriore pu\u00f2 essere ribaltato sino a formare un piano unico con i due sedili. Lo specchietto con portabollo, il portacenere con accendino incorporato, le plafoniere automatiche, le luci di sicurezza alle portiere, la predisposizione per il montaggio delle cinture di sicurezza e la plancia fitta di strumenti e comandi, le conferiscono un'immagine di solida ricchezza.\nCionostante, la parte pi\u00f9 pregiata della vettura si riveler\u00e0 sotto il cofano. La Flavia \u00e8 infatti una delle auto italiane pi\u00f9 innovative e tecnologicamente coraggiose di sempre, innanzitutto la trazione anteriore che, attraverso innovativi doppi giunti omocinetici, riceve il moto da un quadricilindrico contrapposto, il primo motore boxer Lancia, per il quale non si \u00e8 fatta economia di costose leghe metalliche. Il propulsore, poi, \u00e8 fissato per la prima volta ad un telaio ausiliario ribassato rispetto a quello dell'auto, limitando quindi ulteriormente l'altezza del baricentro del sistema e ci\u00f2 consentendo notevoli benefici sulla tenuta di strada, fissato con tasselli elastici per ridurne le vibrazioni gi\u00e0 di per se basse per la naturale equilibratura di questo tipo di propulsore. L'impianto frenante, a doppio circuito idraulico con servofreno e dispositivo di stazionamento con comando meccanico e pastiglie separate, \u00e8 dotato di 4 freni a dischi di serie, anche questa una peculiarit\u00e0 che mai si era vista su nessun'auto italiana, nemmeno nelle supercar e fra le prime al mondo.\nIl successo commerciale arrise subito alla neonata Flavia e neppure i tempi di consegna che nel 1961 raggiungevano i quattro mesi scoraggiarono i potenziali acquirenti, dato che alla Lancia avevano assicurato che con l'entrata in funzione del nuovo stabilimento di Chivasso i ritmi produttivi sarebbero notevolmente cresciuti, rispetto alla capacit\u00e0 della produzione iniziale concentrata nella fabbrica di Borgo san Paolo a Torino, che per tutto il 1961 non super\u00f2 le quaranta unit\u00e0 al giorno. La nuova fabbrica \ncominci\u00f2 infatti a produrre alcune componenti della Flavia solo nel luglio del 1962, per diventare completamente operativa nel giugno 1963.\nLa prima motorizzazione di soli 1500 cm\u00b3 da 78 CV, sottodimensionata rispetto alla mole e alle notevoli doti stradali della Flavia, fu presto affiancata da un propulsore di 1800\u00a0cm\u00b3 da 92\u00a0CV, poi arricchito nel 1965 dall'impianto di iniezione meccanica Kugelfischer, adottato per la prima volta su un'auto di serie italiana dopo sperimentazioni di gruppi Lucas per l'Appia e Bosch per la Flaminia non sfociate nell'arrivo alla produzione, il quale innalz\u00f2 la potenza a 102\u00a0CV.\nInfine, il motore venne portato a 2000\u00a0cm\u00b3, ottenendo 115\u00a0CV nella versione a carburatori, 124\u00a0CV Din (140\u00a0CV Sae) con l'iniezione meccanica Kugelfischer del 1969. A partire dall'inizio del 1964, per motivi di unificazione produttiva col neonato 1800, il motore 1500 divenne 1488,con 2CV in pi\u00f9, i quali si avvertivano piacevolmente nella guida,\nDa un punto di vista del design la versione berlina fu completamente ridisegnata nel 1967 con una nuova linea, questa volta pi\u00f9 tradizionale e classica in linea con il cliente Lancia, volta ad esprimere una sobria eleganza anche per ovviare ad alcune critiche rivolte alla prima serie sotto questo aspetto. Ora la nuova Flavia ha nuovi gruppi ottici anteriori e calandra uniformati in un solo piano ed \u00e8 pi\u00f9 vicina nelle forme a quella della sorella pi\u00f9 piccola della casa, la \"Fulvia\".\nL'ultimo forte ritocco estetico, sia interno che esterno, la Flavia lo ricevette nel 1971, quando l'ammiraglia Flaminia era ormai uscita di listino, e la Lancia, divenuta propriet\u00e0 di Fiat, intese riposizionare la Flavia come ammiraglia del marchio; per questo, oltre al design si decise di cambiarne il nome in \"2000\" (tant'\u00e8 vero che molti l'hanno considerata una sorta di modello a s\u00e9 stante), associandolo al propulsore della cilindrata pi\u00f9 elevata con la quale rimase in vendita fino al 1975 (in attesa dell'arrivo della Gamma, che ne erediter\u00e0 il ruolo nel segmento di classe superiore dal 1976). La nuova \"2000\" ricever\u00e0 anche importanti modifiche meccaniche, il motore avr\u00e0 una nuova distribuzione che le consentir\u00e0 di avere piu coppia a minor giri motore ma anche, nella nuova e tecnologicamente avanzatissima versione ad iniezione elettronica Bosch che arrivo' a e 126\u00a0CV Din da fine 1971 (una potenza specifica tra le pi\u00f9 elevate per l'epoca che vedeva i propulsori della concorrenza esprimere mediamente potenze di 50 CV/Litro). \nLa versione 2000ie \u00e8 stata la variante pi\u00f9 veloce delle berlina derivate Flavia, nella prova di Autocar Inglese di maggio 1972 la vettura tocc\u00f2 i 187 km/h effettivi entro un regime massimo consentito, con una accelerazione dello 0\u2013100\u00a0km/h in 10,4 secondi.\nSe le prime Flavia berlina ebbero qualche critica dal punto vista estetico e prestazionale, va detto che al contrario erano assolutamente apprezzate per la qualit\u00e0 costruttiva, i materiali, le doti stradali in ogni condizione, l'affidabilit\u00e0 e soprattutto il grande comfort di marcia che ne fecero una delle pi\u00f9 rimarcate stradiste della sua epoca, senza mai essere tuttavia una best seller a causa di un prezzo di listino sempre elevato: anche quando usc\u00ec di produzione, infatti l'ultima evoluzione della Flavia, cio\u00e8 la 2000, era la pi\u00f9 costosa berlina della sua categoria, pi\u00f9 delle apprezzate Mercedes-Benz e Citro\u00ebn DS di pari cilindrata.\nEsemplari prodotti:\nLancia Flavia coup\u00e9 e l'attivit\u00e0 sportiva.\nSe la berlina poteva essere criticata per il design, la versione coup\u00e9, opera come molti coup\u00e9 Lancia di Pininfarina (che si occup\u00f2 anche dell'assemblaggio del modello), ricevette sin dal suo esordio molti apprezzamenti. Presentata al salone dell'automobile di Torino del 1961 \u00e8 da considerarsi un perfetto esempio di creativit\u00e0 industriale nella sua categoria ed epoca.\nDallo stile tipicamente italiano a 3 volumi, con padiglione spiovente associato a una linea bassa e filante, il coup\u00e9 Flavia pur dovendo prendere il posto lasciato in gamma dalla Aurelia B20 aveva forti similitudini con la pi\u00f9 grossa Ferrari 250 GT di Pininfarina. Ovverosia, un perfetto esempio di fusione dei concetti di eleganza e sportivit\u00e0 senza eccedere negli eccessi. \nLa meccanica era strettamente derivata da quella della berlina, dunque assolutamente all'avanguardia per il periodo con alcune differenziazioni di potenza: ad esempio, la prima versione 1500\u00a0cm\u00b3 montava 2 carburatori doppio corpo verticali Solex in luogo del singolo carburatore doppio corpo Weber in uso sulla berlina, il che le permetteva di erogare i 90CV anzich\u00e9 i 78, con una coppia motrice a regime pi\u00f9 elevata, con la possibilit\u00e0 di una velocit\u00e0 massima di 170\u00a0km/h. Anche il pianale derivava da quello della berlina, rispetto al quale era accorciato di 17\u00a0cm.\nLa commercializzazione inizi\u00f2 solo nel luglio 1962, per cessare nel 1964 dopo 3.725 esemplari prodotti. Di questa versione erano criticate la carburazione \"difficile da mettere a punto\" e la coppia \"espressa solo ad alti regimi\", che le garantiva per\u00f2 di assumere un'impronta molto amata dagli automobilisti sportivi: a tal fine la casa torinese introdusse poi la cosiddetta \"variante 1005\", con motore portato a 1727\u00a0cm\u00b3 e potenza di 92CV con maggiori coppia,elasticit\u00e0,regolarit\u00e0 di funzionamento, realizzato con la fattiva collaborazione dell'impresa Nardi e montato anche su alcune berline.\nAl Salone di Francoforte 1963 fu presentata la Flavia coup\u00e9 1800: con motore da 1,8 litri aveva una potenza sempre di 92CV e spingeva la vettura fino a 170\u00a0km/h (la stessa velocit\u00e0 di punta delle precedenti versioni, ma raggiunta con una pi\u00f9 omogenea curva di coppia e quindi di elasticit\u00e0). Due anni dopo debutt\u00f2 la versione ad iniezione del \"1800\" (102CV, 180\u00a0km/h), in contemporanea ad un leggero aggiornamento degli interni. La \"1800\" a carburatori fu prodotta in 13.418 esemplari, mentre la sorella ad iniezione in 2.150.\nAl Salone dell'automobile di Ginevra del 1969 la coup\u00e9 Lancia fu presentata in una nuova veste parzialmente ridisegnata, dalle linee pi\u00f9 tese e moderne e con un abitacolo nuovo. Nuovo anche il motore, maggiorato a 2 litri (115CV, 185 km/h). A sei mesi di distanza segu\u00ec la \"2000i\", con iniezione meccanica Kugelfischer (124CV, 190 km/h), prodotta in soli 705 esemplari, contro i 3.458 della \"2000\" a carburatori. Infine dal 1971, grazie ad una revisione della distribuzione, cammes e alimentazione che consentivano una coppia piu elevata a minor regime e all'adozione del cambio a 5 marce, le prestazioni migliorarono ancora con l'ultima versione della Flavia denominata semplicemente Lancia 2000 coup\u00e8, sia in versione a carburatore che poi con l'adozione dell'allora avanzatissima iniezione elettronica Bosch D-jetronic per la 2000HF (se bene a punto sfiorava i 200 km/h), versioni che subirono anche un profondo restyling degli interni con l'ampio utilizzo di legno in luogo alla plastica nera della Flavia oltre ad importanti accessori di serie (idroguida ad azione variabile ZF, poggiatesta, cerchi in lega) e come optional il condizionatore e vetri atermici. \nDiversamente da molte altre vetture Lancia la Flavia coup\u00e9 Pininfarina non fu mai considerata una sportiva purosangue ma piuttosto una veloce granturismo da lunghe trasferte, apprezzata per il suo particolare piacere di guida, frutto di un mix tra motore boxer e baricentro ribassato. Purtuttavia risult\u00f2 essere la prima Lancia ad essere utilizzata nella neonata \"Squadra Corse HF\" di Cesare Fiorio, nell'abito delle competizioni ufficiali della casa fino all'arrivo delle pi\u00f9 leggere Fulvia HF. Questa piccola parentesi diede alla Flavia (che in versione HF da gara raggiungeva i 160CV) non poche soddisfazioni sportive, tra le quali la vittoria al Rally dei Fiori di Sanremo nel 1962, battendo le allora fortissime Alfa Romeo Giulietta TI e il 2\u00ba e 3\u00ba posto assoluto al Rally di Montecarlo del 1966 ma anche ottimi risultati in pista.\nUna Lancia Flavia coup\u00e9 del '64 \u00e8 riuscita a portare a termine tre durissime gare di lunga durata: la Pechino-Parigi nel 1997, il Giro del mondo in 80 giorni nel 2000 e l'Inca trail (25\u00a0000\u00a0km, Rio-Lima-Ushuaya-Rio) nel 2001. Preparata da Ezio Feliciani e pilotata da Roberto Chiodi, la Flavia \u00e8 stata donata al museo Bonfanti.\nLancia Flavia Sport e Supersport.\nLa coup\u00e9 Pininfarina non fu comunque l'unica derivata di nicchia della famiglia Flavia: del resto, come da tradizione, i vertici della casa torinese diedero ad altri carrozzieri la possibilit\u00e0 di realizzare delle loro varianti, fu cos\u00ec che Zagato realizz\u00f2 per la Lancia la versione \"Sport\", presentata come prototipo al Salone di Ginevra del 1962 e in versione definitiva al Salone di Torino dello stesso anno. Assolutamente anticonvenzionale, aerodinamica e completamente in alluminio, questa risult\u00f2 essere al momento del lancio la Flavia pi\u00f9 veloce, tanto che la versione \"1800\" iniezione toccava i 188\u00a0km/h.\nRispetto alla berlina e alla coup\u00e9 di Pininfarina sfoggiava una linea decisamente meno elegante ma allo stesso tempo pi\u00f9 votata ai canoni della sportivit\u00e0, con un frontale contraddistinto da una mascherina cromata priva di eccessivi ornamenti, accompagnata da grossi fari circolari incassati a padiglione nelle lamiere. Le fiancate, dominate da ampie superfici vetrate, terminavano con dei finestrini a sbalzo nella parte posteriore del tetto, mentre i gruppi ottici anteriori erano di dimensioni modeste allineati alla carrozzeria. \nComplessivamente la Flavia Sport Zagato fu costruita dalla carrozzeria milanese in 727 esemplari (98 \"1500\", 626 \"1800\" (di cui 32 iniezione) e 3 prototipi), cui vanno aggiunti 4 esemplari da competizione alleggeriti e potenziati sino a 130\u00a0CV (provvisti di roll-bar e pneumatici specifici da gara) per la \"Squadra Corse HF Lancia\", che li utilizz\u00f2 nelle corse su pista e nei rally. All'inizio della loro carriera agonistica alcune Flavia Sport Zagato presero parte attiva in alcune edizioni della Targa Florio, mentre nel 1965 un esemplare con l'equipaggio composto da Ren\u00e9 Trautmann e Claudine Buchet vinse la Coupe des Alpes, storica competizione rallistica delle Alpi.\nNella seconda met\u00e0 degli anni sessanta, al fine garantire una pi\u00f9 ampia selezione di varianti, la carrozzeria Zagato realizz\u00f2 a partire dalla \"Sport\" la Flavia \"Supersport\", con un diverso disegno della carrozzeria (opera come la Fulvia Sport del designer Ercole Spada), della quale per\u00f2 furono realizzati in definitiva soltanto 3 esemplari, a causa dei mutati piani industriali Lancia in concomitanza con il passaggio di propriet\u00e0 del marchio alla Fiat, che di certo mal sopportava queste costose collaborazioni artigianali a fronte dei limitati introiti derivati dalle vendite. \nLe inedite Flavia Supersport avevano un design accattivante e per certi versi avveniristico, adottando nel frontale un'inedita mascherina con gruppi ottici rettangolari, oltre a una coda filante del tipo \"fastback\". Nuovi i cerchi ruota, cos\u00ec come i parafanghi e le maniglie delle portiere. Di aspetto pi\u00f9 elegante gli interni, grazie all'uso di materiali pi\u00f9 raffinati e all'adozione di una nuova plancia comandi con differente disegno della strumentazione.\nLancia Flavia Convertibile.\nAl salone dell'automobile di Torino del 1962, in contemporanea alla presentazione della Sport Zagato venne presentata la variante \"convertibile\" della Flavia, disegnata da Giovanni Michelotti sulla base del medesimo pianale accorciato della coup\u00e9 di Pininfarina. Prodotta dalla carrozzeria Vignale misurava 434 cm in lunghezza, 161 cm in larghezza, 137 cm in altezza, con passo di 248 cm; riprendendo nel frontale lo stesso stile di calandra e gli stessi fari gi\u00e0 in uso sulla berlina ma rendendone per i tratti pi\u00f9 filanti e per certi aspetti aggressivi risultando quindi il tutto di notevole impatto estetico. \nLa configurazione interna dei sedili era a quattro posti 2+2, prevedendo all'anteriore comode poltrone reclinabili in pelle o similpelle, non comprendendo quindi l'opzione nel classico panno lancia presumibilmente per una maggiore facilit\u00e0 di manutenzione e pulizia date le caratteristiche aperte dell'abitacolo. La plancia comandi, dotata di una strumentazione semplice ma completa e derivata dalla berlina (con il solo innalzamento a 200km/h del fondo scala del tachimentro), risultava particolarmente in sintonia con il cruscotto, dominato da un inserto in mogano.cos\u00ec come il volante in legno a tre razze, con il cambio posizionato a livello del pavimento tramite sistema di leva a cloche. \nLa capote in tela, oltre che nera, era ordinabile in altre tonalit\u00e0 di colore; e come optional era possibile sostituirla mediante un hardtop, molto utile nella stagione invernale. Nonostante l'ingombro del riavvolgitore della capottina il bagagliaio della cabriolet Lancia era molto capiente e la coda vantava un design derivato dalla berlina, armonizzato nelle forme, e con il riutilizzo degli stessi gruppi ottici posteriori.\nA livello di meccanica il modello riprendeva lo schema tradizionale della coup\u00e9 Pininfarina nelle sue varie evoluzioni, quindi gi\u00e0 inizialmente con la versione \"sportiva\" del motore boxer 1500cc a quattro cilindri posizionato a sbalzo sull'avantreno in senso longitudinale, abbinato ad un potente impianto frenante a quattro freni a disco dotato di servofreno a comando idraulico. \nAl momento del debutto la Flavia \"Convertibile\" fu proposta al prezzo base di circa 2,3 milioni di Lire ed usc\u00ec di produzione nel 1967 dopo 1601 esemplari prodotti (724 \"1500\", 834 \"1800\" e 43 \"1800 iniezione\")."}
{"id": "596817", "revid": "767487", "url": "https://it.wikipedia.org/wiki?curid=596817", "title": "Uncle Anesthesia", "text": "Uncle Anesthesia \u00e8 un album del gruppo statunitense degli Screaming Trees, pubblicato nel 1991 dalla Epic Records. In questo album il gruppo abbandona completamente le sonorit\u00e0 psichedeliche, che lasciano posto al cosiddetto rock alternativo, ed al grunge, genere che avr\u00e0 visibilit\u00e0 mondiale a partire da quell'anno. Inoltre, alla produzione troviamo Terry Date (produttore di molti gruppi metal e grunge) e Chris Cornell (cantante degli Audioslave e, all'epoca, solo dei Soundgarden), e questo \u00e8 uno dei fatti da cui si pu\u00f2 capire il cambio di sonorit\u00e0 effettuato dagli Screaming Trees in questo album."}
{"id": "596819", "revid": "599013", "url": "https://it.wikipedia.org/wiki?curid=596819", "title": "Algoritmo di prostaferesi", "text": "L'algoritmo di prostaferesi \u00e8 stato usato a cavallo tra il XVI e il XVII secolo per determinare in modo approssimato il risultato di una moltiplicazione sfruttando alcune relazioni trigonometriche. Per un quarto di secolo, fino al 1614 con l'introduzione dei logaritmi, fu l'unico metodo noto e applicabile su larga scala per eseguire rapidamente il calcolo manuale di moltiplicazioni. La parola \"prostaferesi\" deriva dalla giustapposizione di due parole di origine greca, \"prosthesis\" (\u03c0\u03c1\u03cc\u03c3\u03b8\u03b5\u03c3\u03b9\u03c2) e \"aphaeresis\" (\u1f70\u03c6\u03b1\u03af\u03c1\u03b5\u03c3\u03b9\u03c2), che significano rispettivamente \"somma\" e \"sottrazione\", due passaggi fondamentali dell'algoritmo.\nStoria.\nLa necessit\u00e0 pratica.\nNel XVI secolo le flotte europee che solcavano i mari con lunghe traversate oceaniche utilizzavano per l'orientamento la navigazione astronomica che faceva uso delle effemeridi preparate dagli astronomi. Determinare la propria posizione rispetto a quella che le effemeridi davano per gli oggetti celesti osservabili comportava la risoluzione di equazioni di trigonometria sferica. Infatti considerando un triangolo sferico come quello in figura, valgono le seguenti relazioni:\nNoto dalle effemeridi un numero sufficiente di variabili, le altre possono essere determinate risolvendo le equazioni, il che inevitabilmente comporta delle moltiplicazioni.\nGli astronomi, a loro volta, per redigere le effemeridi dovevano effettuare complicati calcoli sulla traiettoria degli oggetti celesti. Affrontare questi calcoli armati solo del metodo scolastico per il calcolo delle moltiplicazioni significava spendere la maggior parte del tempo a effettuare moltiplicazioni.\nContributi nella definizione.\nI matematici, in particolare coloro che erano anche astronomi, si impegnarono nella ricerca di un metodo per eseguire le moltiplicazioni pi\u00f9 semplice di quello scolastico e una delle discipline a loro pi\u00f9 familiari era la trigonometria. L'algoritmo di prostaferesi fece la propria comparsa negli anni 80 del '500, ma non \u00e8 accertato chi ne fu l'autore. Sicuramente tra coloro che contribuirono devono essere citati Paul Wittich, Ibn Yunis, Joost B\u00fcrgi, Johann Werner, Christophorus Clavius e Fran\u00e7ois Vi\u00e8te. In particolare Wittich, Yunis e Clavius sono gli astronomi a cui fonti diverse attribuiscono l'onore della definizione dell'algoritmo. Tra i pi\u00f9 noti propugnatori bisogna menzionare Tycho Brahe, che lo us\u00f2 diffusamente per i propri calcoli in astronomia. Anche Nepero, che \u00e8 ricordato per l'introduzione dei logaritmi che resero obsoleto questo algoritmo, ne fece grande uso.\nCuriosit\u00e0.\nMentre il regolo calcolatore, basato sull'algoritmo di moltiplicazione con logaritmi, fu progettato pochi anni dopo la definizione dell'algoritmo, uno strumento simile ispirato al metodo della prostaferesi non fu mai concepito se non recentemente, quando la sua fattibilit\u00e0 fu presentata in un articolo di ricerca, dandogli il nome di \"regolo calcolatore prostaferico\".\nL'algoritmo.\nLe relazioni trigonometriche sfruttate.\nL'algoritmo non sfrutta le \"formule di prostaferesi\" (come viene talvolta erroneamente riportato) ma le relazioni trigonometriche oggi note come \"formule di Werner\" (per amor di precisione, la terza e la quarta sono due modi diversi di scrivere la prima formula di Werner):\nSi ritiene che le prime due siano state ottenute per primo da B\u00fcrgi.\nIl procedimento.\nI passi dell'algoritmo, supponendo di volersi avvalere della seconda delle relazioni indicate, sono:\nLe versioni dell'algoritmo che fanno uso delle altre relazioni sono simili, differendo nella tipologia di tavole trigonometriche coinvolte nel secondo e quarto passo. Tuttavia la seconda \u00e8 la versione pi\u00f9 pratica in quanto al secondo e quarto passaggio si pu\u00f2 utilizzare la stessa tavola con il semplice stratagemma di usare la colonna risultato come indice e quella indice come risultato.\nEsempio d'uso.\nSupponiamo di voler moltiplicare 105314 per 0,0720114 avendo a disposizione una tabella trigonometrica del coseno con dettaglio di un grado e precisione fino alla quarta cifra significativa:\nIl risultato corretto sarebbe stato 7583,8085796. Si \u00e8 pertanto commesso un errore inferiore all'1%, pur utilizzando una tavola trigonometrica \"molto grezza\". A supporto di questo algoritmo furono definite tavole con dettaglio pari al grado secondo e precisione fino alla 14\u00aa cifra.\nStrategie per il contenimento dell'errore.\nLa precisione del risultato finale si pu\u00f2 migliorare a piacere aumentando la precisione nell'esecuzione dei calcoli per i passi intermedi. I passi che richiedono il calcolo di somme, differenze e medie sono eseguibili, anche manualmente, in modo semplice e con altissima precisione. Le funzioni trigonometriche, in particolare quelle inverse (arcoseno e arcocoseno), sono invece molto pi\u00f9 ostiche per il calcolo manuale e richiedono pertanto il ricorso alle gi\u00e0 citate tavole trigonometriche. Ne deriva che la precisione del risultato dipende direttamente dalla precisione delle tavole di cui si pu\u00f2 disporre e dagli accorgimenti che si possono adottare nel loro uso.\nTavole con maggior dettaglio.\nUna tavola con un dettaglio di un grado, come quella ipotizzata per l'esempio, pu\u00f2 comportare, dovendo scegliere il valore angolare disponibile pi\u00f9 prossimo, l'introduzione di una approssimazione di circa 0,008726 sul valore del coseno nel caso pessimo (angolo di 89,5\u00b0). Il valore della massima approssimazione viene dimezzato raddoppiando il dettaglio, ovvero passando a un dettaglio di 1/2 grado. Cosa che avviene per ogni raddoppio del dettaglio: le tavole con dettaglio al grado secondo (ovvero 1/3600 di grado) danno un'approssimazione massima di circa 0,0000024241.\nScalare di una posizione in pi\u00f9.\nLe funzioni trigonometriche inverse sono problematiche in prossimit\u00e0 dei valori estremi +1 e -1 in quanto matematicamente tendono a un punto a tangente verticale e praticamente rendono controintuitiva l'individuazione, tramite tavole trigonometriche, dell'angolo pi\u00f9 corretto. Ad esempio, supponendo di disporre di una tavola dell'arcocoseno con precisione alla quarta cifra decimale, dovendo cercare l'arcocoseno di 0,999867 si commetterebbe un errore inferiore scegliendo l'angolo indicato da 0,9998 (1,14\u00b0) piuttosto che quello di 0,9999 (0,81\u00b0) in quanto il valore effettivo \u00e8 0,93\u00b0. Se non si dispone di tavole con pi\u00f9 decimali, un valido accorgimento \u00e8 quello di restringere la finestra di validit\u00e0 a -0,9 +0,9, richiedendo lo slittamento di un'ulteriore posizione per i numeri prossimi agli estremi. Ad esempio 980 diverrebbe 0,098 anzich\u00e9 0,98. La posizione scalata in pi\u00f9 va anch'essa recuperata durante l'ultimo passo dell'algoritmo.\nInterpolazione.\nUn metodo efficace per aumentare la precisione \u00e8 l'interpolazione lineare, in virt\u00f9 della quale si sceglie un valore intermedio tra quelli corrispondenti ai due pi\u00f9 prossimi. Ad esempio, dovendo determinare il seno di 45,7\u00b0 e sapendo che il seno di 45\u00b0 \u00e8 circa 0,707 mentre quello di 46\u00b0 \u00e8 circa 0,719, con l'interpolazione lineare si ottiene:\nche \u00e8 molto prossimo al valore corretto (0,7157). \nIl vantaggio dell'uso dell'interpolazione lineare \u00e8 paragonabile a un aumento di dettaglio di 250 volte, ovvero usare l'interpolazione lineare con una tabella dei coseni a 180 valori equivale a usare una tabella con 45000 valori.\nTuttavia mentre l'interpolazione lineare \u00e8 sicuramente un metodo facilmente implementabile oggigiorno con un programma che volesse emulare l'algoritmo, agli occhi di chi lo doveva usare nel XVI secolo, questo metodo era poco gradito perch\u00e9 riconduceva al problema iniziale di dover fare una moltiplicazione (seppure in genere pi\u00f9 semplice). Un metodo efficace nel bilanciare la necessit\u00e0 di precisione con l'esigenza di procedere velocemente \u00e8 quindi quello di effettuare una stima del valore interpolato.\nAd esempio, per il caso precedente, si sarebbe potuto dire che 0,7 \u00e8 circa 2/3, pertanto essendo l'intervallo di 0,012 avremmo stimato:\nche \u00e8 comunque pi\u00f9 accurato che prendere il valore direttamente dalla tabella.\nEsempio d'uso con interpolazione.\nRipetiamo il calcolo dell'esempio precedente sfruttando anche l'interpolazione in modo stimato:\nIl risultato corretto sarebbe stato 7583,8085796. Si \u00e8 pertanto commesso un errore prossimo allo 0,1%. L'uso della interpolazione, seppure in modo stimato, ha quindi permesso di aumentare la precisione di un ordine di grandezza."}
{"id": "596821", "revid": "339392", "url": "https://it.wikipedia.org/wiki?curid=596821", "title": "Tenten", "text": ""}
{"id": "596827", "revid": "6066", "url": "https://it.wikipedia.org/wiki?curid=596827", "title": "Robert hood", "text": ""}
{"id": "596836", "revid": "765341", "url": "https://it.wikipedia.org/wiki?curid=596836", "title": "Eloro", "text": "Eloro (, \"Heloros\", in greco ed \"Helorus\" in latino) \u00e8 stata un'antica \"polis\" siceliota. Il centro, oggi un sito archeologico, \u00e8 ubicato su una collina (20 metri slm) prospiciente il mar Ionio, a circa 8 chilometri a sud-est di Noto, nell'odierna provincia di Siracusa, poco a nord della foce del fiume Tellaro (allora detto Eloro come la citt\u00e0).\nStoria.\nSappiamo pochissimo della storia di Eloro, almeno fino al periodo romano. La scoperta di ceramica greca databile alla fine dell'VIII secolo a.C. sembra confermare che Eloro fu la prima subcolonia di Siracusa, posta sulla direttrice della pi\u00f9 tarda via Elorina, menzionata pi\u00f9 volte da Tucidide, strada che metteva in comunicazione Eloro con il centro aretuseo. La pi\u00f9 antica menzione di Eloro \u00e8 in Pindaro (\"Nemee\", IX, 40).\nSecondo quanto riportato da Erodoto, nell'alto corso del fiume Tellaro, Ippocrate, tiranno di Gela, sconfisse in battaglia nel 493 a.C. le forze siracusane.\nNon lontano da Eloro, i Siracusani sconfissero gli Ateniesi (battaglia dell'Assinaro, del 413 a.C.).\nNel 263 a.C., come ricorda Diodoro Siculo, insieme ad Akrai, Leontinoi, Megara Iblea, Netum e Tauromenion, Eloro fece parte dei possessi riconosciuti dai Romani, impegnati nella Prima guerra punica, a Gerone II di Siracusa.\nNel 214 a.C., come attestato da Tito Livio, Eloro, che era passata ai Cartaginesi, si consegn\u00f2 senza dar battaglia a Claudio Marcello.\nDalle \"Verrine\" di Cicerone ricaviamo che Gaio Verre spogli\u00f2 completamente la citt\u00e0 delle sue opere d'arte e che sulla costa presso Eloro si svolse una battaglia navale che permise ai pirati di distruggere la flotta provinciale (71 a.C.).\nLa citt\u00e0 rimase fiorente anche in epoca bizantina, ma venne quasi completamente distrutta con l'arrivo degli Arabi.\nEdifici.\nLe mura urbane, datate da Paolo Orsi al V secolo a.C. e successivamente attribuite invece al VI secolo a.C. nella loro fase originaria, furono in seguito ricostruite sopra i resti di quelle pi\u00f9 antiche, forse nella seconda met\u00e0 del IV secolo a.C.\nA sud-est, una torre medioevale (Torre Stampace) venne costruita nel 1353 da Blasco Alagona, agli ordini di Pietro d'Aragona, per la difesa della costa: la torre poggia sui resti di una fortezza, citata da Plinio il Vecchio nel I secolo d.C.\nIl santuario pi\u00f9 importante si trovava all'esterno delle mura: era dedicato a Demetra e Kore e riprende forse un pi\u00f9 antico culto indigeno siculo.\nSi trovava all'esterno delle mura ed era costituito da diversi ambienti. Il primo impianto risale al VI secolo a.C., ma venne utilizzato fino al III secolo a.C., come testimoniano gli ex voto conservati nel Museo archeologico di Noto. Successivamente il santuario venne trasferito all'interno della citt\u00e0 come piccolo tempio \"in antis\" e circondato da un porticato (\"sto\u00e0\") a tre bracci, dorico in facciata e a due navate.\nIl porticato era connesso anche con l'agor\u00e0, di cui restano visibili solo le cisterne scavate nella roccia per raccogliere l'acqua piovana. Dalla piazza una via si dirigeva verso il mare a sud-est: insieme ad un'altra via in senso nord-sud definiva gli assi della struttura urbanistica della citt\u00e0. \nUn santuario forse dedicato al dio Asclepio, del IV secolo a.C., era costituito da un cortile circondato da portici, dove gli ammalati sostavano e dormivano in attesa della visita in sogno del dio, che avrebbe portato alla guarigione.\nNei pressi sorgeva un piccolo \"thesaur\u00f2s\", ossia un edificio a forma di piccolo tempio \"in antis\", destinato ad ospitare le offerte votive e datato alla seconda met\u00e0 del IV secolo.\nVerso sud, sulle pendici della collina, si trova un teatro greco, in parte scavato nella roccia e in parte costruito, risalente alla fine del IV - inizi del III secolo a.C., in parte intaccato da un canale di bonifica realizzato negli anni trenta.\nA nord-ovest si trovava la Colonna Pizzuta, un monumento funerario, costituito da una colossale colonna in rocchi di pietra calcarea (diametro di 3,80\u00a0m e altezza ricostruibile in circa 10\u00a0m). Nei pressi si trova un ipogeo scavato nella roccia, databile alla seconda met\u00e0 del III secolo a.C., gi\u00e0 visto negli scavi di Orsi nel 1899 e successivamente reinterrato.\nLe quattro necropoli cittadine (distinte dagli studiosi moderni con le prime lettere dell'alfabeto) erano situate sul terrazzo roccioso a nord dell'abitato.\nRiserva naturale di Vendicari.\nIl sito confina con la Riserva naturale di Vendicari, dove \u00e8 possibile anche vedere tracce dell'antica via Elorina proveniente da Siracusa.\nCriticit\u00e0.\nIl sito risulta chiuso da anni a causa della mancanza di custodi e di adeguati requisiti di sicurezza atti alla fruizione. Tuttavia anche la conservazione del sito \u00e8 molto precaria, la recinzione in alcuni tratti \u00e8 stata danneggiata e per questa ragione sono presenti degli scavi illegali denunciati dai turisti e dalla gente del posto."}
{"id": "596842", "revid": "7676859", "url": "https://it.wikipedia.org/wiki?curid=596842", "title": "Sociologia dei mass media", "text": ""}
{"id": "596843", "revid": "767487", "url": "https://it.wikipedia.org/wiki?curid=596843", "title": "100 Centre Street", "text": "100 Centre Street \u00e8 una serie televisiva statunitense di genere giudiziario, trasmessa dall'A&amp;E Network tra il 2001 e il 2002, per due stagioni. La serie prende il nome dall'indirizzo della divisione criminale della Corte Suprema di New York. La serie \u00e8 stata definita come una pi\u00f9 dettagliata versione di \"Law &amp; Order\", sebbene \"100 Centre Street\" si focalizzi principalmente sulla vita privata dei personaggi."}
{"id": "596853", "revid": "339392", "url": "https://it.wikipedia.org/wiki?curid=596853", "title": "Chunin del Villaggio della Foglia", "text": ""}
{"id": "596862", "revid": "4", "url": "https://it.wikipedia.org/wiki?curid=596862", "title": "Nasoni", "text": ""}
{"id": "596866", "revid": "547992", "url": "https://it.wikipedia.org/wiki?curid=596866", "title": "Marcia Sedoc", "text": "Biografia.\nNata nell'ex colonia olandese del Suriname da Richel Bell e Ronald Sedoc, due medici di etnia creola/indios, \u00e8 la prima di sei fratelli. Verso la fine degli anni sessanta emigr\u00f2 nei Paesi Bassi, divenendo una top model a soli 17 anni. Trasferitasi a Roma nel 1988, si \u00e8 distinta come soubrette, ballerina, cantante, attrice di teatro e di cinema. Nei primi anni ottanta, in Italia venne scelta con un'altrettanto giovane Moana Pozzi da Federico Fellini, per una piccola ma significativa parte in \"Ginger e Fred\".\nDopo poco, Renzo Arbore la vide e le fece fare i provini Rai per il suo programma \"Indietro tutta!\" (1987). Dotata di forme dolci e provocanti, Marcia si mise ben presto in luce, tanto da essere considerata la capogruppo delle ragazze \"Cacao Meravigliao\" e un sex symbol Successivamente, per la popolarit\u00e0 raggiunta, la Sedoc \u00e8 stata spesso ospite in varie trasmissioni Rai quali: \"Telethon\", \"L'Italia in diretta\", serata mondiale con Alba Parietti e Valeria Marini, \"Pronto, Raffaella?\", \"Maurizio Costanzo Show\" e \"Uno Mattina\".\nHa preso parte anche alle miniserie \"I vigili urbani\" (1985) con Lino Banfi e \"Il commissario Corso\" (1987). \u00c8 tornata al cinema lavorando per Lamberto Bava in \"Le foto di Gioia\" (1987) con Serena Grandi, dove interpretava il ruolo di Kelly; per Tinto Brass in \"Snack Bar Budapest\" (1988), e per Claudio Fragasso in \"After Death (Oltre la morte)\" (1988), e per Claudio Bonivento in \"Le giraffe\" (2000), con Sabrina Ferilli e Veronica Pivetti; ha lavorato, inoltre, con i registi Pupi Avati, Gianni Lepre e Bruno Corbucci.\n\u00c8 stata animatrice del concorso \"Miss Africa in Italia\", iniziativa che, fra gli altri scopi, \u00e8 volta a favorire l'integrazione di culture e tradizioni completamente diverse fra loro. Marcia Sedoc \u00e8 attualmente Segretario Nazionale Aggiunto del sindacato Samas/Or.S.A., che si prefigge di tutelare professionalit\u00e0 e diritti dei lavoratori dello spettacolo Ha interpretato un videoclip musicale per la regia di Mario Verger, e pubblicato un libro di aforismi sui bambini e sull'amore, intitolato \"I buoni muoiono giovani\" (ed. Shakespeare &amp; Co., 1998). Pratica vari sport: pugilato, mountain bike, calcio (\u00e8 stata centravanti della \"Nazionale Attrici e Cantanti\")."}
{"id": "596870", "revid": "119536934", "url": "https://it.wikipedia.org/wiki?curid=596870", "title": "16 Questions on the Assassination", "text": "16 Questions On the Assassination \u00e8 un articolo di Bertrand Russell, pubblicato il 6 settembre 1964. Bertrand Russell, gi\u00e0 novantenne, scrisse l'articolo per mettere in dubbio le conclusioni della Commissione Warren sull'assassinio del Presidente degli Stati Uniti John F. Kennedy, che indicarono in Lee Harvey Oswald il solo assassino, senza che avesse mai subito alcun processo.\nL'articolo inizia con:\nArgomenti attinenti.\nCronologia dell'assassinio di John F. Kennedy"}
{"id": "596876", "revid": "701660", "url": "https://it.wikipedia.org/wiki?curid=596876", "title": "Sfogliatella", "text": " \nLa sfogliatella (in napoletano: \"'a sfugliat\u00e8lla\") \u00e8 un dolce tipico della pasticceria campana e si presenta in due varianti principali: pu\u00f2 essere riccia, se preparata con pasta sfoglia, oppure frolla, se preparata con la pasta frolla.\nStoria.\nLa sfogliatella nasce nel XVIII secolo nel conservatorio di Santa Rosa da Lima, a Conca dei Marini (Salerno), quasi per caso: era avanzata nella cucina del convento un po' di pasta di semola; invece di buttarla, fu aggiunta frutta secca, zucchero e limoncello, ottenendo un ripieno. Fu utilizzato allora un cappuccio di pasta sfoglia per ricoprire il ripieno e venne tutto riposto nel forno ben caldo. Il dolce riscosse molto successo tra gli abitanti delle zone vicine al convento, prendendo il nome di \"Santarosa\" in onore della santa a cui era dedicato il convento. Nel 1818, il pasticcere napoletano Pasquale Pintauro entr\u00f2 in possesso della ricetta segreta della Santarosa, portando il dolce a Napoli, modificando (leggermente) la ricetta e introducendo la variante riccia-sfoglia.\nVarianti.\nEsistono, oltre alla sfogliatella riccia e frolla, due varianti del dolce campano: la santarosa, da cui \u00e8 nata l'odierna sfogliatella, e la \"coda d'aragosta\", una variante della sfogliatella riccia, molto pi\u00f9 grande ed allungata e ripiena di panna montata, crema cioccolato, crema chantilly o marmellata.\nLa sfogliatella Abruzzese.\nIn Abruzzo, in particolare a Lama dei Peligni, almeno dal XIX secolo \u00e8 d'uso preparare le sfogliatelle per il periodo di Natale, insieme ad altri dolci natalizi come caggionetti, paste di mandorle, bocconotti, pepatelli ecc. Vi sono due differenze vistose rispetto al dolce napoletano: innanzitutto la sfogliatella abruzzese appare pi\u00f9 morbida con gli strati di sfoglia pi\u00f9 sottili, inoltre il ripieno \u00e8 differente; non contenendo creme, la sfogliatella abruzzese si conserva pi\u00f9 a lungo, mantenendo la sua fragranza anche per 7-10 giorni.\nLa lavorazione \u00e8 molto complessa per la preparazione della pasta sfoglia, per la quale si fanno almeno cinque strati separati da strutto sciolto; tuttora essa viene realizzata manualmente, oltre che in pasticceria, nelle case, dove la ricetta viene tramandata di generazione in generazione. Il ripieno \u00e8 tipico dei dolci abruzzesi: marmellata d'uva rigorosamente casereccia, cacao in polvere, mandorle tritate, zucchero e cannella. Le sfogliatelle Lamesi vengono infine spolverate di un mix di zucchero e cannella. Nel comune chietino di Lama dei Peligni da molti anni viene effettuata la Sagra della sfogliatella."}
{"id": "596879", "revid": "324090", "url": "https://it.wikipedia.org/wiki?curid=596879", "title": "No Concept", "text": "No Concept \u00e8 il terzo album di Giovanni Allevi, pubblicato nel 2005 dall'etichetta Ricordi.\nGenesi.\nL'artista ha affermato come il disco sia nato durante il suo soggiorno a New York, nel quartiere di Harlem. La scelta di lasciare il suo Paese natale \u00e8 stata fatta per incontrare le nuove forme artistiche che fiorivano nella grande mela e, allo stesso tempo, allontanarsi dalla rigidit\u00e0 artistica europea. In questo contesto, Allevi ha scritto i 13 brani, per solo pianoforte, dell'album.\nAccoglienza.\nL'album ha avuto una buona accoglienza, in termini di vendite. Il regista americano Spike Lee ha utilizzato il brano Come sei veramente come colonna sonora di uno spot pubblicitario, da lui girato, per una casa automobilistica. Tale spot \u00e8 stato trasmesso, oltre che in Italia, anche in Norvegia e nella penisola iberica.\nIl tour.\nDall'album nasce il No Concept - Tour, che vede l'artista esibirsi in diverse localit\u00e0 italiane."}
{"id": "596883", "revid": "226458", "url": "https://it.wikipedia.org/wiki?curid=596883", "title": "Angolo tra una retta e un piano", "text": "Nella geometria euclidea l'angolo tra una retta e un piano non paralleli \u00e8 il minimo angolo tra la retta data e una retta del piano che la intersechi, ovvero l'angolo che i due oggetti definiscono su un piano passante per la retta e perpendicolare al piano dato. "}
{"id": "596885", "revid": "287204", "url": "https://it.wikipedia.org/wiki?curid=596885", "title": "Altalena (oscillante)", "text": "L'altalena \u00e8 un tipico gioco da giardino basato su un movimento oscillatorio impresso dal bambino in autonomia con le gambe o mediante la spinta di un attore esterno all'attrezzo, solitamente costituito da un appoggio di vario tipo (asse in legno, sedile, pneumatico) appeso a un sostegno aereo attraverso corde, catene o altri collegamenti non flessibili come tubi.\nQuesto tipo di altalena \u00e8 costituito da un sedile assicurato a una struttura tramite delle funi o dei sostegni rigidi, in modo da costituire un pendolo. Le funi sono collegate ai due estremi del sedile in modo che l'altalena possa oscillare in una sola direzione. Un esempio tipico \u00e8 costituito da un'asse di legno appesa al ramo di un albero. Questo tipo di altalena, oltre che come gioco, \u00e8 utilizzato come una specie di divano da esterno, ad esempio un giardino o una veranda.\nIl movimento.\nChi siede sull'altalena la pu\u00f2 muovere in due modi: tramite spinte delle gambe sul terreno oppure facendo oscillare queste ultime in prossimit\u00e0 degli estremi dell'angolo di oscillazione. Alternativamente una seconda persona posta, generalmente, alle spalle del sedile pu\u00f2 fornire la spinta necessaria. Prima di raggiungere l'angolo di regime (scelto in modo arbitrario da chi sta utilizzando l'altalena) la forza utilizzata compie lavoro che si trasforma in parte in energia (energia cinetica o energia potenziale gravitazionale a seconda dell'istante considerato) immagazzinata nel sistema altalena. Una volta raggiunto l'angolo di regime \u00e8 sufficiente una piccola forza per compensare l'attrito dell'aria e dei sostegni rigidi. Cessando di applicare la forza, l'energia cinetica immagazzinata dal sistema si trasforma in calore disperdendosi nell'attrito con l'aria e con i sostegni.\nPeriodo e risonanza parametrica.\nVa notato che \u00e8 naturale spingere l'altalena con un periodo coincidente con quello di oscillazione dell'altalena. In questo modo, con piccole quantit\u00e0 di forza superiori a quelle di attrito, si riesce a aumentare in modo considerevole l'angolo di oscillazione. In questo caso, (che di solito coincide con la realt\u00e0) il sistema si dice in risonanza parametrica.\nIn formule, per piccole oscillazioni, l'equazione differenziale da risolvere \u00e8:\ndove:\nPer grandi tempi, la soluzione coincide con l'attrattore dell'equazione, sicch\u00e9 \"x\"(\"t\") sar\u00e0:\ncon\ndetta \"ampiezza\" dell'attrattore. Studiando tale funzione, ci si accorge che il denominatore \u00e8 minimo (e, di conseguenza, \"A\" \u00e8 massima), quando \"\u03c9\" \u00e8 vicino a \"\u03c9\"0. Infatti, quando:\nla funzione \"A\"(\"\u03c9\") assume il valore massimo:\nNei casi in cui l'attrito viscoso risulti trascurabile, l'ampiezza diventa allora:\nL'altalena si basa dunque sul fenomeno della risonanza. In particolare, riuscendo ad imprimere una forza con frequenza angolare tale da rendere massima l'ampiezza dell'attrattore con l'azione del moto delle gambe, si riesce ad amplificare l'ampiezza delle oscillazioni dell'altalena.\nMantenimento dell'asse di oscillazione.\nNelle sue oscillazioni l'altalena mantiene, come tutti i pendoli, il movimento sullo stesso piano, ci\u00f2 \u00e8 dovuto alla conservazione della quantit\u00e0 di moto lungo l'asse perpendicolare al piano del moto e, principalmente, al fatto che l'altalena \u00e8 un pendolo bifilare."}
{"id": "596888", "revid": "2929", "url": "https://it.wikipedia.org/wiki?curid=596888", "title": "Menuetto", "text": ""}
{"id": "596890", "revid": "17654", "url": "https://it.wikipedia.org/wiki?curid=596890", "title": "Pietro I di Portogallo", "text": ""}
{"id": "596894", "revid": "287204", "url": "https://it.wikipedia.org/wiki?curid=596894", "title": "Gromolo", "text": "Il Gromolo \u00e8 un torrente che solca la piana di Sestri Levante. \nPercorso.\nEsso nasce nei pressi della cima del monte Roccagrande e percorre l'intera valle omonima attraversando la parte moderna della citt\u00e0 per sfociare nella Baia delle Favole.\nLa valle del Gromolo accoglie le numerose frazioni di Sestri Levante, come, Pila, Santa Margherita di Fossa Lupara, Santa Vittoria di Libiola, Tassani, Rovereto, Libiola, Montedomenico, Loto."}
{"id": "596898", "revid": "17654", "url": "https://it.wikipedia.org/wiki?curid=596898", "title": "Alfonso IV di Portogallo", "text": ""}
{"id": "596900", "revid": "767487", "url": "https://it.wikipedia.org/wiki?curid=596900", "title": "Glenn Hughes (cantante)", "text": "\u00c8 noto principalmente per la sua militanza nel gruppo disco dei Village People dal 1977 al 1996, ed in cui vestiva i panni del motociclista. Uomo dotato di spirito libero, Hughes era, con Victor Willis e Ray Simpson, uno dei membri eterosessuali del gruppo.\nSi ritir\u00f2 dal mondo della musica nel 1996 e mor\u00ec cinque anni dopo, all'et\u00e0 di 50 anni, a causa di un cancro ai polmoni. Fu seppellito al cimitero di Saint Charles a Long Island (NY) con indosso, come da sua specifica richiesta, il suo costume in pelle nera da motociclista.\nAl momento della sua morte i giornali confusero il nome di Hughes con l'omonimo ex bassista dei Deep Purple."}
{"id": "596904", "revid": "292162", "url": "https://it.wikipedia.org/wiki?curid=596904", "title": "Coppa dei Campioni 1980-1981", "text": "La Coppa dei Campioni 1980-1981 \u00e8 stata la 26\u00aa edizione del massimo torneo calcistico europeo per squadre di club maggiori maschili.\nPer la terza volta nella sua storia il torneo fu vinto dal Liverpool, che sconfisse il Real Madrid nella finale disputata a Parigi. La vittoria permise ai \"Reds\" l'accesso in Supercoppa UEFA e in Coppa Intercontinentale.\nFormula.\nCompagini ammesse.\nTutte le squadre eleggibili, 33, entrarono nella manifestazione\nFormato.\nRimane classico il formato, con le squadre che si affrontano in turni ad eliminazione diretta con gara andata e ritorno salvo la finale, da disputarsi in gara unica a Parigi. Vengono sorteggiate per un turno preliminare le squadre campioni di Malta e Ungheria."}
{"id": "596905", "revid": "1543377", "url": "https://it.wikipedia.org/wiki?curid=596905", "title": "Geoffrey A. Landis", "text": "Landis lavora come ricercatore alla NASA, nei campi dell'esplorazione planetaria, della propulsione interstellare, dello sfruttamento dell'energia solare.\nSupportato dalle sue notevoli conoscenze scientifiche, Landis scrive fantascienza hard. Ha vinto due volte il Premio Hugo: una nel 1992 e un'altra nel 2003. Ha vinto il Premio Nebula nel 1990, due volte il premio \"Rhysling Award\" per le sue poesie, e il Premio Locus nel 2000 per il suo primo romanzo, \"Mars Crossing\". La sua produzione \u00e8 quasi totalmente composta da racconti a parte pochi romanzi; inoltre contribuisce ad articoli scientifici per varie pubblicazioni accademiche.\nBiografia.\nLandis \u00e8 nato a Detroit, e durante la sua giovinezza ha vissuto in Virginia, Maryland, a Philadelphia e in Illinois. Si \u00e8 laureato in fisica e ingegneria elettrica al Massachusetts Institute of Technology, per poi ottenere un Master of Science in fisica, uno in ingegneria, e infine un dottorato di ricerca in fisica dello stato solido alla Brown. \u00c8 sposato con la scrittrice di fantascienza Mary Turzillo, con cui vive a Berea, Ohio.\nOpere.\n\"(non completa)\"\nPoesie.\nLandis ha scritto anche molte poesie, la maggior parte delle quali trattano temi scientifici (o fantascientifici). Per le sue opere ha ricevuto premi e riconoscimenti; tra queste, \"Christmas, after we all get time machines\" e \"Search\" gli hanno fruttato entrambe un premio \"Rhysling\", rispettivamente nell'anno 2000 e 2009. Nel 2010 ha vinto il \"Dwarf Stars Award\" per \"Fireflies\".\nNel 2009 \u00e8 stata pubblicata la sua raccolta di poesie \"Iron Angels\"."}
{"id": "596908", "revid": "1543377", "url": "https://it.wikipedia.org/wiki?curid=596908", "title": "Nazionale di calcio delle Seychelles", "text": "La nazionale di calcio delle Seychelles \u00e8 la rappresentativa calcistica dell'omonima nazione africana ed \u00e8 posta sotto l'egida della \"Seychelles Football Federation\" (fondata nel 1979, si affili\u00f2 alla FIFA ed alla CAF nel 1986). I giocatori della selezione sono soprannominati \"i pirati\". \u00c8 da sempre una delle nazionali pi\u00f9 deboli della confederazione africana e, in quanto tale, non \u00e8 mai riuscita a qualificarsi n\u00e9 per la Coppa del Mondo n\u00e9 per la Coppa d'Africa.\nAttualmente occupa la 199\u00aa posizione nel ranking mondiale FIFA."}
{"id": "596909", "revid": "1505830", "url": "https://it.wikipedia.org/wiki?curid=596909", "title": "Gioconda Belli", "text": "Ha al suo attivo quattro libri di narrativa, nei quali vengono esplorati alcuni temi ricorrenti, come le vicissitudini politiche del suo paese e la lotta sandinista, il femminismo e l'emancipazione della donna, il rapporto tra l'America precolombiana e il Sud America attuale, e un certo livello di misticismo. \u00c8 anche autrice di diverse raccolte di poesie, caratterizzate da una poetica sensuale e femminile.\nBiografia.\nGioconda Belli nasce in Nicaragua, nel 1948 da una famiglia di origini italiane. Suo bisnonno Antonio Belli, di professione agrimensore, nacque infatti alla Colma di Biella nel 1865 ed emigr\u00f2 in Sud America partecipando alla costruzione del canale di Panama; spostatosi poi in Nicaragua, spos\u00f2 Carlota Chamorro dando origine alla famiglia della scrittrice.\nSeconda di cinque fratelli, Gioconda ha la fortuna di appartenere alla borghesia nicaraguense, cosa che le permette di portare avanti gli studi prima in Spagna e poi negli Stati Uniti, dove si diploma in giornalismo a Filadelfia.\nNel 1967, dopo la specializzazione in giornalismo, torna in patria. Dal 1970 comincia a pubblicare le sue poesie su diverse riviste letterarie del suo paese, ottenendo i primi riconoscimenti in ambito nazionale.\nIn quello stesso anno entra a far parte del Fronte Sandinista di Liberazione Nazionale, di cui cura le relazioni internazionali. Esiliata dal regime di Somoza in Costa Rica tra il 1976 e il 1978, torna in Nicaragua per contribuire alla lotta di liberazione sandinista e, in seguito alla vittoria politica del Fronte, occupa varie cariche all'interno del governo rivoluzionario, fino al 1994, anno in cui lascia la politica attiva a causa di alcune sue divergenze con il partito.\nNel frattempo porta avanti la sua carriera letteraria, giungendo ai primi successi in ambito internazionale con la raccolta di poesie \"La costola di Eva\", che fu un successo in molti paesi sudamericani. Ma il vero successo internazionale arriva con il suo primo romanzo, \"La donna abitata\", pubblicato nel 1989 e tradotto anche in molti paesi Europei e in Nord America. Il libro, in parte autobiografico, racconta le vicende di una donna che entra a far parte del movimento rivoluzionario del suo paese, oppresso dalla dittatura, intrecciando alla sua storia il racconto dell'analoga resistenza perpetrata, 500 anni prima, da una donna nahua contro l'invasione spagnola.\nAl primo romanzo seguiranno altre otto opere di narrativa: nel 1990 \"Sofia dei presagi\", nel 1996 \"Waslala\", nel 2001 \"Il paese sotto la pelle\", racconto pienamente autobiografico degli anni della lotta sandinista, nel 2007 \"La pergamena della seduzione\", rivisitazione storica della vita di Giovanna la Pazza, nel 2008 \"L'infinito nel palmo della mano\", nel 2001 \"Nel paese delle donne\", nel 2015 \"L'intenso calore della luna\" e infine nel 2019 \"Le febbri della memoria\".\nI suoi romanzi, in Italia, sono pubblicati dalle Edizioni E/O, Rizzoli e Feltrinelli.\nDal 1990 Gioconda Belli vive a Santa Monica, in California, pur tornando spesso in patria, e continua la professione di scrittrice a tempo pieno.\nIn Italia, la Belli viene tradotta sin dagli anni Ottanta dal trimestrale di poesia e cultura fiorentino \"Collettivo R\", diretto da Luca Rosi. La pubblicazione delle sue opere, come di altri eminenti personalit\u00e0 della poesia latinoamericana, veniva sempre accompagnata da serate di letture curate dall'attrice Marcellina Ruocco."}
{"id": "596910", "revid": "2014155", "url": "https://it.wikipedia.org/wiki?curid=596910", "title": "In\u00e9s de Castro", "text": "Origine.\nEra figlia illegittima di Pedro Fern\u00e1ndez de Castro, signore di Monforte de Lemos e Sarria, nipote, da parte di madre, del re di Castiglia, Sancho IV e membro di una delle famiglie pi\u00f9 antiche e illustri della Galizia, e della di lui amante Aldonza Lorenzo de Valladares, figlia di Lorenzo Soarez de Valladares e della sua seconda moglie, Sancha Nu\u00f1ez. Il padre di In\u00e9s dal 27 maggio 1332 al 4 aprile 1342 fu maggiordomo maggiore di Alfonso IX \"il Giusto\" e subito dopo mor\u00ec in una battaglia vicino ad Algeciras, nel giugno 1342. In\u00e9s ed il fratello \"D. Alvaro Perez de Castro\" sono citati nel Nobiliario di Pietro, conte di Barcelos come figli di \"D. Pedro Fern\u00e1ndez de Castro\" e di \"D. Aldon\u00e7a Loren\u00e7o de Valladares\".\nBiografia.\nLa giovane In\u00e9s fu educata alla corte di Giovanni Emanuele di Castiglia, letterato e politico, discendente di Ferdinando III di Castiglia, che era suo nonno, mentre Alfonso X era suo zio; quando la figlia di questi, Costanza Manuel (1318/1323-1345), fu promessa in matrimonio all'erede al trono portoghese, Pietro I, In\u00e9s, che era anche sua cugina, la segu\u00ec in Portogallo come dama di compagnia.\nDopo il matrimonio, lo sposo si innamor\u00f2 perdutamente della giovane galiziana, trascurando la moglie, ma al contempo cercando di non ostentare la relazione.\nNel 1345 Costanza diede alla luce il figlio legittimo ed erede al trono, Ferdinando, ma il 13 novembre mor\u00ec per le conseguenze del parto e poco dopo, nel 1346, la relazione tra il principe e In\u00e9s divenne nota a tutti. Pietro rifiut\u00f2 qualsiasi partito che non fosse In\u00e9s de Castro, anzi, sembra che in quello stesso anno (1346) la sposasse in gran segreto. A nulla valsero le raccomandazioni e gli ammonimenti del padre, il re del Portogallo, Alfonso IV.\nDalla loro unione nacquero figli sani e forti, che erano tenuti in conto pi\u00f9 dell'erede al trono, debole e malaticcio. Alfonso IV, sempre pi\u00f9 preoccupato per la sorte del nipote e per l'invadenza dell'\"entourage\" castigliano di Ines, che acquisiva sempre pi\u00f9 potere e trascinava il Portogallo nelle lotte interne al regno di Castiglia, cominci\u00f2 a prendere in considerazione il suggerimento dei suoi consiglieri: sbarazzarsi dell'amante del figlio.\nDopo che Pietro, a Braganza, nel 1354, aveva sposato ufficialmente In\u00e9s de Castro, Alfonso IV, spronato dai tre nobili Alonso Gon\u00e7\u00e1lvez, Pedro Coelho e Diego L\u00f3pez Pacheco, nemici della famiglia Castro, per risolvere la situazione, nel gennaio 1355, approfittando dell'assenza di Pietro, si rec\u00f2 al monastero di Santa Clara, presso Coimbra, dove In\u00e9s viveva con i tre figli, con l'intenzione di assassinare la nuora. \nSaputo dell'arrivo del re, la donna, con attorno i suoi figli, si inginocchi\u00f2 ai suoi piedi e, piangendo e supplicando, riusc\u00ec a commuoverlo, ma quando gi\u00e0 Alfonso aveva deciso di andarsene, i tre nobili si avventarono su In\u00e9s e la uccisero a coltellate. Il \"Chronicon Conimbricensi\" comunque riporta che fu Alfonso IV a dare l'ordine di uccidere Ines.\nPietro, in preda all'ira per l'omicidio della moglie, armato con un esercito, scaten\u00f2 una guerra civile contro il padre, nel nord del regno tra i fiumi Duero e Mi\u00f1o, che si esaur\u00ec nel corso del 1356 e all'inizio del 1357. Al termine della breve guerra civile fece pace con il genitore, che lo costrinse a perdonare gli assassini della moglie.\nAppena salito sul trono Pietro si vendic\u00f2 degli assassini dell'amata facendoli giustiziare e, nel 1360, rese ufficiale il suo matrimonio con In\u00e9s de Castro, considerandola regina del Portogallo, anche se postuma, e ne fece riesumare il corpo per poi seppellirlo in una splendida tomba nel monastero di Alcoba\u00e7a, dove poi fu sepolto lui stesso.\nLa vicenda, arricchita di particolari fantasiosi come l'incoronazione del cadavere della regina, ispir\u00f2 la tragedia \"La Castro\" di Ant\u00f3nio Ferreira e alcune strofe contenute ne \"I Lusiadi\".\nFigli.\nIn\u00e9s de Castro diede a Pietro quattro figli:\nCultura di massa.\nNel teatro d'opera.\nLa vicenda melodrammatica di In\u00e9s de Castro \u00e8 stata oggetto di numerose trasposizioni operistiche."}
{"id": "596914", "revid": "76963", "url": "https://it.wikipedia.org/wiki?curid=596914", "title": "Garrett Wang", "text": "Ha recitato a teatro e in televisione, ma \u00e8 famoso soprattutto per avere interpretato il guardiamarina Harry Kim nella serie televisiva di fantascienza \"\".\nBiografia.\nGarrett Richard Wang (il cognome si pronuncia \"Wong\") \u00e8 nato da genitori cinesi emigrati in America.\nHa vissuto nell'Indiana, alle Bermude e quindi, all'et\u00e0 di nove anni, nel Tennessee.\nDopo aver frequentato la Harding Academy High School a Memphis si \u00e8 trasferito a Los Angeles dove si \u00e8 laureato e dove la sua professoressa di teatro, Jenny Roudtree, lo ha convinto ad iniziare la carriera di attore.\nNel 1997, Wang \u00e8 stato considerato dal \"People Magazine\" uno degli uomini pi\u00f9 belli del mondo. Nel 2001 stato considerato da \"E! Entertainment Television\" uno dei \"20 scapoli pi\u00f9 belli\" degli Stati Uniti."}
{"id": "596919", "revid": "124116849", "url": "https://it.wikipedia.org/wiki?curid=596919", "title": "Coppa dei Campioni 1981-1982", "text": "La Coppa dei Campioni 1981-1982, ventisettesima edizione del torneo, vede la partecipazione di 33 squadre. Il torneo venne vinto per la prima volta dall'Aston Villa, che sconfisse in finale il .\nLa competizione fu vinta - per la quarta volta nella sua storia, dopo l'Inter nel 1963-64, il Celtic Glasgow nel 1966-67 ed il Nottingham Forest nel 1978-79 - da una squadra esordiente nella manifestazione, l'Aston Villa."}
{"id": "596922", "revid": "1782831", "url": "https://it.wikipedia.org/wiki?curid=596922", "title": "Fabio &amp; Mingo", "text": "Fabio &amp; Mingo \u00e8 stato un duo satirico italiano costituito da Fabio De Nunzio (Brindisi, 1965) e Domenico \"Mingo\" De Pasquale (Bari, 1966) noto per il ruolo di cosiddetti \"inviati speciali\" tra il 1997 e il 2015 nel programma televisivo \"Striscia la notizia\".\nBiografia.\nMingo, dopo la maturit\u00e0 scientifica, frequenta Giurisprudenza all'Universit\u00e0 di Bari. Nel 1985 partecipa a Roma al corso di recitazione diretto da Nino Scardina. Comincia come animatore, imitatore, attore in spettacoli di cabaret e lavora per il teatro, per la televisione e per il cinema. \u00c8 stato, ed \u00e8 ancora, protagonista di programmi televisivi su Telenorba quali \"Zero a Zero\" con Toti e Tata, \"Catene\", \"Attenti a quei due\u2026\" e \"Il Graffio\" con Enzo Magist\u00e0.\nMingo De Pasquale \u00e8 presente nei \"corti\" \"Lo spaventapasseri\" e \"Sali e Tabacchi\", scritto e diretto da Tommy Dibari e Fabio Di Credico, e ha recitato nei cortometraggi: \"Il Signor H,\" insieme ad Alessandro Haber, diretto da Mirko Dilorenzo e prodotto da Alessandro Contessa, e \"Signor Gi Bi\" nel ruolo di Gino Boccasile, diretto da Nico Cirasola.\n\u00c8 protagonista di \"Gravi\u2026danze\", una commedia teatrale sulla fecondazione artificiale. Nel film \"Un Eroe a Roma\" \u00e8 con il regista greco Theo Angelopoulos nel ruolo di un tassista. \u00c8 \"testimonial\" della AABE (\"Associazione per l'adozione a distanza dei Bambini Eritrei\") e ha realizzato spot e spettacoli sociali.\nNati come volti della rete regionale Telenorba, nel 1997 divengono inviati per il programma quotidiano \"Striscia la notizia\": i due personaggi si spostano per i territori della Puglia e saltuariamente anche in Basilicata, Campania e Molise, evidenziando i piccoli problemi della popolazione locale. Partecipano alla trasmissione sino all'aprile 2015, quando vengono licenziati a causa del confezionamento di servizi falsi. Successivamente Fabio viene scagionato da questa accusa.\nDa ottobre 2015 i due conduttori tornano a Telenorba, dove conducono il Tg di satira e denuncia \"Luciano, l'amaro quotidiano\".\nIl licenziamento da Mediaset.\nDurante la diretta della puntata di \"Striscia la notizia\" del 23 aprile 2015 una dichiarazione ufficiale del Gabibbo informava che, per ragioni non precisate, gli inviati pugliesi erano stati sospesi a titolo immediato da Striscia la notizia. Nella puntata del 5 maggio 2015 lo stesso Gabibbo spiegava che la rimozione era stata causata dell'asserita falsit\u00e0 sostanziale di due servizi della coppia, uno su una maga sudamericana e uno su un falso avvocato, casi definiti \"messinscena\". I due inviati replicavano di aver sempre operato come \u00ab\"attori nell'ambito dei servizi, prodotti esclusivamente nel rispetto delle precise indicazioni ricevute, assecondando, sempre, gli autori del programma nella scelta e nelle modalit\u00e0 di esecuzione dei servizi stessi\"\u00bb. L'11 maggio seguente venivano indagati assieme ad altre tre persone per simulazione di reato e associazione a delinquere finalizzata alla truffa; ci\u00f2 costava loro il licenziamento dal TG satirico e due denunce per truffa presentate da Mediaset e da Antonio Ricci. Successivamente, venivano individuati almeno dieci servizi \"falsi\", per una truffa di oltre 175.000 euro ai danni degli autori di \"Striscia la notizia\". Dalle accuse viene scagionato Fabio, che viene giudicato estraneo ai fatti e lui stesso ingannato da Mingo e la moglie nell'ambito della costruzione dei servizi falsi, con l'invenzione di fatti non reali e l'utilizzo di attori pagati. Egli ha poi ricevuto le scuse ufficiali da parte di \"Striscia\" e di Antonio Ricci.\nAspetti caratteristici.\nAspetto caratteristico della coppia \u00e8 il comportamento di Fabio, che di fronte alle telecamere segue Mingo e non dice mai una parola mentre Mingo spiega tutto, \"leitmotiv\" riutilizzato anche durante i collegamenti con la trasmissione satirica di Antonio Ricci. Comunque Fabio ha parlato rare volte: ad esempio in un servizio dalla Sardegna pronunci\u00f2 pi\u00f9 volte la tipica esclamazione sarda \"Aj\u00f2\"; in un altro girato a Termoli ha dato la buonanotte, seppur a bassa voce; infine ha salutato e ringraziato il pubblico in occasione di una loro presenza in studio per i 10 anni con \"Striscia\". Quando la coppia inizi\u00f2 a collaborare con \"Striscia\", Fabio parlava pi\u00f9 spesso; in \"Striscia la Domenica\" ha parlato spesso introducendo i servizi.\nRiconoscimenti.\nIl 9 aprile 2011 Mingo riceve dal Foggia Film Festival il Premio Figlio di Puglia."}
{"id": "596923", "revid": "287204", "url": "https://it.wikipedia.org/wiki?curid=596923", "title": "Voigtlander", "text": ""}
{"id": "596925", "revid": "79457", "url": "https://it.wikipedia.org/wiki?curid=596925", "title": "Goffredo di Raynaldo", "text": ""}
{"id": "596930", "revid": "81195", "url": "https://it.wikipedia.org/wiki?curid=596930", "title": "Impedimento sterico", "text": ""}
{"id": "596931", "revid": "1543377", "url": "https://it.wikipedia.org/wiki?curid=596931", "title": "Nazionale di calcio dell'Uganda", "text": "La nazionale di calcio dell'Uganda \u00e8 la rappresentativa nazionale calcistica dell'Uganda ed \u00e8 posta sotto l'egida della Federation of Uganda Football Associations. Fondata nel 1929, \u00e8 affiliata alla FIFA ed alla CAF dal 1959.\nIl suo miglior risultato \u00e8 il secondo posto ottenuto nella Coppa d'Africa 1978, superata solo dal (2-0 in finale). Da allora non \u00e8 pi\u00f9 riuscita a qualificarsi per la fase finale della manifestazione sino alla Coppa d'Africa 2017. Con ben 11 trionfi detiene il record di vittorie in CECAFA Cup, torneo riservato a nazioni situate geograficamente nel centro-est dell'Africa.\nUno dei migliori giocatori della storia dell'Uganda \u00e8 Tenywa Bonseu, difensore che ha militato in alcune squadre della Major League Soccer, mentre Majid Musisi fu il primo ugandese a giocare in un club europeo.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 63\u00ba posto nel settembre 2010, mentre il peggiore \u00e8 stato il 121\u00ba posto di luglio 2002; occupa il 82\u00ba posto della graduatoria.\nStoria.\nLa nazionale di calcio dell'Uganda esord\u00ec il 1\u00ba maggio 1926 contro il (1-1).\nEsord\u00ec in Coppa d'Africa nel 1962, quando prese parte alla seconda edizione del torneo, che prevedeva la partecipazione di sole quattro squadre. Ammesso in semifinale, l'Uganda fu sconfitto (2-1) ed eliminato dalla , e perse poi la finale per il terzo posto contro la (3-0).\nL'Uganda torn\u00f2 a disputare la fase finale della Coppa d'Africa nel 1974, dove ottenne una sconfitta contro l'Egitto, un pareggio contro la e una sconfitta contro lo . Fu eliminato al primo turno anche nel 1976, sconfitta da , Egitto e .\nNella Coppa d'Africa 1978 si piazz\u00f2 secondo. Sconfisse per 3-1 il , fu battuto per 3-1 dalla Tunisia e batt\u00e9 per 3-0 il . In semifinale elimin\u00f2 la (2-1) e in finale fu sconfitto dal (2-0).\nNel 2017 si \u00e8 qualificato per la Coppa d'Africa dopo 39 anni. Ha concluso il torneo al primo turno, dopo due sconfitte per 1-0 contro Ghana ed Egitto e un pareggio per 1-1 contro il .\nNelle qualificazioni per i Mondiali del 2018 l'Uganda supera agevolmente il secondo turno con un 4-0 complessivo ai danni del Togo, passando di fatto alla fase a gironi dove gli ugandesi non sfigurano contro avversari di alto livello come , e , difatti nel corso del girone le gru ottengono due pareggi per 0-0 contro il Ghana, una vittoria e un pareggio contro la Repubblica del Congo e una storica vittoria contro l'Egitto seguita da una sconfitta di misura in casa dei faraoni. Tuttavia i 9 punti conquistati non sono bastati agli ugandesi a qualificarsi contro i 13 degli egiziani primi in classifica.\nNelle qualificazioni per la Coppa d'Africa del 2019 l'Uganda d\u00e0 continuit\u00e0 ai buoni risultati ottenuti con il CT Desabre dominando il gruppo L delle qualificazioni contro Tanzania,Capo Verde e Lesotho.\nGrazie a una vittoria per 1-0 a Kampala contro i capoverdiani le gru si qualificano con un turno di anticipo al torneo per la seconda edizione di fila.\nNella fase finale della competizione grazie alla vittoria per 2-0 contro la l'Uganda torna al successo in Coppa D'Africa dopo un digiuno durato quarantuno anni; nelle altre due partite del girone ottiene un pareggio (1-1 contro lo ) e una sconfitta (2-0 contro l' padrone di casa) passando il turno da seconda classificata, per poi essere eliminata agli ottavi di finale dopo una sconfitta per 1-0 contro il ben pi\u00f9 quotato .\nConfronti con le altre nazionali.\nQuesti sono i saldi dell'Uganda nei confronti delle nazionali con cui sono stati disputati almeno 10 incontri.\nRosa attuale.\nLista dei giocatori convocati per la sfida di qualificazione alla Coppa d'Africa 2021 contro il del 29 marzo 2021.\nPresenze e reti aggiornate al 29 marzo 2021\".\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "596932", "revid": "1714743", "url": "https://it.wikipedia.org/wiki?curid=596932", "title": "Enrico di Borgogna, conte del Portogallo", "text": "Origine.\nFiglio ultimogenito di Enrico di Borgogna, erede del duca di Borgogna, Roberto I e di Sibilla di Barcellona figlia del conte di Barcellona, Berengario Raimondo I. Enrico era il fratello dei duchi di Borgogna Ugo I e Oddone I.\nBiografia.\nIn un documento del 1082 circa, suo fratello Oddone, confermando una donazione ricevuta da suo fratello Ugo I, cita anche Enrico definendolo un fanciullo (\"Henricus puer\"), ci conferma la data di nascita attorno al 1070.\nEssendo l'ultimo di sette figli (il quarto maschio), Enrico, valut\u00f2 di avere poche possibilit\u00e0 di ereditare il titolo di duca di Borgogna, per cui, quando aveva circa diciotto anni, si rec\u00f2 nella penisola Iberica, per prendere parte alla lotta contro i Mori, che sotto la guida degli Almoravidi stavano prendendo il sopravvento, al seguito del fratello, Oddone, futuro duca di Borgogna.Enrico giunse in Castiglia tra la fine del 1086 e l'inizio del 1087, assieme al suo lontano cugino, Raimondo di Borgogna.\nLa zia di Enrico e Oddone, Costanza (ca.1046-1093), figlia del duca di Borgogna, Roberto I e di H\u00e9lie de Samur, che era la terza moglie del re di Le\u00f3n e Castiglia, Alfonso VI, li invit\u00f2 a corte, assieme a Raimondo, che, in quello stesso 1087, si fidanz\u00f2 con la figlia di Costanza e di re Alfonso VI, Urraca mentre a Enrico fu promessa la mano di Teresa (ca. 1080-1130), figlia naturale di Alfonso VI.\nNel 1092, molto probabilmente, il 24 agosto, fu celebrato il matrimonio tra Enrico e Teresa.\nNel 1093, Alfonso VI concesse il governo del regno di Galizia al genero Raimondo e, ad Enrico, dopo averlo investito della signoria di Braga, concesse la contea di Portogallo, in sottordine a Raimondo.\nSiccome Raimondo pensava di succedere ad Alfonso sul trono di Le\u00f3n e Castiglia, sempre tra il 1094 e il 1095, aveva convenuto con Enrico di lasciargli il regno di Galizia.\nEnrico, stabilita la sua residenza a Guimar\u00e3es, govern\u00f2 la contea del Portogallo (a sud del fiume Minho), praticamente in autonomia dal regno di Galizia, difendendola dagli attacchi dei Mori, sconfiggendoli in parecchie battaglie.\nNel 1097 fu investito della contea di Tordesillas.\nEssendosi, la pressione dei musulmani, alleggerita, Enrico pot\u00e9 compiere un pellegrinaggio a Santiago di Compostela, nell'inverno 1097-1098, poi, dopo aver subito una sconfitta ad opera dei Mori, nel 1100, a Malag\u00f3n, fu alla corte di Alfonso nel periodo 1000-1001; dopo, tra il 1101 e il 1003 si rec\u00f2 in Palestina ed infine altern\u00f2 la sua presenza a Coimbra nella gestione della contea a periodi alla corte di Alfonso.\nQuando la vedova di Raimondo, Urraca divenne regina di Le\u00f3n e Castiglia, nel 1109, i nobili castigliani non gradirono, perch\u00e9 avrebbero preferito un re combattivo e spinsero la regina a risposarsi. Cos\u00ec, Urraca, nell'autunno del 1009, spos\u00f2 il re di Aragona e Navarra, Alfonso I \"il Battagliero\". Tra i coniugi scoppiarono quasi subito delle ostilit\u00e0 che portarono ad una guerra civile. Enrico approfitt\u00f2 della situazione e continu\u00f2 a governare la contea a suo piacimento, praticamente indipendente da Urraca.\nEnrico, molto irritato per il fatto che Urraca non gli concedeva il regno di Galizia, nel 1110, and\u00f2 in Francia ad arruolare un esercito e quando torn\u00f2 nella penisola iberica stipul\u00f2 un accordo con Alfonso I per deporre la regina e dividersi il regno.Per\u00f2 una temporanea riconciliazione tra i coniugi fece fallire l'accordo.\nNel 1111, dopo aver perso Santarem, ad opera dei Mori, rinnov\u00f2 la lega con Alfonso I e, il 26 ottobre, sconfissero la regina a Candespina, vicino a Sep\u00falveda. I nobili castigliani per\u00f2 convinsero Urraca ad impegnarsi a consegnare una parte del regno ad Enrico, per cui le alleanze furono ribaltate e, nel 1112, unendo le loro forze, Enrico ed Urraca costrinsero Alfonso I a Pe\u00f1afiel, dove lo assediarono. A questo punto a Pe\u00f1afiel, giunse la moglie di Enrico, Teresa, per sollecitare la sorellastra Urraca a mantenere la promessa fatta ad Enrico di consegnargli una parte del regno, per l'aiuto che gli dava nella guerra contro il marito.\nLa regina accondiscese alla divisione del suo regno; vedendo, per\u00f2, che i soldati portoghesi trattavano Teresa come una regina, Urraca, indispettita, decise di fare la pace col marito annullando il patto con Enrico e Teresa.Il 22 maggio dello stesso anno, per\u00f2 Enrico, combattendo ancora per Urraca, mor\u00ec nell'assedio della citt\u00e0 di Astorga, mentre i coniugi Urraca ed Alfonso, stavano ormai rappacificandosi.\nNella contea del Portogallo ad Enrico successe la moglie Teresa, perch\u00e9 il figlio Alfonso, l'unico maschio sopravvissuto al padre aveva solo tre anni.\nI suoi resti mortali furono tumulati nella cattedrale di Braga, dove riposano ancora oggi, accanto a quelle della moglie, Teresa.\nDiscendenza.\nEnrico e Teresa ebbero sei figli:\nEnrico ebbe anche un figlio illegittimo da una sua amante:"}
{"id": "596934", "revid": "1876595", "url": "https://it.wikipedia.org/wiki?curid=596934", "title": "SoHo (Manhattan)", "text": "SoHo \u00e8 un quartiere di New York che si trova nel \"borough\" di Manhattan.\nDescrizione.\nIl suo nome \u00e8 acronimo di South of Houston Street (\"a sud di Houston Street\").\nApprossimativamente \u00e8 delimitato a nord da Houston Street, a sud da Canal Street, a est da Lafayette Street e a ovest dall'Avenue of the Americas (Sesta strada).\nPrecedentemente sede di grandi magazzini, il quartiere dagli anni settanta (la sua epoca d'oro) \u00e8 stata una meta per gli artisti, i quali hanno contribuito a realizzare tra le pi\u00f9 grandi meraviglie architettoniche che hanno differenziato il quartiere da molti altri.\nNei giorni nostri sebbene sia un quartiere molto costoso (sia per quanto riguarda gli affitti che i centri d'acquisti) rimane una sede di numerose gallerie d'arte, negozi e locali alla moda oltre che vari negozi d'antiquariato.\nTrasporti.\nIl quartiere \u00e8 servito dalla metropolitana di New York attraverso le stazioni Houston Street della linea IRT Broadway-Seventh Avenue (treni delle linee 1 e 2), Prince Street della linea BMT Broadway (treni delle linee N, Q, R e W), Spring Street della linea IRT Lexington Avenue (treni delle linee 4 e 6) e Spring Street della linea IND Eighth Avenue (treni delle linee A e C)."}
{"id": "596937", "revid": "46931", "url": "https://it.wikipedia.org/wiki?curid=596937", "title": "Lingua Manci\u00f9", "text": ""}
{"id": "596939", "revid": "1005847", "url": "https://it.wikipedia.org/wiki?curid=596939", "title": "Europarlamentari dell'Italia della III legislatura", "text": "Gli europarlamentari dell'Italia della III legislatura, eletti in occasione delle elezioni europee del 1989, furono i seguenti."}
{"id": "596940", "revid": "729019", "url": "https://it.wikipedia.org/wiki?curid=596940", "title": "Arteria carotide comune", "text": "Le arterie carotidi comuni destra e sinistra sono vasi sanguigni destinati ad irrorare la testa e il collo; esse si dividono nel distretto cervicale per formare per ogni lato del corpo l'arteria carotide interna e l'arteria carotide esterna.\nNella regione del collo entra a far parte del fascio vascolo-nervoso del collo che la contiene insieme con la vena giugulare interna e il nervo vago. Essa arriva fino al margine superiore della cartilagine tiroidea della laringe, dove si divide nei suoi due rami terminali: l'arteria carotide interna e l'arteria carotide esterna. La carotide interna si trova lateralmente e quella esterna si trova medialmente, ma poi la carotide interna curva medialmente e indietro per puntare verso la base cranica ed entrare all'interno del cranio, mentre quella esterna rester\u00e0 all'esterno del cranio e provveder\u00e0 all'irrorazione della faccia.\nAnatomia.\nLe carotidi originano dall'arco aortico in maniera asimmetrica nei due lati; infatti, quella di sinistra origina direttamente dall'arco aortico, mentre quella di destra origina dalla divisione del tronco brachio-cefalico e da questi punti esse prendono il nome di arteria carotide comune.\nQuesti vasi si dividono nelle arterie carotidi esterne ed interne al bordo superiore della cartilagine tiroidea, a livello della quarta vertebra cervicale.\nL'arteria carotide comune sinistra \u00e8 divisa in due parti: una parte toracica (torace) e una parte cervicale (collo). La carotide comune destra ha origine nel o in prossimit\u00e0 del collo e contiene solo una piccola porzione toracica. Ci sono studi nella letteratura sulla bioingegneria che hanno cercato di caratterizzare la struttura geometrica dell'arteria carotide comune sia dal punto di vista qualitativo che matematico (quantitativo).\nNel torace.\nSolo l'arteria carotide comune sinistra ha una presenza sostanziale nel torace. Ha origine direttamente dall'arco aortico e attraversa il mediastino superiore verso l'alto fino al livello dell'articolazione sterno-clavicolare sinistra.\nDurante la parte toracica del suo decorso, l'arteria carotide comune sinistra \u00e8 correlata alle seguenti strutture: di fronte, \u00e8 separata dal manubrio dello sterno dai muscoli sternali e sterno-tiroidei, le parti anteriori della pleura sinistra e del polmone, il vena brachiocefalica sinistra e resti del timo; dietro, si trova sulla trachea, sull'esofago, sul nervo laringeo ricorrente sinistro e sul dotto toracico.\nAlla sua destra in basso si trova il tronco brachiocefalico e, in alto, la trachea, le vene inferiori della tiroide e i resti del timo; alla sua sinistra sono il vago sinistro e i nervi frenici, la pleura sinistra e il polmone. L'arteria succlavia sinistra \u00e8 posteriore e leggermente laterale ad essa.\nNel collo.\nLe porzioni cervicali delle carotidi comuni si assomigliano cos\u00ec tanto che una descrizione si applica a entrambe.\nNella parte inferiore del collo l'arteria carotide comune decorre molto profondamente , essendo coperta da tegumento, fascia superficiale, muscolo platisma, fascia cervicale profonda, muscolo sternocleidomastoideo, sternoideo, sterno-tiroideo e omooide; nella parte superiore del suo corso \u00e8 pi\u00f9 superficiale, essendo coperto solo dal tegumento, dalla fascia superficiale, dal platisma, dalla fascia cervicale profonda e dal margine mediale dello sternocleidomastoideo.\nOgni carotide comune passa obliquamente verso l'alto, da dietro l'articolazione sterno-clavicolare al livello del bordo superiore della cartilagine tiroidea, dove si divide.\nNella parte inferiore del collo le due arterie carotidi comuni sono separate l'una dall'altra da uno spazio molto stretto che contiene la trachea; ma nella parte superiore, le due arterie sono separate dalla ghiandola tiroidea, dalla laringe e dalla faringe .\nL'arteria carotide comune \u00e8 contenuta in una guaina nota come guaina carotidea, che deriva dalla fascia cervicale profonda e racchiude anche la vena giugulare interna e il nervo vago, la vena che giace lateralmente all'arteria e il nervo tra l'arteria e la vena , su un piano posteriore ad entrambi. All'apertura della guaina, ciascuna di queste tre strutture ha una copertura fibrosa separata.\nA circa il livello della quarta vertebra cervicale, l'arteria carotide comune si biforca in un'arteria carotide interna (ICA) e un'arteria carotide esterna (ECA). Mentre entrambi i rami viaggiano verso l'alto, la carotide interna prende un percorso pi\u00f9 profondo (pi\u00f9 interno), viaggiando infine verso il cranio per rifornire il cervello. L'arteria carotide esterna decorre pi\u00f9 vicino alla superficie e emette numerosi rami che irrorano il collo e il viso.\nQuando il muscolo sternocleidomastoideo viene tirato indietro, si nota come l'arteria \u00e8 contenuta in uno spazio triangolare noto come triangolo carotideo. Questo spazio \u00e8 delimitato dallo sternocleidomastoideo, superiormente dal muscolo stiloiloideo e il ventre posteriore del muscolo digastrico, e in basso dal ventre superiore dell'omo-ioideo.\nAnteriormente la carotide comune incrocia il tendine intermedio e in certi casi dal ventre superiore del muscolo omoioideo sulla cartilagine cricoidea. L'arteria, al disotto del muscolo omoioideo \u00e8 ricoperta dalla fascia cervicale (superficiale e media) e dal muscolo platisma. Oltre che con il vago, tale arteria ha anche rapporti con il nervo ipoglosso.\nParte dell'arteria \u00e8 attraversata obliquamente, nel suo lato mediale e laterale, dal ramo sternocleidomastoideo dell'arteria tiroidea superiore; \u00e8 inoltre attraversata dalle vene tiroidee superiori e medie (che terminano nella vena giugulare interna); discendente di fronte alla sua guaina si trova il ramo discendente del nervo ipoglosso, questo filamento essendo unito da uno o due rami dai nervi cervicali, che attraversano obliquamente il vaso.\nA volte il ramo discendente del nervo ipoglosso \u00e8 contenuto nella guaina. La vena tiroidea superiore attraversa l'arteria vicino alla sua terminazione e la vena tiroidea media leggermente al di sotto del livello della cartilagine cricoidea; la vena giugulare anteriore attraversa l'arteria appena sopra la clavicola, ma \u00e8 separata dalla clavicola dal muscolo sternoideoide e dallo sterno-tiroideo.\nPosteriormente,tramite la fascia cervicale profonda, l'arteria \u00e8 separata dai processi trasversali delle vertebre cervicali dai muscoli lungo del collo e muscolo lungo del capo , la catena cervicale del simpatico si interpone tra esso e i muscoli. L'arteria tiroidea inferiore attraversa la parte inferiore dell'arteria carotide comune. Inoltre contrae rapporto con la parte tendinea del muscolo scaleno e con i processi trasversi delle vertebre cervicali, arrivando alla sesta vertebra cervicale, che per questo diviene punto di repere per l'arteria e si denomina come Tubercolo di Chassaignac.\nMedialmente, \u00e8 in relazione con l'esofago, la trachea e la ghiandola tiroidea, interponendo l'arteria tiroidea inferiore e il nervo laringeo ricorrente; pi\u00f9 in alto, con la laringe e la faringe.\nLateralmente all'arteria, all'interno della guaina carotidea con la carotide comune, si trovano la vena giugulare interna e il nervo vago. Nel suo tratto terminale, la vena giugulare interna si porter\u00e0 davanti all'arteria; tra l'arteria e la vena troviamo il nervo vago.\nNella parte inferiore del collo, sul lato destro del corpo, il nervo laringeo ricorrente destro incrocia obliquamente e posteriormente l'arteria; la vena giugulare interna destra si discosta dall'arteria. Sul lato sinistro, tuttavia, la vena giugulare interna sinistra si avvicina e spesso si sovrappone alla parte inferiore dell'arteria.\nDietro l'angolo di biforcazione dell'arteria carotide comune si trova un corpo ovale bruno-rossastro noto come corpo carotideo. \u00c8 simile nella struttura al corpo coccigeo che si trova sull'arteria sacrale mediana.\nLe relazioni della regione cervicale dell'arteria carotide comune possono essere discusse in due punti:\nPrima dell'origine dei due rami terminali il lume della carotide comune presente una dilatazione fusiforme, il seno carotideo, la cui parete \u00e8 ricchissima di terminazioni nervose a funzione pressocettoria, le quali stimolate dalla pressione del sangue circolante nell'arteria regolano la pressione arteriosa, la frequenza cardiaca e la frequenza respiratoria. Nel punto in cui le carotide si biforca si trova il \"glomo carotideo\", che ha funzioni di chemiocettore."}
{"id": "596943", "revid": "287204", "url": "https://it.wikipedia.org/wiki?curid=596943", "title": "In\u00e8s de Castro", "text": ""}
{"id": "596945", "revid": "216795", "url": "https://it.wikipedia.org/wiki?curid=596945", "title": "Arteria carotide interna", "text": "L'arteria carotide interna \u00e8 un grosso vaso che porta i suoi rami all'encefalo anteriore, alle leptomeningi, al globo oculare, alle strutture accessorie dell'occhio, oltre a portare branche arteriose al naso e alla fronte. La sua capienza \u00e8 proporzionale allo sviluppo del cervello: ne segue che tra gli animali la carotide interna dell'uomo \u00e8 la pi\u00f9 voluminosa tra tutte.\nDecorso generale.\nL'arteria carotide interna origina dall'arteria carotide comune subito sopra il margine superiore della cartilagine tiroidea della laringe, quando la carotide comune si divide a fionda nella carotide esterna e nella carotide interna. Alla sua origine possiede un diametro di 8 mm, diametro maggiore di quello della carotide esterna. In genere la carotide interna di sinistra \u00e8 pi\u00f9 grande di quella di destra. La sua \"porzione cervicale\" \u00e8 in rapporto con la giugulare interna, e il nervo vago, che l'accompagnano, e con i muscoli stiloioideo, stilofaringeo e digastrico (ventre posteriore), che la incrociano lateralmente. Anche il nervo glossofaringeo la incrocia esternamente.\nRisale verso l'alto costeggiando la parete laterale della faringe e quindi penetra nel canale carotideo, scavato nella rocca petrosa dell'osso temporale. Percorso tutto il canale carotideo (\"tratto intrapetroso\") si viene a trovare all'interno della cavit\u00e0 cranica dove piega in avanti e penetra nel seno cavernoso (\"tratto intracavernoso\"). All'interno di questo caratteristico seno venoso essa non \u00e8 bagnata direttamente dal sangue ivi contenuto ma \u00e8 ricoperta esternamente dell'endotelio del seno stesso. All'interno del seno cavernoso forma una curva diretta all'indietro e verso l'alto (\"sifone carotideo\"); in questo tratto essa \u00e8 accompagnata da varie strutture nervose che sono:\nNella regione del collo dall'arteria non si stacca nessun ramo laterale; nel canale carotideo, d\u00e0 origine ad un piccolo rametto arterioso, il \"ramo carotico-timpanico\", che irrora la mucosa della cassa del timpano, e all'arteria pterigoidea. Nel tratto intracavernoso, stacca \"rami per il seno cavernoso\", \"rami per il ganglio semilunare di Gasser\", \"rami ipofisari\" (per l'ipofisi e la parte ventrale dell'ipotalamo) e \"rami meningei\" (per la dura madre della fossa cranica anteriore). Appena fuoriuscita dal seno cavernoso (\"tratto intracranico\"), stacca il suo secondo ramo laterale che \u00e8 rappresentato dall'arteria oftalmica destinata al globo oculare che tra i suoi collaterali presenta l'arteria centrale della retina che penetra nel nervo ottico e poi si apre a livello della papilla ottica. Infine, la carotide interna piega medialmente al davanti dei processi clinoidei e si divide nei suoi quattro rami terminali, che sono:\nClassificazione dei segmenti.\nNel 1998 la Terminologia Anatomica suddivise l'arteria in quattro segmenti: \"cervicale\", \"petroso\", \"cavernoso\", e \"cerebrale\". Tuttavia, in ambito clinico, il sistema di classificazione dell'arteria carotide comune segue le linee guida del 1996 di Bouthillier, che descrive ben sette segmenti anatomici, ognuno identificato con un codice alfanumerico.\nLa nomenclatura di Bouthillier rimane tutt'ora usata da neurochirurghi, neuroradiologi e neurologi. I segmenti sono cos\u00ec suddivisi per mezzo di punti di repere anatomici e microchirurgici. Un sistema di classificazione alternativo, basato su criteri embriologici, venne proposto da Pierre Lasjaunias e colleghi, ma diventa obsoleto quando lo si deve applicare alla variabilit\u00e0 inter-individuale delle carotidi interne dell'uomo.\nLa classificazione di Bouthillier \u00e8 la seguente:\nPorzione cervicale - C1.\nL'origine dell'arteria carotide interna si pone lateralmente rispetto alla carotide esterna. In ambo i metameri il diametro delle carotidi interne \u00e8 all'incirca eguale, in media di 0,62\u00a0cm. Nel collo, questa arteria origina dalla carotide comune secondo un piano orizzontale che passa di 1\u00a0cm circa al di sopra del margine superiore della cartilagine tiroide e che incrocia posteriormente la quarta vertebra cervicale (C4)\nL'arteria si mantiene laterale per circa 1-1,2\u00a0cm e in questo tratto \u00e8 posta abbastanza superficialmente,all'interno del triangolo carotideo, cos\u00ec delimitato:\nSuccessivamente incrocia l'arteria carotide esterna, ad anglo acuto, e diventa progressivamente pi\u00f9 profonda, incrociando il ventre posteriore del muscolo digastrico e del muscolo stiloioideo. A questo punto l'arteria decorre in un robusto fascio connettivale insieme al nervo vago e la vena giugulare interna, costituendo cos\u00ec un fascio vascolonervoso, delimitato:\nIn questo fascio connettivale, in alto la vena giugulare interna si pone posteriormente rispetto alla carotide interna; in basso(in prossimit\u00e0 del muscolo omoioideo, la vena giugulare interna diventa pi\u00f9 laterale. In questo piccolo spazio sar\u00e0 accolto il nervo vago.\nIn alto, sempre nel distretto cervicale, questo fascio \u00e8 incrociato da altri nervi cranici:\nPer mezzo di questi nervi cranici (IX, X e XII) hanno rapporti con il fascio vascolonervoso anche altre strutture nervose, come il XI nervo cranico e il ganglio cervicale superiore. Sovente si riscontrano anche linfonodi del collo, posti in stretta vicinanza dell'arteria carotide interna.\nRegione carotidea superiore.\nSovente gli autori parlano di porzione \"sopraioidea\" dell'arteria carotide, che forma un asse virtuale di una regione topografica, la \"regione carotidea superiore\", delimitata dalle strutture precedentemente citate:\n\u00c8 in questa regione che si trova il fascio vascolonervoso, ove:\nA cavallo tra la regione carotidea superiore e la regione retrostiliena, l'arteria carotide interna \u00e8 incrociata dal nervo ipoglosso, posto tra la vena giugulare interna e la carotide interna. Qui emette un collaterale, che passa lateralmente all'arteria e anteriormente alla vena giugulare interna (branca discendente), che in seguito incrocer\u00e0 anche il tronco venoso tireo-linguo-faciale e diventer\u00e0 superficiale.\nQueste strutture formano un triangolo, denominato triangolo di Farabeuf, utile in chirurgia quando si vuole identificare l'origine delle due carotidi per legarle poco pi\u00f9 a valle della loro origine. Il triangolo di Farabeuf \u00e8 cos\u00ec delimitato:\nPoco prima di andare nella regione topografica retrostiliena, l'arteria carotide interna \u00e8 incrociata dall'arteria occipitale, ramo della carotide esterna.\nPosteriormente, dunque sul piano prevertebrale, si riscontrano due nervi:\nMedialmente, l'arteria contrae rapporti:\nRegione retrostiliena.\nSuperato il muscolo digastrico, incrociandolo obliquamente e medialmente, l'arteria carotide interna si fa pi\u00f9 profonda e giunge nello spazio retrostilieno, ovvero quello spazio connettivale compreso tra la faringe e i muscoli stilieni (che sono raggruppati nel fascio di Riolano). Nella regione retrostiliena la carotide interna passa posteriormente al fascio di Riolano.\nIn sezione orizzontale, la regione retrostiliena \u00e8 a forma di rettangolo ed \u00e8 cos\u00ec delimitata:\nIn questo decorso il fascio vascolonervoso esiste ancora e intimi sono i rapporti con la vena giugulare interna e il nervo vago. In prossimit\u00e0 della base del cranio i due grandi vasi divergono e formano un triangolo, denominato caroticogiugulare.\nIl triangolo \u00e8 tagliato in due parti dal nervo vago, che qui origina il nervo laringeo superiore (che decorrer\u00e0 medialmente rispetto alla carotide interna), e pi\u00f9 a valle converger\u00e0 con la vena giugulare per entrare nel foro giugulare.\nSoltanto in questa porzione il tronco simpatico entra a far parte del fascio vascolonervoso del collo; inferiormente, infatti, se ne distacca, pur mantenendo rapporti intermediati da tessuto connettivale. Per tutta l'estensione del tratto, il simpatico si trova sotto forma di ganglio cervicale superficiale, e si adagia estesamente lungo tutta la carotide retrostiliena.\nOltre a diversi linfonodi scaglionati nella regione retrostiliena, l'arteria contrae rapporti con altri due nervi cranici, siti esternamente al fascio vascolonervoso del collo:\nPorzione petrosa - C2 e C3.\nC2: Segmento petroso.\nIl segmento petroso o C2 della carotide interna giace nella rocca petrosa dell'osso temporale, cos\u00ec denominata per la sua consistente durezza. Questo segmento si estende fino al forame lacero. La porzione petrosa possiede un tratto ascendente ( o verticale), un ginocchio e un tratto orizzontale.\nIl foro carotideo \u00e8 localizzato infero-medialmente nella rocca petrosa, ha forma ellissoidale ed \u00e8 pi\u00f9 inclinato sul lato mediale. Ivi l'arteria \u00e8 posizionata:\nQuando l'arteria carotide interna entra nel canale carotideo dell'osso temporale ascende inizialmente per un breve tratto e successivamente curva anteriormente e medialmente.\nTratto verticale.\nIl tratto verticale penetra nella rocca petrosa per 7-10 millimetri. In questo tratto l'arteria ha rapporti, indirettamente:\nNel tratto verticale il canale carotideo ospita lo sbocco del canale caroticotimpanico, attraverso il quale emerge il nervo timpanico di Jacobson.\nCurva.\nCostituisce un segmento molto breve del canale carotideo ed ha rapporti con in alto e posteriormente con la chiocciola.\nTratto orizzontale.\nSegue l'asse della rocca petrosa fino all'ostio endocranico del canale carotideo. La parete superiore \u00e8 chiusa da un esile tratto di tessuto compatto, contiguo con la porzione fibrocartilaginea che oblitera il foro lacero, antistante all'ostio endocranico del canale carotideo.\nLa parete superiore si porta nelle vicinanze del ganglio del Gasser per mezzo di una sottile lamina ossea, che forma il pavimento della fossa del ganglio del trigemino e la volta della porzione orizzontale del canale. Frequentemente questa lamina ossea pu\u00f2 essere incompleta, e pertanto il ganglio \u00e8 separato dall'arteria per mezzo di una membrana fibrosa. Le lamine ossee possono provenire dall'osso sfenoide, formando cos\u00ec la lingula.\nOstio carotideo endocranico.\n\u00c8 anch'esso ellissoidale e volge supero-medialmente. \u00c8 delimitato:\nL'arteria \u00e8 separata dal contatto diretto della parete ossea del canale carotideo per mezzo della dura madre, ed \u00e8 circondata da un numero di piccole vene e filamenti nervosi del plesso carotideo, derivati dalla branca ascendente del ganglio cervicale superiore del tronco simpatico. Qui l'arteria origina i suoi primi collaterali, che sono:\nC3 - Segmento lacero.\nIl segmento lacero, o C3, \u00e8 un breve segmento che inizia al di sopra del forame lacero e termina a livello del ligamento petrolinguale, una riflessione di periostio tra la lingula e l'apice della rocca petrosa ( o processo petroso) dell'osso sfenoide. La porzione laccera \u00e8 considerata \"extra-durale\", poich\u00e9 \u00e8 circondata da periostio e fibrocartilagine lungo il suo decorso. L'arteria vidiana origina dal segmento lacero, sebbene sia troppo piccola per essere angiograficamente visibile. Si afferma erroneamente che l'arteria caroide interna passi attraverso il forame lacero. Questo \u00e8 solo parzialmente vero, poich\u00e9 passa attraverso la parte superiore del forame, soltanto perch\u00e9 \u00e8 diretta verso il seno cavernoso. Ci\u00f2 comunque non implica che passi attraverso il forame. La porzione inferiore del forame \u00e8 riempita con fibrocartilagine ed \u00e8 pertanto errato affermare che l'arteria passi \"attraverso\" il forame lacero.\nC4 - Segmento cavernoso.\nIl segmento cavernoso, o C4 dell'arteria carotide interna inizia a livello del ligamento petrolinguale e si estende all'anello durale prossimale, formato dal periostio mediale e inferiore del processo clinoideo anteriore. Il segmento cavernoso \u00e8 circondato dal seno cavernoso.\nIn questa porzione del suo decorso, l'arteria \u00e8 sita tra lo sdoppiamento della dura madre che forma il seno cavernoso, ma \u00e8 coperta dalla membrana di rivestimento del seno. Inizialmente ascende verso il processo clinoideo posteriore, successivamente passa oltre il corpo dello sfenoide e curva nuovamente in alto, sul lato mediale del processo clinoideo anteriore, perforando cos\u00ec la dura madre della volta del seno. La curva nel segmento cavernoso \u00e8 denominata \"sifone carotideo\". Questa porzione dell'arteria \u00e8 circondata da filamenti del tronco simpatico e lateralmente ad essa decorre il VI nervo cranico.\nI collaterali nel segmento cavernoso sono:\nQuesto segmento, in aggiunta, origina dei collaterali che irrorano la parete del seno cavernoso.\nC5: Segmento clinoideo.\nIl segmento clinoideo, o C5, comprende un piccolo segmento della carotide interna che inizia in seguito all'uscita del vaso dal seno cavernoso nell'anello durale prossimale, e si estende distalmente verso l'anello durale distale, oltre il quale l'arteria carotidea \u00e8 considerata \"intra-durale\" ed \u00e8 pertanto penetrata nello spazio subaracnoideo.\nIl segmento clinoideo non ha collaterali rinominali, tuttavia ci sono casi in cui l'arteria oftalmica origina direttamente dal segmento clinoideo.\nC6-C7: Segmento cerebrale.\nC6: Segmento oftalmico.\nIl segmento oftalmico, o C6, si estende dall'anello durale distale, che \u00e8 continuo con la falce cerebrale, fino all'origine dell'arteria comunicante posteriore. Il segmento oftalmico decorre quasi orizzontalmente, parallelamente al nervo ottico, che decorre superomedialmente alla carotide. I collaterali di questo segmento sono:\nC7: Segmento comunicante.\nIl segmento comunicante o segmento terminale, o C7 dell'arteria carotide interna decorre tra i nervi cranici II e III verso la sostanza perforata anteriore all'estremit\u00e0 mediale della fessura cerebrale superiore. Angiograficamente, questo segmento si estende dall'origine dell'arteria comunicante posteriore verso la biforcazione dell'arteria carotide interna. I rami collaterali del segmento comunicante sono:\nLa carotide interna infine si divide per formare l'arteria cerebrale anteriore e l'arteria cerebrale media. L'arteria carotide interna pu\u00f2 ricevere sangue per mezzo di vasi collaterali che irrorano il cervello (il cosiddetto circolo cerebrale arterioso, meglio conosciuto tramite l'eponimo di circolo di Willis)."}
{"id": "596948", "revid": "17654", "url": "https://it.wikipedia.org/wiki?curid=596948", "title": "Niccol\u00f2 Zingarelli", "text": ""}
{"id": "596951", "revid": "125908980", "url": "https://it.wikipedia.org/wiki?curid=596951", "title": "Pizza chiena", "text": "La pizza chiena (pizza ripiena) \u00e8 una torta salata rustica, diffusa in Campania, Basilicata e Lazio. \nOrigini.\nL'alimento \u00e8 originario dell'entroterra tra Basilicata e Campania, ed \u00e8 un prodotto della tradizione gastronomica contadina, diffuso soprattutto nelle provincie di Potenza, Avellino e Caserta, ma anche nel Lazio meridionale. \u00c8 una ricetta tipica del periodo pasquale, soggetta a numerose varianti regionali per quanto riguarda la farcitura, mentre gli ingredienti per la pasta sono pressocch\u00e8 identici in ogni luogo.\nIl prodotto ha diverse denominazioni a seconda della provenienza. In Campania e Lazio \u00e8 particolarmente nota come \"pizza chiena\" e \"canascione\". In Basilicata \u00e8 conosciuta con diversi nomi tra cui \"scarcedda\", \"cazzola\" o \"cuzzola\" ed \u00e8 inserita nella lista dei prodotti agroalimentari tradizionali.\nIngredienti.\n\u00c8 composta da un classico impasto fatto con farina, acqua, sale, lievito e olio (o strutto). Il ripieno varia a seconda delle zone. In Campania e Lazio viene farcita con uova sbattute, insaccati come salame o prosciutto crudo e formaggi come pecorino o provolone. In Basilicata si inseriscono spesso uova sode, i salumi variano tra salsiccia e soppressata, i formaggi usati sono pecorino e toma (ricotta in alternativa alla toma)."}
{"id": "596957", "revid": "507033", "url": "https://it.wikipedia.org/wiki?curid=596957", "title": "Succinilcolina", "text": "La succinilcolina (chiamata anche sussametonio, o suxametonio) \u00e8 un farmaco utilizzato in anestesia generale, facente parte del gruppo dei rilassanti neuromuscolari depolarizzanti.\nLe sue caratteristiche principali sono la produzione di fascicolazioni e la breve durata di azione (in quanto viene rapidamente idrolizzato ad acido succinico e colina dalle esterasi del fegato e del plasma). In caso di riduzione della concentrazione di questo enzima, o della sua presenza in forma atipica (nel caso di una alterazione congenita silente), la paralisi pu\u00f2 durare molto pi\u00f9 a lungo.\nFarmacocinetica.\nLa breve durata d'azione della succinilcolina (dai 5 ai 10 minuti) \u00e8 associata alla natura intrinseca della sostanza: la presenza a livello strutturale di due gruppi esterei la rende particolarmente sensibile al processi di idrolisi, chimica ed enzimatica, che rendono l'emivita plasmatica della molecola estremamente breve.\nFarmacodinamica.\nL'effetto farmacodinamico della succinilcolina si espleta attraverso l'agonismo dei recettori ionotropici nicotinici a livello della giunzione neuro-muscolare della muscolatura scheletrica.\nL'agonismo a livello endogeno avviene per contemporanea interazione di due molecole di acetilcolina nei due rispettivi siti di binding del canale nicotinico separati da una distanza approssimativa di 11 \u00c5; la struttura simmetrica della succinilcolina consente la contemporanea interazione dei due ammoni quaternari con i due siti di binding senza consentire l'apertura del canale visto l'ingombro occupazionale causato dallo spaziatore (acido succinico) tra i due azoti: in questo modo, si genera un antagonismo di tipo competitivo per il sito di legame tra succinilcolina e acetilcolina endogena (si ha un cambio dei rapporti stechiometrici da 2:1 acetilcolina-recettore a 1:1 succinilcolina-recettore) con conseguente inattivazione del canale e blocco della placca neuromuscolare, che si riflette a livello clinico con paresi della muscolatura volontaria.\nUtilizzo clinico.\nNonostante i suoi effetti collaterali, comprese le mortali ipertermia maligna, iperkaliemia, e anafilassi, \u00e8 assai popolare in medicina d'emergenza poich\u00e9 verosimilmente possiede la pi\u00f9 breve latenza e durata d'azione fra tutti i farmaci miorilassanti; qualit\u00e0, quest'ultima, che ne fa uno dei farmaci pi\u00f9 utilizzati in caso di previste difficolt\u00e0 nell'intubazione oro-tracheale, nelle prime fasi dell'anestesia generale.\nViene somministrata per via endovenosa alla dose di 0,75 - 1,5\u00a0mg/kg. La paralisi si ottiene dopo 90 secondi dalla somministrazione e la durata \u00e8 di circa 10 minuti (quindi, nel caso di interventi pi\u00f9 lunghi, deve essere successivamente utilizzato per la paralisi muscolare un altro farmaco a maggiore durata d'azione).\nEffetti indesiderati e controindicazioni.\nDurante il trattamento con succinilcolina, specie in soggetti con ridotta attivit\u00e0 delle colinesterasi plasmatiche, possono insorgere bradicardia e scialorrea che si possono controllare con somministrazione di atropina."}
{"id": "596959", "revid": "287204", "url": "https://it.wikipedia.org/wiki?curid=596959", "title": "Etomidato", "text": "L'etomidato \u00e8 un agente ipnotico intravenoso utilizzato in anestesia, con formula di struttura completamente diversa da quella di tutti gli altri anestetici: si tratta infatti di un imidazol-carbossilato che a pH fisiologico subisce un riarrangiamento intramolecolare tale da aumentarne la lipofilia.\nLa caratteristica principale che ne fa il farmaco di prima scelta nell'induzione anestesiologica dei pazienti con patologie cardiopolmonari \u00e8 la sua scarsa depressione a carico dei sistemi respiratorio e cardiaco. Altra caratteristica importante \u00e8 la scarsa tendenza al rilascio di istamina, cosa che rende l'etomidato un farmaco ideale nell'induzione di pazienti con iperreattivit\u00e0 delle vie aeree.\nUsi medici.\nSedazione e anestesia.\nIn situazioni di emergenza, l'etomidato era uno degli agenti ipnotici sedativi pi\u00f9 frequentemente utilizzati, mentre oggi \u00e8 stato soppiantato dal propofol. \u00c8 usato per la sedazione cosciente e per indurre l'anestesia. \u00c8 usato come agente anestetico perch\u00e9 ha una rapida insorgenza d'azione e un basso profilo di rischio cardiovascolare, quindi \u00e8 meno probabile che provochi un calo significativo della pressione sanguigna rispetto ad altri farmaci. Inoltre l'etomidato viene utilizzato per il suo facile dosaggio, causa poca depressione respiratoria, non libera istamina e protegge dall'ischemia miocardica e cerebrale. Quindi l'etomidato \u00e8 un buon anestetico per le persone emodinamicamente instabili. L'etomidato pu\u00f2 essere usato in pazienti con trauma cranico perch\u00e9 \u00e8 uno dei pochi anestetici in grado di ridurre la pressione intracranica e mantenere una normale pressione arteriosa.\nIn caso di sepsi, una dose del farmaco non sembra influenzare il rischio di morte.\nTest vocale e di memoria.\nUn altro uso dell'etomidato \u00e8 determinare la lateralizzazione del linguaggio prima di eseguire le lobectomie per rimuovere i centri epilettogeni nel cervello.\nInibitore della steroidogenesi.\nOltre all'uso come anestetico, l'etomidato inibisce direttamente la biosintesi enzimatica di ormoni steroidei. Essendo l'unico inibitore della steroidogenesi surrenalica disponibile per la somministrazione endovenosa o parenterale, \u00e8 utile nelle situazioni in cui \u00e8 necessario un'azione rapida sull'ipercortisolismo o nei casi in cui non \u00e8 possibile la somministrazione orale.\nEsecuzioni.\nLo stato americano della Florida ha usato questa droga durante una condanna a morte eseguita su Mark James Asay, 53 anni, il 24 agosto 2017. \u00c8 diventato la prima persona negli Stati Uniti a essere giustiziata con l'etomidato, che ha sostituito il midazolam come sedativo nel cocktail letale. Questo perch\u00e9 le compagnie farmaceutiche hanno reso pi\u00f9 difficile l'acquisto del midazolam per le esecuzioni. L'etomidato \u00e8 seguito da rocuronio, un agente paralizzante e infine acetato di potassio al posto dell'iniezione di cloruro di potassio comunemente usata per fermare il cuore.\nEffetti avversi.\nL'etomidato sopprime la sintesi di corticosteroidi nella corteccia surrenale inibendo in modo reversibile l'11\u03b2-idrossilasi, un enzima importante per la produzione di steroidi surrenali. L'uso di un'infusione di etomidato continua in terapia intensiva per la sedazione di pazienti con traumi gravi \u00e8 associato all'aumento della mortalit\u00e0 dovuta alla soppressione surrenalica. La somministrazione endovenosa continua di etomidato porta a disfunzione adrenocorticale. La mortalit\u00e0 nei pazienti esposti a un'infusione continua di etomidato \u00e8 principalmente dovuta a malattie infettive come la polmonite.\nFarmacologia.\nFarmacodinamica.\nL'enantiomero ( \"R\" ) \u00e8 dieci volte pi\u00f9 potente dell'enantiomero ( \"S\" ). A basse concentrazioni ( \"R\" )-etomidato \u00e8 un modulatore dei recettori GABAA. A concentrazioni pi\u00f9 elevate si comporta come un agonista allosterico. Il suo sito di legame si trova nella sezione transmembrana del recettore, tra le subunit\u00e0 alfa e beta. Le subunit\u00e0 \u03b23 dei recettori GABAA sono causa delle propriet\u00e0 anestetiche dell'etomidato, mentre le subunit\u00e0 \u03b22 sono coinvolti nelle altre azioni suscitate da questo farmaco.\nFarmacocinetica.\nA dosi terapeutiche, l'anestesia viene indotta per la durata di 5-10 minuti circa. L'emivita del farmaco \u00e8 di circa 75 minuti, poich\u00e9 l'etomidato viene ridistribuito dal plasma ad altri tessuti.\nMetabolismo.\nL'etomidato \u00e8 legato alle proteine nel plasma sanguigno in elevate percentuali ed \u00e8 metabolizzato dalle esterasi epatiche e plasmatiche in prodotti inattivi.\nFormulazione.\nL'etomidato viene somministrato in soluzione iniettabile trasparente incolore contenente 2 mg / ml di etomidato in una soluzione acquosa al 35% di glicole propilenico, oppure in emulsione lipidica (di forza equivalente). In origine l'etomidato era formulato come miscela racemica, ma la forma \"R\" \u00e8 pi\u00f9 attiva del suo enantiomero, quindi venne riformulato come singolo enantiomero."}
{"id": "596968", "revid": "812894", "url": "https://it.wikipedia.org/wiki?curid=596968", "title": "Davy Jones (leggenda)", "text": "Nella superstizione marinara di tradizione anglosassone, si ritiene che l'essere immaginario chiamato Davy Jones sia un demone del mare soventemente associato alla morte per annegamento dei marittimi o ai relitti che giacciono negli abissi.\nCi si riferisce al suo nome soprattutto attraverso l'espressione \u00ab\"Davy Jones' locker\"\u00bb, ovvero \"lo scrigno di Davy Jones\", una metafora per indicare \"il fondo del mare\" (o \"una tomba in fondo al mare\"), inteso come luogo in cui riposano i caduti del mare: \u00ab\"sent to Davy Jones's locker\"\u00bb oppure \u00ab\"He\u2019s gone to Davy Jones\u2019s locker\"\u00bb. \nLe origini del nome di Davy Jones, diavolo dei marinai, non sono chiare, un dizionario del XIX secolo associa Davy Jones al \"fantasma di Giona\".\nOrigini del nome.\nFonti letterarie.\nLe origini del nome non sono note. Si ritiene che il primo riferimento letterario a questo personaggio si trovi nel romanzo \"The Four Years Voyages of Captain George Roberts\" di Daniel Defoe, che usa la frase \"having the rest into Davy Jones' locker, i.e. the sea\" (\"riposarsi nello scrigno di Davy Jones, cio\u00e8 nel mare\"). In \"The Adventures of Peregrine Pickle\" (1751), Tobias Smollett descrive l'uso del nome di Jones presso i marinai della sua epoca:\nSmollett descrive Jones come una creatura mostruosa, con occhi a disco, tre file di denti, corna, coda, e fumo azzurro che gli esce dalle narici. Anche Washington Irving cita Davy Jones in \"Adventures of the Black Fisherman\" (1824). Nella letteratura moderna, i riferimenti sono innumerevoli, e includono quelli in \"Moby Dick\" di Herman Melville, \"L'isola del tesoro\" di Robert Louis Stevenson e \"Peter Pan\" di J. M. Barrie.\nTeorie sull'origine.\nSono state avanzate molte diverse teorie circa le origini di questo mito. Un pirata di nome David Jones esistette realmente negli anni 1630, ed era attivo nell'Oceano Indiano, ma la maggior parte degli studiosi ritiene improbabile che fosse cos\u00ec famoso da dare vita a una leggenda diffusa in gran parte del mondo. Un gestore di pub inglese con questo nome viene citato nella canzone \"Jones's Ale is Newe\" (1594) e potrebbe essere associato alla leggenda di un gestore di pub che imprigionava i marinai ubriachi e poi li vendeva alle navi di passaggio. Correlato potrebbe essere anche Duffer Jones, un leggendario marinaio miope che spesso si trovava a cadere fuori bordo.\nAltre ipotesi sulle possibili origini del mito ne enfatizzano gli elementi soprannaturali. I marinai del Galles invocavano San Davide per ottenere protezione in caso di pericolo mortale durante la navigazione; ma Davy potrebbe essere anche, secondo alcuni, una deformazione di \"devil\" (il Diavolo). Ancora, potrebbe esistere un legame fra il cognome Jones e il nome Giona, divenuto l'\"angelo malvagio\" dei marinai dopo la sua permanenza nel ventre della balena.\nGeneralmente a questo demone si fa riferimento per indicare gli spettri che la tradizione marinara ritiene s'aggirino su rotte considerate maledette (una di queste \u00e8 la rotta seguita dal transatlantico \"Titanic\" nel 1912), oppure che si levino dagli abissi dove sono state gettate le salme dei marinai deceduti, specialmente dopo decessi tragici.\nSecondo alcuni, Davy Jones \u00e8 solo uno dei tanti nomi di Satana.\nTrasposizioni di Davy Jones nella cultura di massa.\nCinema.\nDavy Jones, interpretato dall'attore Bill Nighy, \u00e8 il nemico di Jack Sparrow nei film \"Pirati dei Caraibi - La maledizione del forziere fantasma\" (2006) e \"Pirati dei Caraibi - Ai confini del mondo\" (2007). Il personaggio compie una breve apparizione anche nel film \"Pirati dei Caraibi - La vendetta di Salazar\" (2017), a dieci anni di distanza dalla sua ultima apparizione a schermo.\nViene rappresentato come il capitano di un equipaggio composto da esseri per met\u00e0 umani e per met\u00e0 creature marine: lui stesso ha corpo da uomo, tentacoli da polpo come barba, la testa di un polpo sulla nuca, un lungo tentacolo al posto dell'indice della mano destra, una chela di granchio al posto della mano sinistra e una zampa di granchio (che sembra una gamba di legno) al posto della gamba destra. Governa l'Olandese Volante, \u00e8 visto dal suo equipaggio come il Diavolo, e controlla il Kraken, mitologico mostro marino raffigurato nel film come un calamaro gigante che abbatte le navi con i suoi giganteschi tentacoli.\nLo Scrigno di Davy Jones appare in \"Pirati dei Caraibi - Ai confini del mondo\": il luogo in cui \"Davy Jones non lascia mai andare quello che prende\" \u00e8 una sperduta isola deserta sospesa tra il mondo dei vivi e quello dei morti, alla quale \u00e8 possibile accedere precipitando da un'enorme cascata ai confini del mondo (o semplicemente trascinati dal Kraken) e in cui chi vi \u00e8 relegato impazzisce.\nVideogiochi.\nNel celebre videogioco Inazuma Eleven GO e nei suoi seguiti \u00e8 presente un personaggio di nome Davy Jones, capitano della squadra Accademia Baia dei Pirati, i cui componenti sono vari riferimenti al mondo piratesco.\nMusica.\nBrani musicali e album ispirati al nome di Davy Jones includono:"}
{"id": "596973", "revid": "287204", "url": "https://it.wikipedia.org/wiki?curid=596973", "title": "Yajna", "text": ""}
{"id": "596975", "revid": "339392", "url": "https://it.wikipedia.org/wiki?curid=596975", "title": "Brahmarishi", "text": ""}
{"id": "596977", "revid": "834", "url": "https://it.wikipedia.org/wiki?curid=596977", "title": "Olandese volante", "text": ""}
{"id": "596979", "revid": "5165", "url": "https://it.wikipedia.org/wiki?curid=596979", "title": "Scansione interlacciata", "text": " \nLa scansione interlacciata, o interlacciamento, era un sistema di scansione di immagini video che prevedeva la divisione delle linee di scansione in due parti, dette campi o semiquadri, suddivisi in linee pari e dispari. Questa tecnica permetteva all'occhio umano di percepire una qualit\u00e0 di visualizzazione migliore senza bisogno di aumentare la larghezza di banda della trasmissione.\nUn televisore in standard PAL, per esempio, visualizzava 50 semiquadri al secondo (25 pari e 25 dispari). Un quadro completo, quindi, veniva tracciato 25 volte al secondo.\nOrigini storiche.\nLa tecnica dell'interlacciamento fu inventata negli anni trenta dall'ingegnere della RCA Randall C. Ballard (), contrapposta alla scansione progressiva di John Logie Baird. A partire dal formato a 405 linee della BBC, questa tecnica fu adottata da tutti gli standard televisivi, fino alla fine degli anni novanta.\nI monitor a tubo catodico per uso televisivo sono sempre stati interlacciati fino alla fine degli anni settanta quando l'avvento dei personal computer e delle relative risoluzioni ha comportato la reintroduzione di CRT a scansione progressiva.\nL'interlacciamento era anche previsto dai formati per l'alta definizione, in particolare dal 1080i. I moderni televisori al plasma e LCD sono tutti di natura progressiva, mentre monitor CRT interlacciati erano in uso professionalmente per l'equipaggiamento di produzione e controllo, alcuni monitor LCD possono emulare l'interlaccio inserendo delle righe nere nel segnale, per avere un'idea del risultato finale su un tubo catodico.\nI CRT interlacciati, per visualizzare i segnali a scansione progressiva, dovevano adottare delle opportune tecniche di interlacciamento; mentre i CRT progressivi (monitor CRT per computer), per visualizzare segnali interlacciati, dovevano adottare delle opportune tecniche di deinterlacciamento.\nPrincipi della cinematografia.\nDa un punto di vista tecnico, il cinema consiste in una serie di fotografie proiettate in rapida successione. Il principio della proiezione cinematografica richiede che lo schermo vada illuminato con una velocit\u00e0 alta per prevenire un fastidioso sfarfallio delle immagini (flickering). L'esatta velocit\u00e0 minima necessaria varia in base alla luminosit\u00e0 dell'ambiente, 40\u00a0Hz sono accettabili per stanze in penombra, e 80 sono necessari per schermi di grandi dimensioni in ambienti illuminati.\nDal momento che la velocit\u00e0 di scorrimento della pellicola \u00e8 vincolata da limiti meccanici, per lo meno nei sistemi di trascinamento tradizionali, i proiettori usano un otturatore rotante a farfalla per proiettare pi\u00f9 volte lo stesso fotogramma. Nel cinema muto, un otturatore a tre pale proietta tre volte ogni fotogramma di una pellicola che scorre alla velocit\u00e0 di 16 fotogrammi al secondo, illuminando cos\u00ec lo schermo 48 volte al secondo. Con l'avvento del sonoro, la velocit\u00e0 di proiezione pi\u00f9 alta (per via della qualit\u00e0 audio) di 24 fotogrammi al secondo permise l'utilizzo di un otturatore a due sole pale mantenendo la frequenza di proiezione a 48 volte al secondo.\nDifferenze concettuali tra cinema e televisione.\n\u00c8 importante osservare che l'immagine cinematografica non \u00e8 sottoposta a scansione, ma \u00e8 fotografata. Per cui paragonare una proiezione cinematografica a una moderna scansione progressiva \u00e8 impreciso: nella proiezione, ogni punto della pellicola viene proiettato sullo schermo contemporaneamente a tutti gli altri punti dello stesso fotogramma.\nLa soluzione dell'otturatore a pi\u00f9 pale non \u00e8 quindi utilizzabile per la scansione di un'immagine televisiva. Sarebbe possibile memorizzare un fotogramma video pieno e rileggerlo due volte tramite una memoria di quadro, tecnologia disponibile solo dalla fine degli anni ottanta. Questa tecnica \u00e8 usata infatti oggi nei televisori a 100\u00a0Hz.\nInoltre, i limiti della tecnologia a valvole termoioniche rendeva necessario agganciare la frequenza delle scansioni alla frequenza della rete in corrente alternata (60\u00a0Hz negli USA e 50\u00a0Hz in Europa) allo scopo di evitare interferenze.\nIl sistema inglese.\nNel 1936, quando in Inghilterra furono fissati alcuni standard di trasmissione, i CRT erano limitati a 200 linee di scansione. Utilizzando l'interlacciamento, una coppia di semiquadri da 202,5 linee poteva essere sovrapposta per fornire un limpido fotogramma a 405 linee. La frequenza di scansione verticale restava di 50\u00a0Hz, eliminando il problema dello sfarfallio, e con un dettaglio visibile notevolmente migliorato, tale che la BBC defin\u00ec il sistema ad \"alta definizione\". Questo sistema soppiant\u00f2 la scansione meccanica progressiva a 240 linee di John Logie Baird, anch'essa utilizzata in quell'epoca.\nApplicazioni moderne.\nDopo la Seconda guerra mondiale, i miglioramenti nella tecnologia consentirono a Stati Uniti ed Europa di adottare sistemi con una larghezza di banda maggiore, in grado di avere pi\u00f9 linee di scansione e quindi immagini migliori. Il principio alla base di tutti era comunque la \"scansione interlacciata\", particolarmente efficiente in termini di utilizzo di banda in rapporto alla qualit\u00e0.\nGli Stati Uniti adottarono il sistema a 525 linee a 60\u00a0Hz conosciuto come NTSC, l'Europa svilupp\u00f2 un sistema a 625 linee a cui poi si adegu\u00f2 anche la Gran Bretagna, per evitare di dover sviluppare un sistema televisivo proprio.\nLa Francia, che aveva sviluppato un sistema a 819 linee, pass\u00f2 anch'essa allo standard europeo di 625 linee. Nonostante l'ottima qualit\u00e0, questo sistema era previsto per la trasmissione in banda VHF e aveva un utilizzo dello spettro molto inefficiente.\n\u00c8 utile ricordare che il termine PAL, usato spesso per indicare il sistema di scansione a 625 linee e 50\u00a0Hz, in realt\u00e0 si riferisce solo allo standard di codifica dei colori. Infatti, la Francia adott\u00f2 il proprio sistema S\u00c9CAM, adottato poi anche in Russia e da altre nazioni, mentre il PAL \u00e8 usato anche in paesi con scansione 525/60, come il Brasile e l'Argentina.\nApplicazioni.\nL'Interlacciamento \u00e8 usato da tutti i sistemi analogici di trasmissione TV di uso corrente:\n\u00c8 usato anche nelle trasmissioni digitali, solitamente indicato dalla lettera \"i\" dopo il numero di linee di scansione: 480i, 576i e 1080i.\nVantaggi dell'interlacciamento.\nNella progettazione di un sistema video occorre affrontare degli inevitabili compromessi. Uno dei fattori pi\u00f9 importanti da esaminare \u00e8 la larghezza di banda occupata dal segnale, misurata in megahertz (nel caso di un segnale analogico) o bit rate (nel caso di video digitale). Maggiore \u00e8 la banda, maggiori sono il costo e la complessit\u00e0 del sistema. L'interlacciamento \u00e8 una tecnica particolarmente utile per ridurre la banda del segnale di un fattore pari a due, dato un certo numero di linee e una frequenza di visualizzazione. \nCome alternativa, una larghezza di banda determinata \u00e8 sufficiente per fornire un segnale video interlacciato con una frequenza di visualizzazione doppia per un dato numero di linee. Una frequenza di visualizzazione elevata riduce lo sfarfallio nei monitor CRT e migliora la visualizzazione dei movimenti, aumentando la risoluzione temporale del sistema di scansione. Il sistema visivo umano calcola la media tra i fotogrammi rapidamente visualizzati in un video, e quindi gli artefatti generati dall'interlacciamento non sono percepibili se trasmessi alla velocit\u00e0 corretta.\nA parit\u00e0 di banda e di frequenza di scansione, il video interlacciato permette di ottenere una risoluzione spaziale pi\u00f9 alta rispetto a quella della scansione progressiva. Per esempio, un segnale in alta definizione 1080i50, interlacciato con risoluzione 1920x1080 e frequenza di 50\u00a0Hz, occupa una banda simile a un segnale 720p50, a scansione progressiva con risoluzione di 1280\u00d7720 e frequenza 50\u00a0Hz. Il primo segnale per\u00f2 ha circa il 50 % in pi\u00f9 di risoluzione spaziale.\nSi noti, comunque, che questi esempi presuppongono l'uso di segnali \"non compressi\". Il tipo di compressione dei dati usato in realt\u00e0 per l'alta definizione \u00e8 meno efficiente per il video interlacciato, e quindi il risparmio effettivo di banda \u00e8 meno della met\u00e0. In effetti, \u00e8 un dato di fatto che le immagini interlacciate sono pi\u00f9 difficili da comprimere rispetto a quelle progressive.\nProblemi causati dall'interlacciamento.\nIl video interlacciato \u00e8 progettato per essere acquisito, registrato, trasmesso e visualizzato sempre restando interlacciato. Il limite principale della tecnica dell'interlacciamento \u00e8 la creazione di artefatti visibili durante i movimenti rapidi, in particolare in quei soggetti che si muovono abbastanza velocemente da essere in due posizioni diverse nei due semiquadri di uno stesso fotogramma.\nGli artefatti sono facilmente visibili durante la riproduzione di immagini fisse o a velocit\u00e0 inferiori a quella nominale.\nDal momento che i monitor dei computer sono di natura progressiva, un segnale interlacciato verr\u00e0 visualizzato su di essi con presenza di artefatti. In particolare, l'uso generalizzato di software per il montaggio richiede spesso l'uso di hardware apposito per visualizzare il video interlacciato correttamente. Un monitor esterno \u00e8 di uso molto comune, nonch\u00e9 pratica raccomandata.\nPer minimizzare gli artefatti visibili su un monitor a scansione progressiva, esiste una tecnica nota come deinterlacciamento. Il video risultante \u00e8 spesso di risoluzione inferiore, soprattutto nelle aree con oggetti in movimento. I televisori al plasma o LCD, integrando un sistema di deinterlacciamento, sono spesso utilizzati per visualizzare segnali interlacciati.\nUn altro problema causato dall'interlacciamento \u00e8 l\"'effetto twitter\", visibile quando il video contiene un livello di dettaglio verticale vicino alla risoluzione orizzontale del formato. Per esempio, un motivo a righe orizzontali sottili pu\u00f2 apparire confuso, come se linee si spostassero orizzontalmente da un semiquadro all'altro. Si tratta di un problema simile all'intermodulazione causata dai dettagli fini nel video composito. Le persone che lavorano in televisione sanno, infatti, che \u00e8 necessario evitare abiti a righe sottili durante le riprese, anche se le telecamere di fascia alta integrano un filtro passa basso per arginare questo problema.\nL'effetto flicker \u00e8 il motivo principale per cui l'interlacciamento non \u00e8 utilizzabile sui monitor dei computer. La leggibilit\u00e0 del testo ne risulta infatti fortemente compromessa per via del livello di dettaglio normalmente usato da tali monitor: un pixel \u00e8 tipicamente alto quanto una riga di scansione, e verrebbe quindi visualizzato per un semiquadro solo, seguito da un uguale periodo di buio. La frequenza di scansione sarebbe in pratica dimezzata.\nPer evitare questo problema, i televisori normali normalmente non visualizzano i dettagli in maniera troppo nitida. La grafica generata da computer per uso televisivo deve considerare una risoluzione teorica dimezzata (o ancora inferiore) rispetto a quella reale. In questo modo, la dimensione del testo sar\u00e0 tale da far rientrare una linea orizzontale in almeno una linea di scansione. La maggior parte dei caratteri usati in televisione prevede sbarre larghe e non ha le grazie.\nInterlacciamento e computer.\nNegli anni '70, gli home computer e le console per videogiochi potevano essere connesse al televisore domestico. All'epoca, un segnale a 525 o 625 linee era ben al di l\u00e0 delle capacit\u00e0 grafiche dei computer di basso costo, per cui questi implementavano un sistema che tracciava ogni linea sopra la stessa linea del semiquadro precedente, invece di intercalarle. Si trattava, in effetti, di un ritorno alla scansione progressiva non pi\u00f9 in uso dagli anni '20.\nDal momento che ogni semiquadro comprendeva un quadro video completo, in termini moderni questo sistema sarebbe noto come 240p sui televisori NTSC e 288p su quelli PAL.\nAnche se i dispositivi domestici potevano generare un simile segnale, questa pratica era fuori standard per gli standard di trasmissione.\nGli standard video come il CGA costituivano un'ulteriore semplificazione, omettendo la modulazione della sottoportante colore e permettendo una connessione pi\u00f9 diretta tra il computer e il monitor.\nVerso la met\u00e0 degli anni '80, le schede grafiche erano molto migliorate e vi fu la necessit\u00e0 di nuovi monitor. L'Apple IIGS era limitato, per esempio, a una risoluzione massima di 640\u00d7200, con pixel alti e stretti, e problemi nella visualizzazione di immagini realistiche. Alcune soluzioni prevedevano l'uso di monitor dedicati. Senza la necessit\u00e0 di essere trasmessi, i segnali potevano occupare pi\u00f9 banda dei 6, 7 e 8 MHz previsti dagli standard televisivi.\nLa Apple integr\u00f2 un monitor 342p nel Macintosh, e lo standard EGA per i PC compatibili IBM aveva un formato di 350p. L'Amiga poteva invece generare un vero segnale NTSC o PAL interlacciato (insieme ad alcune varianti RGB). Per questo motivo l'Amiga domin\u00f2 il mercato della produzione televisiva fino alla met\u00e0 degli anni 90. Tuttavia, il video interlacciato creava problemi alla visualizzazione di applicazioni pi\u00f9 tradizionali.\nNel 1987 venne introdotto lo standard VGA, che divenne presto uno standard per i PC. Anche la Apple lo adott\u00f2 due anni dopo, quando lo standard venne espanso per il suo sistema di colore a 24 bit.\nNei primi anni novanta i fabbricanti di monitor e schede grafiche introdussero nuovi standard, che ancora una volta prevedevano l'interlacciamento. Questi monitor usavano frequenza di scansione molto alte, per evitare lo sfarfallio. Questo tipo di monitor non riscosse un grande successo, anche se lo sfarfallio era molto ridotto la mancanza di dettaglio e la stanchezza visiva erano un serio problema. L'interlacciamento venne abbandonato per i monitor dei computer, e alcuni produttori pubblicizzarono anche schede con risoluzioni \u201cnon interlacciate\u201d. Questo \u00e8 il motivo per cui l'industria informatica si \u00e8 opposta all'uso dell'interlacciamento per l'alta definizione, a favore del 720p."}
{"id": "596984", "revid": "17654", "url": "https://it.wikipedia.org/wiki?curid=596984", "title": "Der Fliegende Holl\u00e4nder", "text": ""}
{"id": "596986", "revid": "228587", "url": "https://it.wikipedia.org/wiki?curid=596986", "title": "Gorilla guerriglia", "text": "Gorilla guerriglia \u00e8 il primo album del rapper italiano Zampa, pubblicato nel 2001 dalla Vibrarecords.\nIl disco.\nComprende dieci brani (di cui uno strumentale) prodotti dai beatmaker DJ Da, DJ Zeta, Hakeem, Lukas, Othello, Tony Da Pot. L'album ha inoltre visto la partecipazione vocale dei rapper Jap, Jimbo e Shen dall'Osteria Lirica, Cricca Dei Balordi, Mistaman, Zona Blu (Lord Hazy &amp; Stratega), Othello."}
{"id": "596992", "revid": "15756", "url": "https://it.wikipedia.org/wiki?curid=596992", "title": "Musei diocesani italiani", "text": "Questa \u00e8 una lista che elenca i musei diocesani esistenti in Italia."}
{"id": "596998", "revid": "2187918", "url": "https://it.wikipedia.org/wiki?curid=596998", "title": "Marco (peso)", "text": "Il marco (alto tedesco moderno: \"marc\", \"marke\") \u00e8 inizialmente un'unit\u00e0 di misura di massa tedesca, che soppiant\u00f2 dall'XI secolo la libbra come peso per i metalli preziosi e per le monete.\nIl rapporto tra marco e libra era di 2:1, cio\u00e8 una libbra valeva due marchi.\nPresumibilmente il termine marco per i metalli preziosi deriva dal fatto che la libbra d'argento o d'oro che era fusa in forma di barra riceveva un marchio al centro, in modo tale che la libbra recasse due di questi marchi.\nFino al Medioevo esistevano molti pesi per il marco, che si differenziavano nelle varie localit\u00e0. Il marco di Colonia prese la posizione predominante perch\u00e9 dal XVI secolo divenne la base per la monetazione del Sacro romano impero della nazione germanica."}
{"id": "597004", "revid": "1564499", "url": "https://it.wikipedia.org/wiki?curid=597004", "title": "Museo Diocesano", "text": ""}
{"id": "597006", "revid": "107993412", "url": "https://it.wikipedia.org/wiki?curid=597006", "title": "Lupo solitario (album)", "text": "Lupo solitario \u00e8 il secondo album in studio del rapper italiano Zampa, pubblicato nel 2004 dalla Vibrarecords.\nDescrizione.\nRegistrato a Milano nella Fortezza, \"Lupo solitario\" si compone di ventuno brani prodotti da Bassi Maestro, Bosca, DJ Zeta, Frank Siciliano, Hakeem, Jack the Smoker, Jimbo degli Osteria Lirica, Mace e Rubo. Tra le collaborazioni sono presenti Bassi Maestro, Mistaman, Jap e la Cricca Dei Balordi.\nL'album ha rappresentato un salto di qualit\u00e0 rispetto all'album precedente, sia per le produzioni che per i testi che portano gli ascoltatori nel mondo del rapper. Temi toccati sono autobiografici, compresi sogni, speranze disilluse e difficolt\u00e0 giornaliere."}
{"id": "597018", "revid": "44939", "url": "https://it.wikipedia.org/wiki?curid=597018", "title": "Ciclo dell'acido citrico", "text": ""}
{"id": "597021", "revid": "44939", "url": "https://it.wikipedia.org/wiki?curid=597021", "title": "Ciclo degli acidi tricarbossilici", "text": ""}
{"id": "597023", "revid": "30610", "url": "https://it.wikipedia.org/wiki?curid=597023", "title": "Citizendium", "text": "Citizendium (\"citizen's compendium\", il \"compendio del cittadino\") \u00e8 un progetto wiki aperto e non profit per creare una enciclopedia online che combini la partecipazione degli utenti alla direzione di esperti.\n\u00c8 nato alla fine del 2006 sulla base dei contenuti e del software di Wikipedia, con la prospettiva di assumere nel tempo una vita propria. \u00c8 stato lanciato ufficialmente il 28 marzo 2007 e attualmente \u00e8 sviluppato solo in lingua inglese.\nLe caratteristiche principali che differenziano Citizendium da Wikipedia:\nL'iscrizione \u00e8 gratuita e aperta a chiunque e non subordinata ad una preventiva verifica del CV o approvazione da parte degli amministratori.\nCome Wikipedia, \u00e8 un progetto non profit che si finanzia accettando donazioni e sponsorizzazioni non intrusive.\nIl progetto \u00e8 originato da Larry Sanger, cofondatore di Wikipedia, che in merito al progetto ha previsto che i migliori utenti di Wikipedia potrebbero passare a Citizendium poich\u00e9 quest'ultimo pone vincoli contro il dilettantismo e l'anonimato (pur non avendo come scopo quello di sottrarre contributori o traffico a Wikipedia). Il progetto riprende le idee di Sanger relative a Nupedia (2000-2003).\nA marzo 2013 Citizendium ha raggiunto le 16.400 voci."}
{"id": "597025", "revid": "196390", "url": "https://it.wikipedia.org/wiki?curid=597025", "title": "Pastore Tedesco", "text": ""}
{"id": "597027", "revid": "2091899", "url": "https://it.wikipedia.org/wiki?curid=597027", "title": "Calcedonio", "text": "II calcedonio \u00e8 il nome generico che viene dato al quarzo quando si presenta in masse compatte di silice microcristallina con tessitura fibroso-orientata. Il nome deriva dal greco \u03a7\u03b1\u03bb\u03ba\u03b7\u03b4\u03ce\u03bd (C\"halked\u00f3n\"), riferito a \"Calcedonia\", antica citt\u00e0 mineraria della Bitinia (oggi Kadik\u00f6y, in Turchia) con porto sul Mar di Marmara, nei cui dintorni si estraeva il materiale usato per creare ornamenti. Tutte le variet\u00e0 sono considerate pietre dure e utilizzate a scopo ornamentale, fin dall'antichit\u00e0, soprattutto per la creazione di cammei e intagli. \nStruttura e caratteri distintivi.\nIl calcedonio si presenta generalmente in forma di croste o masse concrezionarie, di colore uniforme o zonate con striature colorate di varie tonalit\u00e0. Sono frequenti gli aggregati tondeggianti (mammellonari o botroidali) e nodulari. \nLa struttura \u00e8 costituita da fibre criptocristalline, isorientate e in misura minore da aggregati microgranulari. Nel caso di una tessitura criptocristallina i singoli cristalli vengono difficilmente distinti anche al microscopio a luce polarizzata. Nel caso delle strutture microcristalline isorientate, i singoli cristalli sono microscopici o sub-microscopici, allungati ed orientati parallelamente, quindi invisibili o difficilmente visibili a occhio nudo, ma distinguibili con un microscopio.\nIl calcedonio \u00e8 semitrasparente quando \u00e8 tagliato sottile, opaco e dalla tipica lucentezza ceroide in campioni pi\u00f9 massivi. Ha durezza 6,5-7, leggermente pi\u00f9 bassa del quarzo, e frattura concoide granulosa.\nLa colorazione - molto variabile - dipende dalle impurezze presenti nel reticolo cristallino. Fin dall'antichit\u00e0 la colorazione \u00e8 stata anche modificata tramite esposizione alla luce solare, riscaldamento, o contatto con liquidi (la pietra \u00e8 altamente porosa e permette un assorbimento selettivo dei liquidi). A seconda della colorazione e dell'aspetto, il calcedonio prende varie denominazioni:\nParagenesi.\nL'ambiente di formazione comune \u00e8 quello filoniano-idrotermale di bassa temperatura (per esempio nella cavit\u00e0 interna dei geodi) e metamorfico. \nUna genesi secondaria, per via della durezza del quarzo, \u00e8 quella nelle rocce sedimentarie detritiche. Talvolta il calcedonio si pu\u00f2 formare anche per trasformazione ricostruttiva dall'opale (che ha una struttura disordinata e parzialmente instabile)."}
{"id": "597029", "revid": "245802", "url": "https://it.wikipedia.org/wiki?curid=597029", "title": "Zio Paperone e la Giostra del Saracino", "text": "Zio Paperone e la Giostra del Saracino \u00e8 una storia a fumetti Disney pubblicata sul numero 1606 di \"Topolino\" (7 settembre 1986). Il testo \u00e8 di Pierfrancesco Prosperi, i disegni di Luciano Gatto.\nProtagonisti del fumetto sono Zio Paperone, Paperino e Qui, Quo e Qua. Paperon de' Paperoni intende inaugurare un immenso parco divertimenti, \"\"Paper-World\", in cui verranno riprodotti i pi\u00f9 celebri monumenti e le principali manifestazioni storiche e folkloristiche dei vari Paesi del Mondo. Per l'Italia il papero miliardario intende riproporne due: una sar\u00e0 il Palio di Siena, ma la scelta della seconda resta alquanto dubbiosa, per il gran numero di belle rassegne storiche nel nostro Paese. Venuto a conoscenza della Giostra del Saracino di Arezzo, Paperone si reca senza indugio nella citt\u00e0 toscana, anche per la contemporanea mostra orafa, data la risaputa predilezione del ricco papero per il nobile metallo.\nA mostra conclusa, i protagonisti assistono alla Giostra. Questa viene per\u00f2 interrotta quando tutti i cavalieri colpiscono il centro. I tre astuti nipotini indagano e scoprono un sabotaggio: nella punta di tutte le lance \u00e8 stato inserito un pezzo di ferro e al centro del tabellone del Buratto \u00e8 stata applicata una calamita. In Piazza scoppiano subito incidenti, in quanto i Quartieri si accusano reciprocamente di aver tentato di imbrogliare. Ma i cinque paperi scopriranno che c'\u00e8 ben altro dietro all'episodio.\n\"Zio Paperone e la Giostra del Saracino\" si inserisce in quel ciclo di storie disneyane che hanno al centro grandi manifestazioni storiche, culturali o sportive. Gi\u00e0 l'anno prima era stata pubblicata sui numeri 1549-50 di \"Topolino\" la storia \"Topolino al Palio di Siena\"\", il cui scenario era ovviamente la celebre rassegna paliesca senese."}
{"id": "597030", "revid": "647919", "url": "https://it.wikipedia.org/wiki?curid=597030", "title": "Pastore Bergamasco", "text": ""}
{"id": "597033", "revid": "1543377", "url": "https://it.wikipedia.org/wiki?curid=597033", "title": "Roxy Music (album)", "text": "Roxy Music \u00e8 l'album di debutto della band glam rock inglese Roxy Music, pubblicato nel 1972 dalla Island Records.\nIl disco.\nLa traccia d'apertura del disco, \"Re-Make/Re-Model\", \u00e8 stata definita un \"pastiche post-moderno\", e contiene un assolo da parte di ogni membro del gruppo con rimandi a molti classici della musica occidentale, incluse \"Day Tripper\" dei Beatles, la versione di Duane Eddy del tema di \"Peter Gunn\", e la \"Cavalcata delle Valchirie\" di Richard Wagner; l'esoterica \"CPL 593H\" dovrebbe il suo titolo alla targa di un'auto guidata da una bellissima donna che Bryan Ferry aveva seguito in strada un giorno. Brian Eno produsse alcuni effetti sonori \"lunari\" quando Ferry gli chiese un sound \"simile alla Luna\" per la canzone \"Ladytron\". Successivamente, \"If There Is Something\" venne reinterpretata dai Tin Machine di David Bowie nel 1991.\nMolte delle canzoni sull'album sono tematicamente collegate a delle pellicole cinematografiche. \"2HB\", \u00e8 un tributo di Ferry a Humphrey Bogart e cita la battuta \"Here's looking at you, kid\" resa famosa dal film \"Casablanca\" del 1942; \"Chance Meeting\" si ispira al film \"Breve incontro\" \"(Brief Encounter)\" di David Lean (1945). \"The Bob (Medley)\" prende il titolo da \"I lunghi giorni delle aquile\" \"(Battle of Britain)\" (1968) ed include un passaggio sonoro che simula il rumore di uno sparo.\nDiscutendo dell'album, Andy Mackay disse a posteriori: \u00abNon inventammo certamente l'eclettismo, ma ribadimmo e provammo che il rock 'n' roll poteva parlare di tutto, di qualsiasi argomento\u00bb.\nProduzione e copertina.\nLa band lavor\u00f2 sulle canzoni per un paio di mesi prima di trovare uno studio adatto per le sedute di registrazione, e l'incisione del disco non occup\u00f2 pi\u00f9 di una settimana in tutto. Questo accadde perch\u00e9 la band non aveva ancora stipulato un contratto vero e proprio, e alcuni dirigenti della E.G. Records stavano finanziando le sessioni di tasca propria, pagando circa \u00a35,000 di affitto per lo studio. L'album venne prodotto dall'autore dei testi dei King Crimson, Peter Sinfield, da poco uscito dal gruppo. Nel maggio 1972, poche settimane dopo la conclusione delle sessioni, la band firm\u00f2 un contratto con la Island Records e nel giugno seguente l'album usc\u00ec sul mercato.\nL'inclinazione della band per il glamour si riflette nell'immagine in stile anni cinquanta della copertina dell'album. Opera del fotografo Karl Stoecker, ritrae la modella Kari-Ann Muller, che in futuro avrebbe sposato Chris Jagger, fratello di Mick Jagger. L'album \u00e8 dedicato a Susie, una batterista che aveva fatto un'audizione per entrare nei Roxy Music nei primi periodi della band.\nPubblicazioni.\n\"Roxy Music\", in particolare la versione in LP, \u00e8 stata pubblicata in differenti formati nel corso degli anni. La copertina originale, pubblicata nel 1972 dalla Island Records, \u00e8 apribile e mostra all'interno una foto della band (incluso il bassista originale Graham Simpson) con indosso il costume di scena disegnato da Antony Price, e non include la traccia \"Virginia Plain\". La versione originale per il mercato statunitense, pubblicata a fine 1972 su etichetta Reprise Records, include invece \"Virginia Plain\", che era stata pubblicata su singolo in Gran Bretagna. La copertina \u00e8 sempre apribile, ma la foto di Simpson \u00e8 sostituita da una di Rik Kenton, che suon\u00f2 il basso in \"Virginia Plain\" dopo la dipartita di Simpson.\nLa versione originale in vinile non contiene nessun singolo uscito in precedenza. Nel luglio 1972, poche settimane dopo la firma del contratto, i Roxy Music registrarono due altri brani, \"Virginia Plain\" e \"The Numberer\", che furono entrambi pubblicati su 45 giri. Il singolo arriv\u00f2 fino alla quarta posizione nella UK Singles Chart ed aiut\u00f2 le vendite dell'album in Europa, che a sua volta raggiunse la decima posizione in classifica. In molte successive ristampe dell'album in formato compact disc, venne incluso anche il brano \"Virginia Plain\".\nL'edizione \"de-luxe\" che celebra i 45 anni dell'album viene pubblicata nel 2018 dalla Virgin-Emi/UMC in un cofanetto con quattro CD che, oltre a una versione remissata dell'album, contiene demo inediti, brani che erano stati scartati, sessioni radiofoniche, rari filmati e un libro illustrativo di 136 pagine. Una seconda versione composta da due soli CD comprende un libretto di 24 pagine.\nClassifica.\nAlbum\nSingoli"}
{"id": "597044", "revid": "2043381", "url": "https://it.wikipedia.org/wiki?curid=597044", "title": "Cooperfisa", "text": "La Cooperfisa \u00e8 una ditta storica che produce fisarmoniche, con sede a Vercelli.\nFu fondata nel 1921 con il nome di \"Coop\u00e9 Armoniche\", come cooperativa formata da ex operai specializzati di altre botteghe artigiane. La cooperativa si specializz\u00f2 nella costruzione di fisarmoniche e principalmente nella creazione della timbrica \"Musette\".\nDurante la seconda guerra mondiale la produzione sub\u00ec un rallentamento, essendo destinata per gran parte all'esportazione.\nNegli anni sessanta il settore entr\u00f2 in crisi, a causa dello scarso utilizzo di fisarmoniche, tanto che molte botteghe chiusero. La \"Coop\u00e9 Armoniche\" tuttavia sopravvisse con tre soci lavoratori.\nNel 1981 furono affiancati agli anziani artigiani alcuni giovani provenienti dalle scuole di avviamento professionale e si ripercorrono i vecchi mercati. L'azienda cambi\u00f2 nome diventando \"Cooperfisa di Aichino e Roviaro Successori Cooperativa Armoniche\".\nOggi su ogni strumento che viene prodotto si incide ancora a mano la scritta: \"Vercelli - Italia\".\nIl suono e la qualit\u00e0 delle fisarmoniche \"made in Vercelli\" vengono apprezzati dai diversi professionisti come Beppe Carnevale e Massimo Castellina."}
{"id": "597052", "revid": "287204", "url": "https://it.wikipedia.org/wiki?curid=597052", "title": "Ippocampo", "text": ""}
{"id": "597059", "revid": "1926649", "url": "https://it.wikipedia.org/wiki?curid=597059", "title": "Alessandro Conticchio", "text": "Carriera.\nGiocatore.\nCresciuto nelle giovanili dell'Inter, la sua carriera \u00e8 proseguita nel dal 1994 al 1997 (81 presenze e 6 gol in Serie C1) prima di approdare al Lecce nella stagione 1997-1998. Con la maglia del Lecce ottiene le maggiori soddisfazioni (5 campionati di Serie A e uno di Serie B, 149 presenze e 13 gol) diventandone anche capitano. Segna un gol nel derby con il Bari, l'11 dicembre 1999, che gli vale il soprannome di \"Sindaco\" da parte dei tifosi del Lecce. Dopo l'esperienza con il Lecce si \u00e8 trasferito dapprima al Torino (26 partite e 3 gol in Serie A), e poi al Cagliari dove \u00e8 rimasto per due stagioni nella massima serie. Nel 2007-2008 milita in serie B nell'.\nAllenatore.\nDalla stagione di Serie D 2011-2012, dopo aver lasciato il calcio giocato, \u00e8 stato chiamato ad allenare la Viterbese al posto del dimissionario Raffaele Sergio.\nIl 26 marzo 2012 \u00e8 stato esonerato come allenatore della facendo posto ad Oberdan Biagioni.\nNel novembre 2013, Cristiano Lucarelli, nuovo mister del Viareggio, lo chiama come allenatore in 2^.\nPer la stagione 2015-2016 segue nuovamente Lucarelli sulla panchina del Tuttocuoio in qualit\u00e0 di collaboratore tecnico. Il 26 aprile 2016 viene esonerato insieme al suo staff, formato dall'allenatore Lucarelli, dal vice Vanigli e dal direttore sportivo Protti. Segue l'ex attaccante livornese anche al , al Catania, e al Livorno insieme all\u2019allenatore in seconda Richiard Vanigli e al Match Analyst Ivan Francesco Alfonso.\nIl 15 luglio 2020 fa ritorno alla per allenare la formazione Under-17. Nel giugno 2021 torna a far parte dello staff di Lucarelli alla con il ruolo di collaboratore tecnico per il centrocampo."}
{"id": "597064", "revid": "1149807", "url": "https://it.wikipedia.org/wiki?curid=597064", "title": "Super Saiyan Leggendario", "text": ""}
{"id": "597066", "revid": "1382610", "url": "https://it.wikipedia.org/wiki?curid=597066", "title": "Tim Russ", "text": "Il padre era un ufficiale dell'aeronautica, perci\u00f2 Timothy, con i suoi fratelli Michael e Angela ha vissuto in diverse basi militari: in Alaska, a Taiwan, nelle Filippine e in Turchia.\nSi \u00e8 diplomato alla Izmir High School in Turchia e alla Rome Academy di New York ed ha frequentato la Saint Edwards University e la Illinois State University.\nHa preso parte a numerosi fim e serie televisive, tra cui \"Ai confini della realt\u00e0\", \"Storie incredibili\", \"E.R. - Medici in prima linea\", \"Melrose Place\", \"Il giustiziere della notte 4\", \"La bella e la bestia\" e \"Balle spaziali\".\nHa inoltre interpretato l'ufficiale tattico della nave USS Enterprise 1701-B in \"Generazioni\" ed ha partecipato alla serie televisiva \"Star Trek: Voyager\" nel ruolo del comandante Tuvok.\nHa inoltre partecipato alla serie televisiva ' negli episodi \"Sisko nello specchio\" (\"Through the Looking Glass\") e \"Il simbionte\" (\"Invasive Procedures\") e alla serie di ' nell'episodio \"Complotto a bordo\" (\"Starship Mine\").\n\u00c8 apparso in numerose produzioni teatrali, tra cui \"Romeo e Giulietta\", \"Come vi piace\" e \"La dodicesima notte\" di William Shakespeare.\nHa inoltre interpretato il ruolo di Birdman nel videogioco di DICE Mirror's Edge Catalyst.\nHa prodotto numerosi film e inciso, come cantante, i CD \"Only a Dream in Rio\", \"Tim Russ\", \"Kushangaza\" e \"Brave New World\"."}
{"id": "597069", "revid": "287204", "url": "https://it.wikipedia.org/wiki?curid=597069", "title": "Amurru", "text": "Nel Vicino Oriente antico, il termine accadico Amurru (Martu, in sumerico) indicava:"}
{"id": "597070", "revid": "125695988", "url": "https://it.wikipedia.org/wiki?curid=597070", "title": "Comitati comunisti rivoluzionari", "text": "I CoCoRi o Comitati comunisti rivoluzionari furono una organizzazione di sinistra e furono attivi fino al 1978. Ebbero alcune pubblicazioni.\nGiudiziariamente furono riferite ad essi diverse sigle, tra cui: Combattenti per il comunismo, Gruppi di fuoco, Guardia proletaria territoriale, Nuclei armati per il contropotere territoriale, Nuclei combattenti per il comunismo, Proletari organizzati per il comunismo, Squadre comuniste territoriali, Autonomia proletaria, Gruppi armati proletari.\nPrincipali attivit\u00e0 criminali.\nPer attivit\u00e0 a loro connesse furono indagate 92 persone.\nNel 1984 Ernesto Balducchi, una delle principali figure dell'organizzazione, fece pervenire al cardinal Martini tre borse piene di armi ed esplosivi del gruppo, a seguito della decisione di cessare la lotta armata."}
{"id": "597073", "revid": "181699", "url": "https://it.wikipedia.org/wiki?curid=597073", "title": "Distretto di Doln\u00fd Kub\u00edn", "text": "Il distretto di Doln\u00fd Kub\u00edn (\"okres Doln\u00fd Kub\u00edn\") \u00e8 un distretto della regione di \u017dilina, nella Slovacchia centrale.\nFino al 1918 il distretto era quasi interamente contenuto nella contea ungherese di Orava, eccetto una piccola zona intorno a Kra\u013eovany che faceva parte della contea di Liptov.\nSuddivisione amministrativa.\nIl distretto \u00e8 composto da 1 citt\u00e0 e 23 comuni:"}
{"id": "597074", "revid": "287204", "url": "https://it.wikipedia.org/wiki?curid=597074", "title": "Distretto di Dolny Kubin", "text": ""}
{"id": "597075", "revid": "767487", "url": "https://it.wikipedia.org/wiki?curid=597075", "title": "Rewind (1971-1984)", "text": "Rewind (1971\u20131984), pubblicato nel 1984, \u00e8 una raccolta ufficiale dei Rolling Stones.\nComprende brani pubblicati dal 1971 al 1984 e con due liste tracce differenti tra la versione americana e quella europea."}
{"id": "597076", "revid": "4175", "url": "https://it.wikipedia.org/wiki?curid=597076", "title": "Palazzetto dello Sport (Roma)", "text": "Il Palazzetto dello Sport \u00e8 un edificio multifunzione, adibito principalmente a uso sportivo, che sorge a Roma nel quartiere Parioli.\nIdeato e progettato nel 1956 dall'architetto Annibale Vitellozzi e dall'ingegnere Pier Luigi Nervi, fu eretto tra il 1956 e il 1957 per ospitare alcuni eventi dei XVII giochi olimpici di Roma. \u00c8 inutilizzato dal 2018, data alla quale era sede degli incontri interni della Pallacanestro Virtus Roma dopo esserlo stato anche, in anni precedenti, fino al 1983 e, ancora, tra il 2000 e il 2003; ha inoltre ospitato la squadra pallavolistica maschile Club Italia di A2 e, fino al 2013, la M. Roma.\nAncora, ha ospitato la Roma Pallavolo, societ\u00e0 sciolta nel 2002, e l'Eurobasket Roma fino al 2019.\nVista la sua collocazione nei pressi di viale Tiziano, strada parallela di via Flaminia nel tratto tra viale delle Belle Arti e Ponte Milvio, l'impianto \u00e8 talora chiamato PalaTiziano.\nL'impianto fu chiuso per lavori nel giugno 2018, subendo anche alcuni vandalismi.\nStoria.\nNel 1955 il CIO assegn\u00f2 a Roma i giochi olimpici del 1960; la citt\u00e0 era sostanzialmente sprovvista di impianti sportivi destinati ad accogliere una competizione sportiva di tale genere.\nDi fatto essa vantava solo lo Stadio dei Centomila, oggi Olimpico, appena costruito, e il vecchio Stadio Nazionale, ormai obsoleto, che sorgeva nelle immediate vicinanze del luogo designato per costruirvi il villaggio olimpico, e che fu demolito per costruire al suo posto lo stadio Flaminio.\nFu deciso che la zona compresa tra via Flaminia e i monti Parioli, che fronteggiava dall'altra parte del Tevere il Foro Italico, fosse destinata a ospitare parte degli impianti e le infrastrutture, come per esempio gli alloggi per gli atleti.\nTra i progettisti strutturali pi\u00f9 attivi nell'urbanizzazione di tale zona un grosso ruolo ebbe Pier Luigi Nervi, che realizz\u00f2 il Palazzetto dello Sport, oltre al viadotto di Corso Francia nel tratto tra ponte Flaminio e la collina dei Parioli e al rinnovato stadio Flaminio.\nIl progetto presentato da Vitellozzi, gi\u00e0 progettista dello Stadio dei Centomila, con la decisiva consulenza di Pier Luigi Nervi, che si occup\u00f2 di tutte le realizzazioni statiche in cemento armato, consisteva in un impianto circolare di poco meno di 60 metri di diametro, non dissimile dal coevo Palazzo dello Sport di Marcello Piacentini e dello stesso Nervi ma, a differenza di quest'ultimo, sovrastato da una cupola di copertura che deborda dal perimetro della sala di circa 10 metri; il diametro della copertura esterna \u00e8 di circa 78 metri e l'area complessiva dell'impianto \u00e8 di circa metri quadri.\nTale copertura \u00e8 realizzata completamente in cemento armato ed \u00e8 prefabbricata secondo moduli dalla forma a spicchio, pi\u00f9 larghi verso l'esterno per poi stringersi verso il centro della calotta; a sostenere la copertura sono 36 cavalletti a forma di Y, disposti lungo il perimetro dell'impianto a una distanza angolare di 10 gradi e lineare di 6,30 metri l'uno dall'altro; i cavalletti sono inclinati secondo la tangente al punto di intersezione con la calotta in cemento.\nLa sala \u00e8 in gradinata unica e il terreno di gioco, in parquet, si trova ribassato rispetto al piano stradale; concepito per ospitare un numero di spettatori variabili tra i e i , il Palazzetto dello Sport ospit\u00f2 le gare di pallacanestro e sollevamento pesi dei giochi olimpici del 1960 di Roma.\nI lavori di costruzione, iniziati nel luglio 1956, terminarono il 15 settembre 1957 e permisero all'impianto di essere il primo, tra quelli concepiti per l'Olimpiade, a essere completato.\nL'inaugurazione ufficiale avvenne il 1\u00ba ottobre successivo alla presenza dell'allora presidente del consiglio Adone Zoli.\nLe opere strutturali in cemento furono realizzate dalla Nervi &amp; Bartoli, mentre la Siemens si occup\u00f2 dell'impianto di diffusione audio interno; la Barbieri install\u00f2 gli impianti di condizionamento, riscaldamento e ricircolo aria e la Electra si occup\u00f2 di tutti i lavori di illuminotecnica ed elettricit\u00e0.\nIl costo totale dell'impianto ammont\u00f2 a 263 milioni di lire.\nL'architetto Bruno Zevi paragon\u00f2 il Palazzetto al Pantheon, suggerendo analogie e paralleli con l'edificio di Adriano: partendo dalle stesse premesse (sala cilindrica sovrastata da una cupola) Zevi rilev\u00f2 che, laddove il Pantheon racchiude e sottende una forma sferica, la struttura di Nervi e Vitellozzi comprende un emisfero in cui la luce entra lateralmente (e non verticalmente come accade nel Pantheon) e ne allarga idealmente lo spazio, attenuandone l'effetto monumentale.\nGiuseppe Vaccaro tratt\u00f2 invece delle caratteristiche spaziali dell'edificio, che non permettono un preciso riferimento all'osservatore, il quale ha l'impressione che le dimensioni dell'impianto si riducano al suo avvicinarsi ad esso.\nDal 2006 e il 2013 l'impianto, la cui capienza nel frattempo fu ridotta a posti per ragioni di sicurezza, fu utilizzato dalla M. Roma Volley, formazione di pallavolo che dal 2010 militava in massima divisione per poi sciogliersi nel 2013 per ragioni finanziarie.\nNel 2011 si resero necessari lavori urgenti per adeguare l'impianto alle richieste della Lega Pallacanestro al fine di ospitare la Virtus Roma, migrante dal PalaLottomatica per gli alti costi di gestione; i lavori riguardarono l'aumento dei posti (a effettivi), il rinnovamento dell'impianto di illuminazione (la OSRAM aveva terminato le forniture di lampade esistenti) e di quello di riscaldamento (che serve anche il limitrofo Palazzo delle Federazioni).\nAl termine di tali lavori l'impianto divenne idoneo a ospitare la compagine cestistica romana.\nNel 2016 l'assessore allo sport Daniele Frongia, da poco nominato dal neosindaco Virginia Raggi, rimise a gara le concessioni degli impianti sportivi di propriet\u00e0 comunale, giudicando i canoni d'affitto pagati dai club al di sotto dei valori di mercato.\nLa Federazione Italiana Pallavolo aveva espresso interesse a prendere in affitto l'impianto per farvi giocare una squadra federale in vista della candidatura olimpica di Roma, ma quando la giunta Raggi neg\u00f2 alla Capitale la possibilit\u00e0 di concorrere per ospitare i Giochi del 2024, la FIPAV si ritir\u00f2 dall'offerta.\nL'assessorato dovette quindi ricorrere eccezionalmente all'affidamento diretto, concedendo a locazione il Palazzetto all'Eurobasket per euro al mese.\nNel frattempo la Virtus Roma torn\u00f2 al Palazzo dello Sport all'EUR, mentre l'Eurobasket Roma decise lo spostamento in provincia di Latina al PalaCisterna; Roma Capitale chiuse nel 2018 il Palazzetto per lavori mai iniziati e, nell'agosto 2019, dopo pi\u00f9 di un anno di sostanziale abbandono, ignoti si introdussero nell'impianto e diedero fuoco al parquet del piano di gioco, danneggiando anche parte dei sedili in plastica.\nL'incidente rinfocol\u00f2 la polemica delle opposizioni, gi\u00e0 in precedenza critiche verso l'amministrazione Raggi.\nA luglio 2020 \u00e8 in corso una gara d'appalto, del valore di circa , indetta da Roma Capitale per il risanamento conservativo del Palazzetto.\nEventi.\nFin dalla sua inaugurazione lo sport d'elezione del Palazzetto \u00e8 sempre stato il pugilato, per via delle caratteristiche dell'impianto, sufficientemente ampio ma non troppo dispersivo (anche se per le riunioni di pi\u00f9 grosso richiamo \u00e8 stato talora utilizzato il Palazzo dello Sport all'EUR, capace di pi\u00f9 di posti); fino al 2002, inoltre, fu sede della Roma Volley; in passato, negli anni settanta, aveva ospitato anche la Federlazio, che nel 1976-77 in tale impianto si laure\u00f2 campione d'Italia (la Roma Volley disput\u00f2, invece, le gare finali al Palazzo dello Sport).\nFino al 1983 il Palazzetto fu anche sede degli incontri interni della Pallacanestro Virtus Roma, all'epoca sponsorizzata Bancoroma: la squadra torn\u00f2 a giocare in tale impianto nel 1984 per un breve periodo a causa di un contenzioso con l'Ente EUR per l'utilizzo del Palazzo dello Sport, per poi tornare presso quest'ultimo fino al 2000 quando l'edificio dell'EUR and\u00f2 incontro a un intervento di ristrutturazione; dal 2000 al 2003, quindi, il Palazzetto torn\u00f2 a ospitare la Virtus, sponsorizzata dapprima Aeroporti di Roma, poi Lottomatica."}
{"id": "597077", "revid": "767487", "url": "https://it.wikipedia.org/wiki?curid=597077", "title": "David Gilmour in Concert", "text": "David Gilmour in Concert \u00e8 un DVD live di David Gilmour, registrato durante il concerto del giugno 2001 dell'ex-Pink Floyd alla Royal Albert Hall di Londra. La setlist del concerto include anche vari pezzi firmati Pink Floyd con in pi\u00f9 alcune bonus track provenienti dal concerto del gennaio 2002 nello stesso luogo e alcuni contenuti extra sull'artista inglese."}
{"id": "597081", "revid": "6941", "url": "https://it.wikipedia.org/wiki?curid=597081", "title": "Denuncia di inizio attivit\u00e0", "text": ""}
{"id": "597084", "revid": "181699", "url": "https://it.wikipedia.org/wiki?curid=597084", "title": "Distretto di Ke\u017emarok", "text": "Il distretto di Ke\u017emarok (\"okres Ke\u017emarok\") \u00e8 un distretto della regione di Pre\u0161ov, nella Slovacchia orientale.\nFino al 1918, il distretto era quasi interamente contenuto nella contea ungherese di Spi\u0161, eccetto una piccola area nelle Colline di Levo\u010da (\"Levo\u010dsk\u00e9 vrchy\") vicino al fiume Torysa, che formava parte della contea di \u0160ari\u0161.\nSuddivisione amministrativa.\nIl distretto \u00e8 composto da 3 citt\u00e0 e 39 comuni:"}
{"id": "597087", "revid": "287204", "url": "https://it.wikipedia.org/wiki?curid=597087", "title": "Distretto di Kezmarok", "text": ""}
{"id": "597088", "revid": "125147925", "url": "https://it.wikipedia.org/wiki?curid=597088", "title": "Rivalsa (ordinamento italiano)", "text": "La rivalsa \u00e8 un diritto dell'assicuratore in Italia, che prevede la possibilit\u00e0, dopo aver pagato a terzi il danno da incidente, di rivalersi sul proprio assicurato se sussistono gravi violazioni del Codice della strada, ad esempio guida in stato di ebbrezza, sotto l'effetto di stupefacenti o psicofarmaci, mancata revisione del veicolo, patente scaduta, violazione delle norme di carico del veicolo o qualsiasi modifica strutturale o del motore del veicolo non omologata per legge. La rivalsa pu\u00f2 comportare per l'assicurato spese molto elevate.\nNel contratto assicurativo ci pu\u00f2 essere la \"rinuncia alla rivalsa\" e in questo caso deve essere inserita in polizza un'apposita clausola che, ovviamente, ha un costo supplementare.\nNell'ambito della valutazione personale che ognuno fa all'atto della stipula di un contratto assicurativo, alle clausole di rivalsa previste dal contratto spesso non viene dedicata la giusta attenzione, anche perch\u00e9 nella marea di norme e informazioni pi\u00f9 o meno utili che vengono fornite, a volte vengono perse di vista.\nEsistono tuttavia degli strumenti che aiutano agevolmente il consumatore a verificare la presenza o no di questo diritto a vantaggio della compagnia, cio\u00e8 i comparatori di assicurazioni.\nEffetti economici.\nLe clausole di eventuali rivalse, franchigie e scoperti previste dai contratti assicurativi fanno variare l'importo del premio pagato dall'assicurato, in quanto determinano una variazione della copertura assicurativa prestata dal contratto assicurativo; di conseguenza non sempre il contratto meno costoso \u00e8 il migliore, o comunque non sempre soddisfa le proprie esigenze.\nEtimologia.\nRivalsa ha come origine etimologica la parola latina \"(ri)valere\", ossia dimostrare in una nuova e diversa occasione le proprie capacit\u00e0 o ancora meglio \"far prevalere il proprio valore\". \u00c8 quindi usato nel linguaggio comune solo con riferimento a un danno, presunto o reale, quale sinonimo blando e castigato del termine \"vendetta\". Nel linguaggio tecnico giuridico il diritto di rivalsa \u00e8 previsto e limitato a pochi istituti minori e molto specifici: nei contratti di assicurazione e nel diritto tributario. \nDifferenza con l'azione di regresso.\nDiversa \u00e8 invece l'azione di regresso, che ha alla base una solidariet\u00e0 passiva di pi\u00f9 soggetti ugualmente tenuti da un medesimo adempimento nella sua interezza. L'azione di regresso e il diritto di regresso prescindono cio\u00e8 dalla presenza di un danno patito e lamentato, mentre hanno a fondamento la semplice solidariet\u00e0 passiva tra coobligati nei confronti di un creditore che pretende legittimamente la prestazione integralmente anche nei confronti di uno solo. Chi adempie bene adempie ma pu\u00f2 esercitare l'azione di regresso nei confronti degli altri coobbligati.\nRiferimenti normativi.\nIl diritto di rivalsa \u00e8 disciplinata ai sensi del:"}
{"id": "597089", "revid": "1305772", "url": "https://it.wikipedia.org/wiki?curid=597089", "title": "Sliabh Liag", "text": "Col termine Sliabh Liag (dal gaelico irlandese, che significa \"montagna dei lastroni\", ma spesso indicato in inglese Slieve League) si identifica una catena montuosa, penisola e scogliera della Repubblica d'Irlanda, situata nella costa sud-occidentale del Donegal, contea della provincia dell'Ulster. \nCon un'altezza massima di 601 metri, come sistema di montagne \u00e8 abbastanza anonimo, ma diviene di considerevole interesse nel versante meridionale poich\u00e9 cade direttamente nell'Oceano Atlantico, formando un'impressionante quanto unica scogliera marina, la pi\u00f9 imponente d'Europa ed una delle pi\u00f9 alte.\nAllo stesso sistema di scogliere \u00e8 associata spesso Bunglass (in gaelico \"Bunglas\", che significa \"origine delle pietre\" o pi\u00f9 liberamente \"fine della scogliera\"), altro braccio montuoso, sempre facente parte alla stessa catena, che cade in mare contiguo alle Slieve League, anche se ad altezze pi\u00f9 basse, ideale per avere uno sguardo d'insieme di tutta la catena opposta. In verit\u00e0 il termine sarebbe pi\u00f9 appropriato per identificare la parte protesa verso sud e prima della zona meno scoscesa della scogliera, mentre Slieve League andrebbe usato per la montagna e la parte pi\u00f9 alta della scogliera.\nPosizione.\nSliabh Liag \u00e8 situata nell'area sud-occidentale della propria contea, nella zona rurale occupata dai villaggi di Glencolmcille, Kilcar e Carrick, a non molta distanza dalla pi\u00f9 nota Killybegs. L'unica via d'accesso dal resto dell'isola per la catena \u00e8 la strada R263 che in ogni caso non la percorre, ma la costeggia a distanza esaurendo il suo tragitto alla piccola Malin Beg, oltre i picchi delle montagne. L'effettiva via d'accesso a Sliabh Liag \u00e8 sostanzialmente una stradina rurale che collega Carrick al piccolo molo di Teelin e che non ha un'identificazione.\nCaratteristica di Sliabh Liag, che ne arricchisce indubbiamente il fascino, \u00e8 la sua particolare posizione: sebbene la sua sagoma massiccia ma arrotondata sia ben visibile da distanze considerevoli, in particolare dalle sponde opposto della Donegal Bay, quindi anche dalla contea di Sligo, da Bundoran e Ballyshannon, nonch\u00e9 in giornate particolarmente chiare perfino dalle coste settentrionali del Mayo e dalle alture di Leitrim e Fermanagh, rimane invece nascosta alle altre aree pi\u00f9 vicine della propria contea se non quelle propriamente a ridosso come Muckross Head o le zone rurali circostanti, cui mostra in ogni caso sempre il versante nord. Il versante meridionale, drammatico e a picco sul mare, \u00e8 visibile via terra solo ed esclusivamente dal punto panoramico di Bunglass.\nPer ovvi motivi tutte queste caratteristiche sono state determinanti per rendere Sliabh Liag un luogo particolarmente estremo, selvaggio e suggestivo.\nLa montagna.\nToccando in certi punti i 595-601 metri, Sliabh Liag contiene la pi\u00f9 alta cima dell'area sud-occidentale del Donegal e la 284\u00aa dell'Irlanda intera. \u00c8 inoltre la pi\u00f9 meridionale delle cime della propria contea e la pi\u00f9 occidentale fra quelle della sua area.\nLe cime sono partendo da est Carrigan Hill, che va poi a formare Capo Carrigan; la nota Bunglass; Scregeighter; Crockrawer (il \"Nido delle Aquile\", per la sua forma) ed infine la pi\u00f9 impervia a lontana, Keeringear, prima di giungere a Sliabh Liag in senso stretto con il punto pi\u00f9 alto. L'intera catena alterna parti con un andamento piuttosto rotondeggiante, quasi collinare in certi tratti, a tratti pi\u00f9 scosesi, anche se soltanto certi passaggi sono creste. Le cime della catena sono quasi tutte, eccezion fatta per Keeringear, rotondeggianti e mai aguzze, spesso larghe e piatte con pendici mai particolarmente scoscese. Non fa eccezione la vetta di Sliabh Liag a 601 metri, un punto piuttosto anonimo e piatto, spesso fangoso, marcato da un masso che paradossalmente non concede nemmeno viste sul resto della scogliera che rimane dietro la vetta di Keeringear.\nVari sono i piccoli laghi della zona: il Meenawiller nascosto tra le alture di Carrigan, l'O'Mulligan in bella vista nel braccio scoglieroso di Bunglass e il Little Lough Agh nella vallata interna, nascosta dalle pendici scoscese interne.\nIl terreno acquitrinoso e arido ricoperto esclusivamente di erica e spesso anche pietroso, non rende le Slieve League un posto particolarmente abitato: praticamente nulla la presenza umana se si escludono turisti o scalatori, sulle alture in numero relativamente limitato, i residenti si limitano a vivere nelle zone delle piane circostanti dei villaggi di Teelin e Carrick, lasciando deserta la zona montuosa. Nella buona stagione la catena \u00e8 quasi completamente ricoperta di erba e si tinge notevolmente di verde.\nProcedendo verso la sommit\u00e0, piuttosto arrotondata nella parte posteriore e non proprio a picco sul mare, si pu\u00f2 notare qualche pianta alpina come la genziana, anche se il vegetale predominante risulta essere sempre l'erica.\nLa fauna si limita a capi di bestiame ovino al pascolo, incuranti degli eventuali turisti e che si spingono anche sul ciglio della scogliera, oltre a qualche animale selvatico come lepri. Tra gli uccelli sono presenti gabbiani, falchi e non mancano avvistamenti di merlo dal collare.\nLa scogliera.\nEventuale primato in Europa di altezza.\nLa scogliera \u00e8 diffusamente ed erroneamente riconosciuta come la pi\u00f9 alta d'Irlanda e d'Europa (598 metri e 601 da alcune altre misurazioni). Questo eventuale primato \u00e8 ben consolidato nella credenza popolare, da risultare diffuso tra gli abitanti delle aree vicine e anche dell'isola irlandese se informati sulla materia, ma anche molte guide turistiche del Donegal nonch\u00e9 di tiratura nazionale nell'isola continuano a indicarle come tali, spesso anche avallate da altre guide internazionali, come quelle portoghesi che indicano Cabo Gir\u00e3o la seconda scogliera in altezza d'Europa con 589 metri. Non mancano anche in loco e nelle zone circostanti placche e pannelli che per anni hanno alimentato questa credenza.\nIn realt\u00e0 tuttavia il record \u00e8 contestato da numerose rilevazioni ed opinioni, in quanto alcune formazioni rocciose in Norvegia supererebbero questa altezza, come ad esempio per citarne solo alcuni Preikestolen (604\u00a0m) o all'immensa massa rocciosa di Kjerag: \u00e8 obiettabile che in realt\u00e0 le Slieve League detengano il record per le scogliere in mare aperto (\"highest seacliffs\"), mentre le formazioni norvegesi sarebbero pi\u00f9 catene montuose su bracci di mare chiusi, ovvero sui fiordi. In effetti, nella stessa Irlanda ci sono montagne pi\u00f9 o meno a picco su bracci di mare piuttosto chiusi (tipo Mweelrea sul fiordo Killary harbour a pi\u00f9 di 800 metri), ma che non vengono considerate \"seacliffs\".\nA prescindere da questa disquisizione di natura morfologica, \u00e8 pressoch\u00e9 pacifico che le Slieve League non mantengano in ogni caso n\u00e9 il record nazionale n\u00e9 europeo perch\u00e9 di fatto sono comunque superate dalla connazionale Croaghaun, situata sulla costa settentrionale di Achill Island: la questione, in questo caso, \u00e8 poco dibattuta e interessante, essendo quest'ultima di assai difficile accesso, anche se molti turisti pi\u00f9 avventurosi ne stanno scoprendo la bellezza, e pi\u00f9 alta di soltanto una settantina di metri. A questo si deve aggiungere, inoltre, che il monte Hornelen in Norvegia raggiunge gli 860 metri, il Capo Enniberg sulle Isole F\u00e6r \u00d8er arriva a circa 750 metri d'altezza, e che le scogliere di Vixia Herbeira, in Galizia, raggiungono i 611.\nLe Slieve League rimangono le pi\u00f9 alte dell'isola irlandese considerata singolarmente e geograficamente (dato che Achill \u00e8 un'altra isola). \nConsiderando cumulativamente comunque altezza, lunghezza, estensione e pendenza, Sliabh Liag costituisce sicuramente la scogliera pi\u00f9 imponente d'Europa: lunga circa 6\u00a0km, \u00e8 superata in tal senso dalle Scogliere di Moher che sono pi\u00f9 lunghe e decisamente pi\u00f9 a strapiombo sul mare ma a malapena un terzo in altezza; le altre scogliere pi\u00f9 alte sono molto meno estese in lunghezza e simili per lo pi\u00f9 ad una montagna in lunghezza. L'unica che richiama Slieve League \u00e8 la galiziana Vixia Herbeira, leggermente pi\u00f9 lunga ed in un tratto poco pi\u00f9 alta, ma in genere pi\u00f9 bassa e molto meno ripida.\nRecentemente, con la diffusione di internet e dei dati di altre scogliere spesso sconosciute, molti siti inerenti al Donegal indicano le Slieve League come le scogliere accessibili con automobili pi\u00f9 alte d'Europa, essendo le altre pressoch\u00e9 sconosciute o inaccessibili se non a piedi dopo lunghe scalate.\nAccesso.\nTutte le varie constatazioni sul primato delle Slieve League \u00e8 pi\u00f9 che altro un argomento di nicchia: le scogliere non hanno fama mondiale come le connazionali Scogliere di Moher e non sono assolutamente altrettanto visitate, anche se negli ultimi anni hanno visto crescere esponenzialmente il numero dei loro visitatori, essendo un posto abbastanza isolato e piuttosto selvaggio: per raggiungerlo, infatti, si deve percorrere la strada che collega Killybegs a Glencolmcille girando, al villaggio di Carrick, per il piccolo abitato di Teelin, appena sotto la montagna. Questo significa attraversare strade piuttosto scoscese e strette in posti isolati e contrassegnate da cartelli in lingua esclusivamente gaelica, in quanto facente parte di un'ampia regione \"gaeltacht\".\nCi sono due possibilit\u00e0 di accesso per raggiungere la montagna.\n\"Cliffs Walk\" da Bunglass.\nIl percorso decisamente pi\u00f9 famoso e gettonato tra turisti e visitatori \u00e8 senz'altro il cosiddetto \"Cliffs Walk\", percorribile fino al punto finale panoramico di Bunglass in automobile, l'\"Amharc M\u00f3r\" (\"belvedere\").\nPer raggiungere Bunglass, bisogna dirigersi verso Teelin e seguire i segnali stradali per il Viewpoint.\nIl tragitto diviene oltremodo scomodo ed allo stesso tempo eccitante giunti alla fine della strada, sbarrata da un grezzo cancello con la scritta in gaelico \"Failt\u00e9 go Bunglas\", dato che per arrivare a destinazione bisogna passare in una propriet\u00e0 privata, che permette l'accesso a patto di chiudere il cancello stesso.\nDopo il cancello \u00e8 presente un parcheggio, il Lower Car Park provvisto anche di sanitari mobili, nel quale \u00e8 obbligatorio lasciare camper e automezzi di una certa stazza, mentre le automobili possono anche proseguire. \nI turisti il pi\u00f9 delle volte si fermano nel parcheggio superiore di Bunglass senza tentare scalate, dato che gi\u00e0 arrivare a questo punto in macchina \u00e8 provante: alcune guide turistiche allarmano di guidare con prudenza, affermando senza esagerare che \"in certi tratti l'unica cosa che si riesce a vedere guidando, \u00e8 il cofano della macchina\", per poi riscendere e trovarsi a picco sul mare.\nChi invece decide di non accontentarsi del belvedere e vuole effettivamente salire sulla sommit\u00e0 delle scogliere deve intraprendere a piedi il resto del \"Cliffs Walk\", inizialmente addirittura pavimentato, in seguito sempre pi\u00f9 accidentato e selvaggio. Il sentiero si congiunge al \"Pilgrim's Path\" sul Keeringear nel cosiddetto \"One Man's Pass\".\nLa vista da Bunglass \u00e8 ben diversa da altre scogliere irlandesi e non, essendo pi\u00f9 panoramica che a picco: l'elevata altezza sul mare fa perdere il senso di vertigine e dona al visitatore pi\u00f9 un senso di piccolezza dello stesso e di maestosit\u00e0 del luogo. \u00c8 opportuno precisare tuttavia che sebbene le Scogliere di Moher appaiano pi\u00f9 drammatiche e a picco sul mare, sono a malapena un terzo delle Slieve League per dimensioni.\nIl \"Pilgrim's Path\".\nIl cosiddetto \"Pilgrim's Path\" (\"sentiero del pellegrino\") fa un percorso totalmente diverso rispetto al \"Cliffs Walk\": parte da Teelin e si inerpica lungo la vallata orientale della catena montuosa, insinuandosi tra le pendici del monte Larghadagtan prima e fornendo l'ascesa direttamente del Keerengear. Questo sentiero non offre le costanti e spettacolari visuali dell'altro sentiero, ma \u00e8 pi\u00f9 rapido e viene tentato da chi ha interesse a fare direttamente l'ascesa verso la vetta per arrivare alle pendici occidentali delle scogliere fino a Malin Beg. Il luogo tagliato dal sentiero \u00e8 particolarmente incontaminato e selvaggio.\nIl \"One Man's Pass\".\nIl \"One Man's Pass\" (\"Passo dell'Uomo solo\") \u00e8 la fisiologica prosecuzione dei due sentieri, in particolare del Cliff's Walk. Questo sentiero, particolarmente stretto ed impervio, da cui il nome, costituisce l'ultima parte della scalata e giunge alla vetta di Slieve League passando su un ciglio particolarmente drammatico a ridosso di due precipizi, uno a nord sulla terraferma di circa 250 metri ed uno a sud di 4-500 metri sull'Oceano Atlantico. Sebbene le guide pi\u00f9 esperte non lo indichino come un tratto pericoloso, raccomandano sempre estrema cautela in particolare nei giorni ventosi o con poca visibilit\u00e0.\nIl fatto curioso del \"One Man's Pass\", la cui sinistra fama ha spesso preceduto e sostituito l'effettiva voglia e possibilit\u00e0 di tanti scalatori di tentarne il percorso, \u00e8 che non si sa con certezza quale sia. Quello che ufficialmente e nella maggior parte delle mappe \u00e8 indicato con questo nome \u00e8 l'ar\u00eate che collega Keeringear a Slieve League, mentre non manca chi in realt\u00e0 pensa che anticamente ci si riferisse al \"One Man Pass\" ad un tratto sotto la vetta formato esclusivamente da roccia nuda a picco sui due precipizi da percorrere in certi punti anche carponi. I primi sostengono che la parte rocciosa di Keeringear non sia un passaggio forzato mentre i secondi dalla loro ritengono pi\u00f9 famigerato e drammatico, come sostenevano le vecchie leggende, proprio quel punto.\nLuoghi d'interesse.\nLa scogliera \u00e8 comunque un posto meritevole di visita oltre che per l'altezza impressionante, per i suoi tramonti colorati, la sua particolare concrezione mineraria piuttosto primitiva e per la visuale dall'alto che offre panorami suggestivi della Baia di Donegal, del resto della contea a nord-ovest e in lontananza del monte Benbulben nello Sligo. Ben nascosta da Capo Carrigan, la punta che delimita il braccio montuoso di Bunglass e che cade in mare gi\u00e0 ad altezze pi\u00f9 che ragguardevoli, si mostra all'improvviso ai visitatori che giungono al parcheggio di Bunglass offrendo una visuale d'insieme mozzafiato. Termina, invece, ad ovest con la spiaggia di \"Trabane\", nella piccola quanto suggestiva baia di Malin Beg (vicino al villaggio di Malin More).\nCuriosi i vari assembramenti rocciosi che fuoriescono dall'Oceano davanti alla scogliera, uno su tutti quello che viene chiamato \"Giant's chair and table\" (\"Sedia e tavolo del Gigante\"), per la strana forma dei due speroni che lo compongono che rievocano una sedia con un tavolo visti da lontano.\nSulla cima c'\u00e8 anche una scritta \"Tir \u00e9ire\" visibile da lontano, probabilmente destinata ad indicare ad aeroplani durante la Guerra che quello era territorio neutrale della Repubblica d'Irlanda.\nSul punto migliore per avere uno sguardo d'insieme, chiamato \"Amharc M\u00f3r\" (la \"grande vista\" in gaelico), c'\u00e8 anche una sedia, abbastanza grezza, fatta di lastroni di quarzite.\nGeologia.\nGeologicamente Slieve League \u00e8 un posto abbastanza primordiale, essendo una catena composta per la quasi totalit\u00e0 di quarziti in blocchi di forma parallelepipeda.\nI due precipizi, sia quello settentrionale dell'entroterra che quello marino, sono di origine glaciale, anche se il secondo subisce ovviamente anche l'influsso delle correnti oceaniche e del moto ondoso. Secondo vari studi effettuati negli anni emergerebbe che l'influsso oceanico faccia regredire in maniera consistente le pareti e, anche se le quarziti non reagiscono molto chimicamente, creerebbe chiazze di colori rosati e giallastri feldspastiche o ferruginose, chiazzano il bianco delle pareti di giallo o di rosa. La doppia vetta del monte \u00e8 di forma piuttosto arrotondata posteriormente e un vasto deposito di detriti, mentre quando si stringe \u00e8 ridotta a crinale (che coincide col famoso \"One Man's Pass\") e separa i precipizi.\nTurismo.\nFino a met\u00e0 anni 2000 pressoch\u00e9 sconosciute e totalmente incontaminate, le Slieve League hanno conosciuto in seguito un'attenzione turistica esponenziale e costantemente in crescita fino ad oggi. Se una volta mancavano persino dei segnali che indicassero dove poter andare (numerose erano le volte che i visitatori si smarrivano sul Pilgrim's Path pensando fosse da l\u00ec l'accesso panoramico), col tempo sono comparse indicazioni sempre pi\u00f9 esaustive e soprattutto strutture ricettizie sempre maggiori. Nel 2007 \u00e8 stata costruita una balconata di legno a Bunglass per affacciarsi, sono stati inseriti pannelli integrativi sia al Lower Car Park che sul Belvedere, installate varie panchine, migliorate le strade di accesso. Con l'istituzione della \"Wild Atlantic Way\" da parte dell'Ente del Turismo Irlandese, una sorta di strada turistica che coinvolge tutta la costa occidentale irlandese con relativi pannelli, strutture e indicazioni segnaletiche che facilitano l'esplorazione delle zone interessate, le Slieve League sono state ampiamente pubblicizzate su internet ed altri media come uno dei punti da non perdere, oltre che segnalate con cartelli gi\u00e0 a considerevole distanza. Negli ultimi anni sono apparsi negozi di artigianato locale e varie attivit\u00e0 turistiche speculari, quali gite in barca sotto la scogliera, bancarelle al parcheggio con maglioni tipici e gelati. Nell'agosto 2014 sono stati effettuati vari lavori nell'area, in particolare per la messa in sicurezza ed il ripristino di molti sentieri montani, severamente danneggiati e consumati dal numero sempre crescente di visitatori.\nRilevanza culturale.\nIl santo irlandese Asicus, forgiatore di metalli e argentiere di san Patrizio sembra abbia peregrinato e poi abitato per le cime di Slieve League. Il contemporaneo arcivescovo Healy riporta che, per la vergogna di aver mentito, si trasfer\u00ec in eremitaggio sull'isola di Rathlin O'Byrne, prendendo poi a vagare per i glen della zona. Dei monaci del posto lo cercarono e riuscirono a trovarlo soltanto tempo dopo lungo i glen dell'area. I compagni cercarono di riportarlo ad Elphin, diocesi di cui un tempo era vescovo, ma l'eremita mor\u00ec con loro durante la strada del ritorno malato. I resti in rovina di un vecchio oratorio con torre campanaria sulla vetta pi\u00f9 bassa del monte vengono appunto chiamati tomba di San Asicus, sebbene ci siano fonti che lo vogliono seppellito in un campo tra Ballintra e Ballyshannon, pur non essendo stata mai trovata alcuna tomba o lapide.\nNel 1939, Robert Lloyd Praeger, naturalista di Belfast, visit\u00f2 Sliabh Liag e diede questa descrizione delle scogliere:\nUna poesia di William Allingham del 1922 cita inoltre Slieve League:\nDa qualche anno \u00e8 sorto lo \"Slieve League Cultural Center\", con sede a Teelin presso un caff\u00e8 e negozio di artigianato tipico locale. Il centro culturale offre, oltre ai prodotti tipici, informazioni sull'area e visite ai numerosi e sconosciuti siti archeologici disseminati nel territorio.\nSliabh Liag \u00e8 apparsa in una ricostruzione dei reportage di sopravvivenza in condizioni estreme di Bear Grylls e mostrata in numerosi ambienti, dal lago O'Mulligan alla sommit\u00e0 cos\u00ec come le pendici al livello del mare."}
{"id": "597090", "revid": "198277", "url": "https://it.wikipedia.org/wiki?curid=597090", "title": "GoldenEye (film)", "text": "GoldenEye \u00e8 un film del 1995 diretto da Martin Campbell.\nSi tratta del diciassettesimo film di James Bond, interpretato da Pierce Brosnan, per la prima volta nei panni dell'agente segreto.\nTrama.\nUnione Sovietica, 1986. I due agenti dell'MI6, James Bond (007) e Alec Trevelyan (006) si infiltrano in una struttura di armi chimiche sovietiche ad Arkhangelsk. Mentre Trevelyan viene catturato e ucciso dal colonnello Arkady Grigorovich Ourumov, l'ufficiale in comando della struttura, Bond riesce a distruggere la base prima di fuggire.\nNove anni dopo, con la cortina di ferro nel frattempo caduta, Bond tenta di impedire a Xenia Onatopp, un membro dell'organizzazione criminale Janus, di rubare un elicottero d'attacco Eurocopter Tiger durante una manifestazione militare a Monte Carlo, ma non riesce ad impedire il furto. Di ritorno a Londra, Bond supervisiona il personale dell'MI6 che monitora un incidente a Severnaya, in Siberia, dopo che l'elicottero rubato \u00e8 apparso in una struttura radar l\u00ec. Un'esplosione di impulsi elettromagnetici colpisce improvvisamente la base, distruggendola insieme agli aerei da combattimento russi, mentre distrugge tutti i sistemi satellitari in orbita sopra.\nIl neo nominato M incarica Bond di indagare, dopo che \u00e8 stato determinato che l'esplosione proveniva da un satellite dell'era sovietica armato con un'arma spaziale a impulsi elettromagnetici nucleare, nome in codice \"GoldenEye\". Sebbene Janus sia sospettato di aver iniziato l'attacco, Bond sospetta che Ourumov, ora un generale, sia stato coinvolto a causa del sistema d'arma che richiede l'accesso militare di alto livello. In viaggio per San Pietroburgo, Bond viene consigliato dal suo contatto della CIA Jack Wade di incontrare Valentin Zukovsky, ex agente del KGB diventato gangster, e fargli organizzare un incontro con Janus. Scortato all'incontro da Onatopp, Bond scopre che Janus \u00e8 guidato da Trevelyan, avendo simulato la sua morte ad Arkhangelsk, e apprende che discende dai cosacchi che furono rimpatriati in Unione Sovietica dopo la collaborazione con le Potenze dell'Asse durante la seconda guerra mondiale.\nApprendendo che Trevelyan cerca vendetta contro la Gran Bretagna per aver tradito il suo popolo, Bond viene sedato prima di poterlo uccidere e intrappolato nell Tiger rubato insieme a Natalya Simonova, una sopravvissuta all'attacco di Severnaya. Nonostante siano fuggiti prima della distruzione dell'elicottero, i due vengono catturati dai soldati dell'esercito russo e portati davanti al ministro della Difesa russo Dimitri Mishkin per l'interrogatorio. L'accesa discussione tra gli uomini porta Natalya a dimostrare il coinvolgimento di Ourumov nell'uso del GoldenEye, rivelando che il collega programmatore Boris Grishenko \u00e8 sopravvissuto insieme a lei e ora sta lavorando per Janus nel funzionamento di un secondo satellite GoldenEye. Prima che Mishkin possa agire in base alle informazioni, Ourumov arriva e lo uccide. Bond fugge, inseguendolo per salvare Natalya. L'inseguimento porta a un treno missilistico usato da Janus, in cui Bond uccide Ourumov, prima di fuggire dal treno con Natalya prima che Trevelyan lo distrugga.\nBond e Natalya viaggiano a Cuba, dopo che Boris \u00e8 stato rintracciato in un luogo all'interno delle giungle dell'isola. Mentre volano sopra l'area, la coppia viene abbattuta. Onatopp li attacca dopo che si schiantano a terra, ma Bond la uccide durante il combattimento. I due scoprono presto una base nascosta sotto un grande lago, nascondendo una parabola satellitare, e procedono ad infiltrarsi. Bond viene catturato mentre cerca di manipolare esplosivi per distruggere la base e apprende da Trevelyan che intende utilizzare il GoldenEye per devastare Londra al fine di nascondere il furto di documenti finanziari dalla Banca d'Inghilterra. Mentre anche Natalya viene catturata, riesce a penetrare nel satellite e riprogrammarlo per avviare il rientro atmosferico e cos\u00ec si autodistrugge. Quando Boris perde la calma cercando di annullare la sua programmazione, Bond usa il momento per attivare una granata, nascosta in una penna, per consentire a lui e Natalya di scappare.\nPer impedire a Boris di riprendere il controllo del satellite, Bond procede a sabotare l'antenna della parabola bloccandone gli ingranaggi. Trevelyan cerca di fermarlo, e la conseguente lotta tra i due culmina con lui che rimane penzolante sotto l'antenna. Alla domanda \"Per l'Inghilterra, James\", Bond risponde \"No, per me\", prima di lasciare che Trevelyan precipiti a terra. Natalya lo salva presto in un elicottero requisito, pochi istanti prima che l'antenna esploda, distruggendo la base e uccidendo il suo personale, con Trevelyan ucciso dalla caduta di detriti e Boris ucciso da bombole di azoto liquido rotte. Dopo essere atterrati in un luogo sicuro, i due si preparano a godersi un po' di solitudine insieme, ma vengono interrotti dall'arrivo di Wade e di una squadra di marine statunitensi, che li scortano alla base di Guant\u00e1namo.\nProduzione.\nCast.\nPer la prima volta il ruolo di James Bond \u00e8 interpretato da Pierce Brosnan; tra i molti candidati, dopo l'addio al personaggio di Timothy Dalton da lui stesso annunciato, erano stati vagliati Liam Neeson, Ralph Fiennes (quest'ultimo verr\u00e0 coinvolto nella serie quasi vent'anni pi\u00f9 tardi con il ruolo di Gareth Mallory), Daniel Day-Lewis, Mel Gibson e perfino Bruce Willis. \u00c8 inoltre il primo Bond-movie in cui il personaggio di M \u00e8 interpretato da una donna, Judi Dench. Per la parte del \"villain\" principale, Alec Trevelyan, venne inizialmente considerato Alan Rickman il quale tuttavia rifiut\u00f2, sicch\u00e9 il ruolo venne affidato a Sean Bean.\nRiprese.\n\"GoldenEye\" \u00e8 stato uno dei pochi \"Bond movie\" a non essere girato nei Pinewood Studios di Londra, visto che nelle date previste gli studios non erano disponibili. I produttori ripiegarono cos\u00ec su una vecchia fabbrica di elicotteri della Rolls-Royce dismessa nel 1993, che acquistarono e trasformarono nel pi\u00f9 grande teatro di posa d'Europa.\nL'acrobazia in \"bungee jumping\" che apre il film \u00e8 stata eseguita sulla diga di Verzasca, vicino a Locarno, in Svizzera. Il salto di quasi 200 metri fu eseguito dallo stunt Wayne Michaels, il quale nello stesso tempo stabil\u00ec anche un nuovo record del mondo della disciplina. Lo stesso stunt ha in seguito un piccolo cameo nel film: \u00e8 il pilota d'elicottero che recita la battuta quando Xenia e Ouromov rubano il \"Tiger\" nel porto di Monte Carlo.\nL'osservatorio di Arecibo, situato sull'isola di Porto Rico, \u00e8 stato utilizzato come set per il fittizio quartier generale cubano di Alec Trevelyan.\nEffetti speciali.\nL'elicottero \"Tiger\" presente nel film all'epoca (1995) era l'unico prototipo al mondo funzionante di un avveniristico elicottero da guerra, l'Eurocopter Tiger, che sarebbe entrato in funzione per le forze armate tedesche e francesi soltanto nel 2005. Il produttore Tom Pevsner dovette smuovere mari e monti e fare affidamento su tutte le sue influenti conoscenze per poterlo avere nel film, cos\u00ec come per poter usare la fregata stealth \"La Fayette\" della Marina Francese dove avviene il furto del \"Tiger\".\nPer la prima volta 007 abbandona le auto inglesi: in questa avventura Bond utilizza una BMW Z3 Roadster, vettura al tempo non ancora in produzione (infatti quella usata nel film \u00e8 un modello pre-serie; l'auto verr\u00e0 messa in commercio solo l'anno successivo). L'auto \u00e8 per\u00f2 presente nel film solo per poco pi\u00f9 di 1 minuto perch\u00e9, come spieg\u00f2 il regista Martin Campbell: \"\u00abIl contratto con la BMW fu firmato molto tardi, quando la sceneggiatura era ormai conclusa, e cos\u00ec dovemmo cercare di inserirla dove potevamo!\u00bb\"\nPer le scene dell'inseguimento nelle strade di San Pietroburgo a bordo di un carro armato \u00e8 stato utilizzato un veicolo modello T-55 modificato per apparire simile al pi\u00f9 recente T-80.\nColonna sonora.\nLa canzone che accompagna i titoli di testa, l'eponima \"GoldenEye\", \u00e8 stata composta da Bono e The Edge, e interpretata da Tina Turner. La colonna sonora \u00e8 stata invece curata da \u00c9ric Serra.\nAccoglienza.\nIncassi.\nPrimo film di James Bond prodotto dopo sei anni, \"GoldenEye\" debutt\u00f2 in vetta al botteghino nordamericano con un incasso di oltre 26 milioni di dollari nel suo primo fine settimana. Divenne un successo finanziario, incassando 106.429.941 negli Stati Uniti e 245.764.093 all'estero, per un totale di 352.194.034 in tutto il mondo. Fu il quarto pi\u00f9 alto incasso dell'anno, e il maggior successo della saga dai tempi di \"Moonraker - Operazione spazio\" (1979).\nCritica.\nIl film fu accolto ottimamente dalla critica. Il sito Rotten Tomatoes gli ha dato una valutazione pari a 78% basandosi su 72 recensioni, con un punteggio medio di 7/10. Il consenso recita: \"Il primo e migliore film di Pierce Brosnan nei panni di Bond, \"GoldenEye\" porta la serie in un contesto pi\u00f9 moderno, con il risultato di uno 007 ad alta tecnologia, ricco di azione e sofisticato\". Su Metacritic ha invece un punteggio di 65 basato su 18 recensioni.\nGeneralmente la critica si trov\u00f2 concorde nel definire Brosnan un miglioramento deciso nei confronti di Timothy Dalton. Roger Ebert, nella sua recensione sul \"Chicago Sun-Times\", defin\u00ec il nuovo Bond \"in qualche modo pi\u00f9 sensibile, pi\u00f9 vulnerabile, pi\u00f9 psicologicamente complesso\" rispetto ai precedenti. Il film rilanci\u00f2 in maniera definitiva la saga, generando altri tre seguiti con Brosnan protagonista, per poi lasciare spazio a Daniel Craig."}
{"id": "597091", "revid": "1568601", "url": "https://it.wikipedia.org/wiki?curid=597091", "title": "Campo di ghiaccio Patagonico Sud", "text": "Il campo di ghiaccio Patagonico Sud (nome cileno \"Campo de Hielo Sur\", nomi argentini \"Hielo Continental Patag\u00f3nico\", o \"Campo de Hielo Patag\u00f3nico Sur\") \u00e8 un gigantesco ghiacciaio continentale in Patagonia. Si trova nelle Ande meridionali, sulla linea di confine tra Cile ed Argentina.\nDescrizione.\nHa una lunghezza di circa 350\u00a0km tra le latitudini 48\u00b020' e 51\u00b030' sud. Ha una superficie di circa 13.000 km\u00b2 (pi\u00f9 o meno come due volte la Corsica), dei quali circa il 90% in territorio cileno. Si tratta della terza calotta glaciale del mondo dopo Antartide e Groenlandia.\nLe prime esplorazioni iniziarono nel 1943 quando il governo cileno fotograf\u00f2 l'area dall'alto con aerei militari. Inoltre l'area fu attraversata da studiosi come Federico Reichert e Alberto Maria De Agostini. Tuttavia ancora oggi rimangono vaste aree inesplorate.\nIl campo de Hielo Patag\u00f3nico Sur \u00e8 la maggiore riserva d'acqua dolce del Sudamerica. Dal campo de Hielo Patag\u00f3nico Sur hanno origine alcuni enormi ghiacciai vallivi:\nVi si trovano il Fitz Roy (noto anche come Cerro Chalt\u00e9n) e il Cerro Torre.\nAree protette.\nNell'area esistono tre importanti parchi nazionali:"}
{"id": "597093", "revid": "2178", "url": "https://it.wikipedia.org/wiki?curid=597093", "title": "Conamara", "text": ""}
{"id": "597094", "revid": "124116857", "url": "https://it.wikipedia.org/wiki?curid=597094", "title": "Coppa dei Campioni 1982-1983", "text": "La Coppa dei Campioni 1982-1983 \u00e8 stata la ventottesima edizione della massima competizione continentale, conclusa con la vittoria dell', al suo primo titolo.\nRisultati.\nTurno preliminare.\nLa gara di andata si \u00e8 svolta il 25 agosto 1982, quella di ritorno il 1\u00ba settembre.\nSedicesimi di finale.\nLe gare di andata si sono svolte il 15 settembre 1982, quelle di ritorno il 29 settembre.\nOttavi di finale.\nLe gare di andata si sono svolte il 20 ottobre 1982, quelle di ritorno il 3 novembre.\nQuarti di finale.\nLe gare di andata si sono svolte il 2 marzo 1983, quelle di ritorno il 16 marzo 1983.\nSemifinali.\nLe gare di andata si sono svolte il 6 aprile 1983, quelle di ritorno il 20 aprile.\nClassifica marcatori.\nClassifica dei principali marcatori del torneo:"}
{"id": "597098", "revid": "86343", "url": "https://it.wikipedia.org/wiki?curid=597098", "title": "An Daingean", "text": ""}
{"id": "597101", "revid": "838137", "url": "https://it.wikipedia.org/wiki?curid=597101", "title": "Partito Moderato", "text": "Il Partito Moderato (in svedese: \"Moderata Samlingspartiet\", traducibile in \"Partito Moderato di Coalizione\" o \"Partito di Coalizione Moderata\"), anche noto con il nome di Moderati (\"Moderaterna\") e dal 2006 con il nome di Nuovi Moderati (\"Nya Moderaterna\"), \u00e8 un partito politico di centrodestra, conservatore liberale della Svezia.\nIl partito \u00e8 stato fondato nel 1904 da un gruppo di conservatori nel Parlamento svedese come \"Lega Generale Elettorale\". Durante la sua storia il partito ha avuto altri due nomi: \"Organizzazione Nazionale della Destra\" (1938-1952) e \"Partito di Destra\" (1952-1969).\nA seguito delle elezioni legislative del 2010 il partito moderato \u00e8 risultato il secondo a livello nazionale ed il primo della coalizione di governo detta Alleanza per la Svezia formato dai Moderati, il Partito di Centro, il Partito Popolare Liberale ed i Democratici Cristiani.\nL'attuale presidente del partito \u00e8 Ulf Kristersson.\nStoria del partito.\nDalla fondazione al 1969.\nIl Moderaterna \u00e8 un partito conservatore liberale aderente al Partito Popolare Europeo ed all'Internazionale dei conservatori.\nIl partito \u00e8 stato fondato nel 1904 come \"Unione Elettorale Generale\" (Allm\u00e4nna valmansf\u00f6rbundet). L'Unione, per\u00f2 non era ancora un vero e proprio partito, pi\u00f9 che altro era un movimento di supporto e di coordinamento dei deputati conservatori eletti in parlamento, con il compito di contenere l'organizzazione dei deputati del Partito Socialdemocratico e del Partito Popolare Liberale.\nIn origine, il partito fu convintamente nazionalista e conservatore, al punto da opporsi al riconoscimento del diritto di voto alle donne e dei diritti dei lavoratori. Ci\u00f2 nonostante, Arvid Lindman, capo del partito e Primo ministro, propose nel 1907 l'introduzione del suffragio elettorale maschile. Nel 1928 divenne il primo partito con il 28% dei voti.\nNegli anni '30 il partito dovette sciogliere la \"Lega Nazionale dei Giovani Svedesi\" (Sveriges Nationella Ungdomsf\u00f6rbund), organizzazione giovanile del partito, che si era apertamente schierata a favore dei nazisti. Fu fondato un nuovo movimento giovanile la \"Lega Giovanile Moderata\", mentre la Lega Nazionale dei Giovani Svedesi si present\u00f2 autonomamente alle elezioni trasformandosi in un vero e proprio partito.\nNel 1934 i socialdemocratici conquistarono il governo, che manterranno fino al 1976, in alleanza con i centristi. Nel frattempo, nel 1938, il Moderaterna cambi\u00f2 nome in \"Organizzazione nazionale della Destra\" (H\u00f6gerns riksorganisation). Il nome venne nuovamente cambiato nel 1952 in \"Partito Di Destra\" mentre nel 1969 acquist\u00f2 il nome attuale.\nDagli anni '70 ad oggi.\nNel 1970 divenne leader del partito G\u00f6sta Bohman. Egli si impegn\u00f2 ad abbandonare le posizioni della destra nazionalista, fino a portare il partito sulle attuali posizioni di conservatorismo liberale. Nel 1976 entrarono nel governo di Thorbj\u00f6rn F\u00e4lldin, del Partito di Centro e Bohman divenne ministro dell'economia.\nNel 1979, il Moderaterna divenne il partito pi\u00f9 grande della coalizione dei partiti \"borghesi\" o \"non-socialisti\". Nel 1986, fu eletto il nuovo capo Carl Bildt, che port\u00f2, nel 1991, il partito alla vittoria elettorale e, nel 1994, divenne primo ministro. Bo Lundgren guid\u00f2 invece il partito nelle elezioni del 2002, che risultarono particolarmente disastrose.\nIl capo attuale, Fredrik Reinfeldt ha spinto il partito ad abbandonare ulteriormente le posizioni liberiste, facendo propri temi cari alla cultura socialdemocratica. Nel 2004 \u00e8 stata fondata la coalizione l'Alleanza per la Svezia, che raccoglie i quattro partiti non-socialisti (gli stessi Moderati, il Partito Popolare Liberale, i Democratici Cristiani ed i Centristi).\nL'Alleanza ha vinto le elezioni legislative del 2006, anche se pu\u00f2 contare su una maggioranza di appena 7 in Parlamento. I Moderati hanno migliorato il proprio consenso, passando dal 15,1 al 26,1% dei consensi, conquistando 97 seggi. La forte avanzata dei moderati, dovuta ad una campagna elettorale che non ha messo in discussione i capisaldi del welfare State svedese, oltre che dal calo degli avversari socialdemocratici (-4,7%) \u00e8 stata favorita anche dal calo degli alleati liberali (-5,8), che hanno perso ben 20 seggi."}
{"id": "597102", "revid": "599013", "url": "https://it.wikipedia.org/wiki?curid=597102", "title": "Ssj", "text": ""}
{"id": "597103", "revid": "123217199", "url": "https://it.wikipedia.org/wiki?curid=597103", "title": "Riserva naturale della Macchia di Gattaceca e Macchia del Barco", "text": "La riserva naturale della Macchia di Gattaceca e Macchia del Barco \u00e8 un'area naturale protetta situata nei comuni di Mentana, Monterotondo e Sant'Angelo Romano, in provincia di Roma.\nFlora.\nOspita vari tipi di latifoglie, tra cui ontani, olmi e molte specie di querce.\nFauna.\nMolte sono le specie di uccelli presenti nella Riserva, fra cui la ghiandaia, il picchio verde, il picchio rosso maggiore e il torcicollo. Nelle zone agricole \u00e8 possibile osservare l\u2019upupa, il tordo bottaccio, il saltimpalo e la cornacchia grigia.\nDa diversi anni nell'area sono presenti anche i gruccioni nel periodo riproduttivo. Tra gli Strigiformi sono presenti la civetta, l\u2019allocco, l\u2019assiolo e il barbagianni; la presenza di questi uccelli consente di ottenere informazioni utili dalle loro borre sulla fauna dei piccoli mammiferi presenti nell'area, predati da queste specie. Tra rapaci diurni si menzionano la poiana e il gheppio, entrambi stanziali.\nTra i mammiferi sono presenti Roditori come l'istrice, Carnivori come la volpe, il tasso e la faina e Artiodattili come il cinghiale. \nPer quanto riguarda i rettili si possono citare la lucertola campestre, la lucertola muraiola, il ramarro, il biacco e il saettone. \nI dati sull'entomofauna sono attualmente scarsi e concentrati su particolari gruppi tassonomici. \nCarsismo.\nLa riserva \u00e8 caratterizzata da vari esempi di carsismo, molti situati nel bosco di Grotta Cerqueta, un'area di circa 30-35 ettari ed \u00e8 sito su di un colle calcareo che ospita 3 doline ed una grotta carsica, la quale d\u00e0 il nome al bosco.\nMa la cavit\u00e0 carsica di maggiore interesse \u00e8 senza dubbio il Pozzo del Merro, situata nel Comune di Sant'Angelo Romano. Questa voragine \u00e8 a forma d'imbuto e termina con un laghetto che, grazie al contributo di un ROV dei vigili del fuoco, sono riusciti a raggiungere i 392 m di profondit\u00e0 di un ipotetico fondale, perch\u00e9 ancora non sono riusciti a toccare il fondo. Questo rende il \"Pozzo del Merro\" il sinkhole allagato pi\u00f9 profondo del mondo.\nArea archeologica della Via Nomentum\u2013Eretum.\nAll'interno della riserva, in localit\u00e0 Tor Mancina, \u00e8 presente l\u2019\"area archeologica della Via Nomentum\u2013Eretum\", che collegava Nomentum alla sabina Eretum. Gli scavi hanno riportato alla luce circa 140 metri di basolato stradale antico, i resti di una villa romana, e un sepolcreto della prima et\u00e0 imperiale.\nAttivit\u00e0.\nIl parco ospita alcune manifestazioni gestite dai comuni di Mentana e Monterotondo, in particolar modo in estate."}
{"id": "597111", "revid": "486946", "url": "https://it.wikipedia.org/wiki?curid=597111", "title": "Macchia di Gattaceca e Macchia del Barco", "text": ""}
{"id": "597113", "revid": "991694", "url": "https://it.wikipedia.org/wiki?curid=597113", "title": "Unione Cristiana e Democratica Slovacca", "text": ""}
{"id": "597114", "revid": "181699", "url": "https://it.wikipedia.org/wiki?curid=597114", "title": "Distretto di Levo\u010da", "text": "Il distretto di Levo\u010da (in slovacco \"okres Levo\u010da\") \u00e8 un distretto della regione di Pre\u0161ov, nella Slovacchia orientale.\nPrima del 1918, il distretto faceva parte della contea ungherese di Szepes.\nSuddivisione amministrativa.\nIl distretto \u00e8 composto da 2 citt\u00e0 e 31 comuni:"}
{"id": "597115", "revid": "287204", "url": "https://it.wikipedia.org/wiki?curid=597115", "title": "Distretto di Levoca", "text": ""}
{"id": "597120", "revid": "6923", "url": "https://it.wikipedia.org/wiki?curid=597120", "title": "Bridges to Babylon", "text": "Bridges to Babylon \u00e8 un album discografico del gruppo rock britannico The Rolling Stones pubblicato il 29 settembre 1997. La copertina dell'album \u00e8 realizzata dal grafico austriaco Stefan Sagmeister.\nA differenza di svariati altri precedenti album della band, la cui produzione era stata affidata al duo Mick Jagger/Keith Richards con l'aggiunta di un singolo produttore discografico esterno, questa volta il gruppo volle portare in studio un eclettico miscuglio di produttori famosi per occuparsi del progetto, inclusi Dust Brothers, Don Was e Rob Fraboni, tra gli altri. In maniera simile, molti musicisti ospiti sono presenti in ciascuna traccia del disco insieme a Jagger, Richards, Ronnie Wood e Charlie Watts. L'album include un ampio ventaglio di generi musicali, dal consueto rock blues degli Stones, fino al campionamento di brani hip hop e rap.\nSebbene il disco ricevette recensioni miste da parte della critica musicale, fu un successo dal punto di vista commerciale, venendo certificato disco d'oro o di platino in molti mercati, e producendo il singolo di successo a livello internazionale \"Anybody Seen My Baby?\"\nDescrizione.\nStoria e registrazione.\nDopo il Voodoo Lounge Tour, e il progetto dell'album \"Stripped\" nel 1994/1995, gli Stones si concessero un breve periodo di pausa prima che Mick Jagger e Keith Richards si ritrovassero a comporre insieme nuove canzoni nell'estate 1996. I demo furono provati insieme agli altri membri della band a New York in novembre e a Londra il mese seguente. Un'altra sessione di scrittura si svolse alle Barbados nel gennaio 1997.\nNel marzo 1997, la band arriv\u00f2 a Los Angeles per cominciare la lavorazione del nuovo disco presso gli Ocean Way Studios. Dopo molti album registrati in localit\u00e0 esotiche e isole sperdute, lavorare in una grande citt\u00e0 favor\u00ec il contributo partecipativo di vari musicisti amici della band. La registrazione di \"Bridges to Babylon\" si protrasse fino a luglio, e i quattro mesi di lavorazione furono uno dei periodi pi\u00f9 concisi per il completamento di un disco da parte degli Stones. Le sessioni in studio si svolsero prevalentemente di notte e solitamente si protraevano fino a quando Richards si stancava e voleva andare a dormire al mattino.\nSebbene Don Was fosse il produttore ufficiale incaricato del progetto, Jagger cerc\u00f2 anche la collaborazione di altri famosi produttori discografici locali. In primis i Dust Brothers, che avevano impressionato Jagger con quanto da loro fatto in occasione degli album \"Odelay\" di Beck e \"Paul's Boutique\" dei Beastie Boys. Il contributo dei Dust Brothers era inizialmente previsto in cinque tracce, poi ridotte a tre, comprendendo anche l'unico esempio di campionamento in un brano dei Rolling Stones. Anche Danny Saber e Babyface furono portati in studio da Jagger che come spesso accaduto in passato voleva \"svecchiare\" le sonorit\u00e0 degli Stones, ma il contributo di Babyface alla traccia \"Already Over Me\" fu alla fine scartato. Richards non era entusiasta di lavorare con dei \"guru del loop\" e arriv\u00f2 a cacciare dallo studio Saber quando scopr\u00ec che egli aveva sovrainciso alcune parti di chitarra. L'atmosfera in studio fu alquanto tesa, e Don Was si assicur\u00f2 che Richards e Jagger lavorassero in stanze separate. Il batterista Charlie Watts contribu\u00ec ad alleviare la tensione coinvolgendo nelle sedute il percussionista Jim Keltner, con il quale lavor\u00f2 in seguito a un suo progetto solista.\nDurante le fasi finali relative alla masterizzazione dell'album, si scopr\u00ec che il ritornello del brano \"Anybody Seen My Baby?\", progettato nuovo singolo della band, ricordava un po' troppo la hit del 1992 di k.d. lang \"Constant Craving\", fatto portato all'attenzione di Richards da sua figlia Angela. Volendo evitare qualsiasi possibile accusa di plagio, si decise di includere tra gli autori del brano anche lang e il suo coautore Ben Mink (insieme a Jagger e Richards).\nUn totale di otto bassisti differenti si occuparono di suonare il basso durante le sessioni dell'album: Jeff Sarli, Jamie Muhoberac, Blondie Chaplin, Don Was, Danny Saber, Darryl Jones, Me'shell Ndegeocello e Doug Wimbish.\nCopertina.\nQuando i Rolling Stones scelsero di affidare a Stefan Sagmeister la grafica dell'album, Jagger gli disse di cercare ispirazione dall'arte babilonese in esposizione al British Museum. Sagmeister rest\u00f2 molto colpito da un Lamassu, una tipica scultura mesopotamica rappresentante un leone con la testa di uomo e la barba, e commission\u00f2 all'artista Kevin Murphy un'illustrazione a tema ma con il leone in posizione di attacco. Il primo milione di copie stampate di \"Bridges to Babylon\" erano rinchiuse in una confezione speciale filigranata, che dava l'impressione che il leone fosse inciso a rilievo sulla copertina. Il retro della copertina mostra un deserto e prosegue nel booklet, con tanto di rovine antiche che furono alla base per le scenografie del Bridges to Babylon Tour.\nPubblicazione e accoglienza.\n\"Bridges to Babylon\" fu accolto da critiche contrastanti alla sua uscita. In classifica raggiunse la posizione numero 6 in Gran Bretagna, la numero 2 in Francia e la numero 3 negli Stati Uniti d'America, dove fu certificato disco di platino dalla RIAA nel novembre 1997.\nRispetto alla celebre \"Anybody Seen My Baby?\", gli altri singoli estratti dal disco, \"Saint of Me\" e \"Out of Control\", hanno avuto un successo minore.\nPer promuovere l'album, nel 1997 gli Stones si imbarcarono nel mastodontico Bridges to Babylon Tour, consistente in 108 concerti, con elaborate scenografie del palco che Jagger volle ispirate a quelle del PopMart Tour degli U2.\nNel 2009, \"Bridges to Babylon\" \u00e8 stato rimasterizzato e ristampato dalla Universal Music."}
{"id": "597123", "revid": "1543377", "url": "https://it.wikipedia.org/wiki?curid=597123", "title": "Gianandrea Gavazzeni", "text": "Biografia.\nUn'antica dimora dei Tasso, in via Pignolo a Bergamo, fu la sua casa natale. Il padre Giuseppe, avvocato e deputato al Parlamento del Partito Popolare, era un appassionato conoscitore di musica e organizzatore di stagioni operistiche. La madre invece lo aiut\u00f2 a familiarizzare con il teatro di prosa. Ancora fanciullo, sempre a Bergamo, il piccolo Gianandrea ascolt\u00f2 l'opera \"Isabeau\" di Mascagni in braccio alla nonna, esperienza che ne segn\u00f2 in un certo senso la vocazione futura.\nStudi\u00f2 al Conservatorio di Santa Cecilia a Roma ed entr\u00f2 nel 1925 nel Conservatorio di Milano, allievo nella classe di pianoforte di Renzo Lorenzoni e nella classe di composizione di Vincenzo Ferroni, Ildebrando Pizzetti e Mario Pilati.\nGli anni dell'apprendistato e della formazione furono importanti anche sotto il profilo degli incontri. Gavazzeni ebbe modo di seguire tutti gli spettacoli diretti da Arturo Toscanini al Teatro alla Scala tra il 1924 e il 1929.\nCompositore.\nGavazzeni esord\u00ec come compositore sulle orme del suo maestro Pizzetti. Frequenti nella sua produzione sono i riferimenti a Bergamo e alla bergamasca, dal \"Concerto bergamasco\" ai \"Canti per Sant'Alessandro\" (patrono della citt\u00e0), dalle \"Cantate su Iscrizioni di Meridiane\" (raccolte da Luigi Angelini) ai \"Notturni di bevitori bergamaschi\", dal \"Dialogo\" per tenore, baritono e orchestra dedicato a Martinengo a i \"Concerti di Cinquand\u00f2\" (toponimo che indica una campagna sulle rive della Tremana dove i Gavazzeni trascorrevano le estati). Nel 1935 Gavazzeni scrisse per la stagione lirica del Teatro Donizetti di Bergamo l'opera \"Paolo e Virginia\" su libretto di Mario Ghisalberti ispirato all'omonimo romanzo di Jacques-Henri Bernardin de Saint-Pierre e incentrato sul dramma dell'amore totale e tragico di due giovani immersi in una natura incontaminata. L'opera fu importante soprattutto perch\u00e9 apr\u00ec le porte all'esperienza importante del Teatro delle Novit\u00e0 che prender\u00e0 avvio due anni pi\u00f9 tardi su iniziativa di Bindo Missiroli e Franco Abbiati, con l'appoggio dello stesso Gavazzeni e di Sandro Angelini. Si tratt\u00f2 di un interessante e per certi versi unico tentativo, come afferm\u00f2 lo stesso Missiroli, di \"incoraggiare i giovani musicisti a riavvicinarsi al teatro lirico nell'intento di non interrompere la tradizione e allo scopo di galvanizzare, vivificandolo, l'immenso patrimonio lirico nazionale che altrimenti corre il rischio di trasformarsi in materiale da museo\". Con il 1949 Gavazzeni interruppe la sua attivit\u00e0 compositiva, giudicando la propria produzione \"di astanza anacronistica\" e costringendolo cos\u00ec ad \"autosepoltura avanti sopravvenissero le \"leggi eccezionali\" dell'Avanguardia Ufficiale\". A tale riguardo comment\u00f2 Goffredo Petrassi, amico personale di Gavazzeni \"Con quella coscienza critica che lo distingue si \u00e8 avveduto che la composizione non era nella sua natura e quanto scriveva gli appariva soprattutto un riflesso dell'esperienza di Pizzetti, di cui era stato allievo\".\nDirettore d'orchestra.\nA partire dal 1933 ha inizio per Gavazzeni la sua attivit\u00e0 di direttore d'orchestra. La prima occasione gli venne offerta dall'orchestra dell'EIAR di Torino mentre poco pi\u00f9 tardi fu maestro sostituto alla stagione del Teatro delle Novit\u00e0 di Bergamo. Ebbe cos\u00ec inizio un'ininterrotta attivit\u00e0 che lo porter\u00e0 a dirigere nei teatri pi\u00f9 importanti in Italia e all'estero.\nAl Teatro Verdi di Trieste nel 1939 dirige \"Le nozze di Figaro\" con Giulietta Simionato, nel 1942 \"Risurrezione\" di Franco Alfano e \"La boh\u00e8me\" con Mafalda Favero e Giuseppe Taddei e nel 1943 \"Fior di Maria\" di Renzo Bianchi e \"Fedra\" di Pizzetti.\nAl Teatro La Fenice di Venezia nel 1942 dirige \"Rigoletto\", \"Madonna Imperia\" di Franco Alfano e \"Cavalleria rusticana\".\n\u00c8 del 1944 il suo primo contatto con l'Orchestra del Teatro alla Scala di Milano con l'opera \"Il campiello\" di Ermanno Wolf-Ferrari cui fecero seguito le direzioni della \"Mavra\" di Stravinskij e de \"La pulce d'oro\" di Ghedini.\nDopo la guerra, nel 1946 dirige \"Don Giovanni\" con Alda Noni a Venezia.\nNel 1948 Gavazzeni diresse a Bergamo la \"Messa da Requiem\" di Donizetti ponendosi cos\u00ec all'origine del fenomeno della \"Donizetti's Renaissance\": memorabile \u00e8 tuttora giudicata la sua direzione di \"Anna Bolena\" con Maria Callas, che riport\u00f2 nel repertorio mondiale il capolavoro dimenticato del maestro bergamasco. Sempre nel 1948 diresse il \"Trittico\" di Puccini nel Gran Teatre del Liceu di Barcellona e \"H\u00e4nsel e Gretel\" di Humperdinck a Trieste, dove nel 1949 dirige \"La Favorita\" con Ebe Stignani.\nUn'altra importante occasione fu quella realizzatasi nel 1950 con la direzione della prima esecuzione moderna dell'opera di Rossini \"Il Turco in Italia\", che ebbe come protagonista Maria Callas nell'inedito ruolo di cantante \"buffa\" e Sesto Bruscantini nella prima rappresentazione nel Teatro Eliseo di Roma.\nNel 1951 diresse la prima rappresentazione nel Teatro Nuovo di Torino di \"Aida\" con Giorgio Tozzi.\nNel 1952 diresse la ripresa nel Teatro Carlo Goldoni di Livorno di \"Parisina\" di Pietro Mascagni con Maria Caniglia.\nNel 1953 diresse \"Lucia di Lammermoor\" con la Callas al Teatro dell'Opera di Roma e la prima rappresentazione di \"Giovanna d'Arco al rogo\" di Arthur Honegger al Teatro San Carlo di Napoli con Ingrid Bergman e Miriam Pirazzini.\nNel 1954 al Teatro Verdi dell'Isola di San Giorgio Maggiore, per il Teatro La Fenice di Venezia, la prima esecuzione assoluta di \"Resurrezione e vita (Ego sum resurrectio et vita)\" di Virgilio Mortari con Gianni Raimondi e \"Arianna\" con Antonietta Stella. \nAncora nel 1954 \"La figlia di Jorio\" di Ildebrando Pizzetti nella premi\u00e8re nel Teatro San Carlo di Napoli.\nGavazzeni alla Scala.\nAl Teatro alla Scala di Milano nel 1948 dirige le prime rappresentazioni di \"Daphnis et Chlo\u00e9\" e di \"La valse\" di Maurice Ravel, nel 1954 la prima rappresentazione di \"Giovanna d'Arco al rogo\" per la regia di Roberto Rossellini con Ingrid Bergman e Cloe Elmo, nel 1955 \"La fiamma\" di Ottorino Respighi, \"Il Turco in Italia\" con Maria Callas e \"La fiera di Soro\u010dincy\" con Rolando Panerai, nel 1956 \"La figlia di Jorio\" con Ivo Vinco e \"Un ballo in maschera\" con Giuseppe Di Stefano ed Ettore Bastianini, \"Sansone e Dalila\" con Giulietta Simionato e Ram\u00f3n Vinay, \"Fedora\" con Maria Callas e Franco Corelli e \"Giulio Cesare\" con la Simionato e Corelli, nel 1957 \"Manon Lescaut\" con Clara Petrella, Di Stefano e Fiorenza Cossotto, la prima assoluta di\" La donna \u00e8 mobile\" di Riccardo Malipiero con Graziella Sciutti, Luigi Alva, Renato Capecchi e la Cossotto, \"Il signor Bruschino\", \"Anna Bolena\" con la Callas e la Simionato e \"Iris\" con Di Stefano, nel 1958 \"Adriana Lecouvreur\" con Di Stefano e la Simionato, \"Mignon\" con la Simionato, \"Madama Butterfly\", la prima assoluta di \"Assassinio nella cattedrale\", \"Il convitato di pietra\", \"Tosca\" con Renata Tebaldi e Di Stefano nella trasferta all'Expo 1958, un concerto verdiano al Teatro Regio di Parma e \"Mos\u00e8 in Egitto\" con Boris Christoff, Adriana Lazzarini e la Simionato, nel 1959 \"Ernani\" con Corelli, il \"Trittico\" di Puccini con Tito Gobbi e Renata Scotto, \"Francesca da Rimini\" con Magda Olivero e Mario Del Monaco e \"Fedra\" di Pizzetti con R\u00e9gine Crespin, nel 1960 \"Andrea Ch\u00e9nier\" con Del Monaco, la Tebaldi e la Cossotto, nel 1961 la prima assoluta de \"Il calzare d'argento\" di Pizzetti con Di Stefano, Panerai e Wladimiro Ganzarolli e \"La battaglia di Legnano\" nella serata di gala per l'apertura della stagione nel centenario dell'unit\u00e0 d'Italia con Corelli, nel 1962 \"La Favorita\" con la Cossotto e Nicolai Ghiaurov, \"Faust\" con Gianni Raimondi, Ghiaurov e la Scotto, \"Gli ugonotti\" con Joan Sutherland, Tozzi, la Simionato, Ganzarolli, Corelli e la Cossotto e \"Il trovatore\" con la Cossotto e Corelli nella serata di gala per l'apertura della stagione, nel 1963 \"Aida\" con la Cossotto, Leontyne Price, Carlo Bergonzi e Ghiaurov, e la serata di gala per l'apertura della stagione con \"Cavalleria rusticana\" con la Simionato e Corelli e \"L'amico Fritz\" con Mirella Freni e nel 1964 \"La fanciulla del West\" con Corelli, \"Mefistofele\" con Ghiaurov, Bergonzi e Raina Kabaivanska, \"La Cenerentola\" con la Simionato e \"Turandot\" con Birgit Nilsson e la Freni nella trasferta al Teatro del Palazzo dei Congressi al Cremlino di Mosca.\nNel 1965 viene nominato Direttore musicale fino al 1968 e dirige \"Norma\" con Leyla Gencer e la Simionato, la prima assoluta di \"Clitennestra\" di Pizzetti, \"La Favorita\" con Bruscantini e la Cossotto, \"Simon Boccanegra\" con Ghiaurov, Gabriella Tucci e Panerai e \"La forza del destino\" con Bergonzi, la Simionato e Ghiaurov nella serata di gala per l'apertura della stagione scaligera.\nNel 1966 viene nominato Direttore artistico fino al 1968 e dirige la prima assoluta di \"L'albergo dei poveri\" di Flavio Testi e \"Nabucco\" con Ghiaurov nella serata per l'apertura della stagione e \"Rigoletto\" con Luciano Pavarotti, nel 1967 \"Madame Sans-G\u00eane\" e \"Kovancina\" con Ghiaurov e nel 1968 \"Loreley\" con Elena Souliotis, Gianfranco Cecchele e Piero Cappuccilli.\nNel 1970 dirige \"I vespri siciliani\" con Ruggero Raimondi e la Scotto nella serata d'inaugurazione della stagione lirica, nel 1972 \"Linda di Chamounix\" con Enzo Dara, Alfredo Kraus, Carlo Cava e Renato Bruson, \"Alceste\" di Gluck, nel 1973 \"Boris Godunov\" con Ghiaurov, nel 1976 \"Luisa Miller\" con Pavarotti, Bruna Baglioni e Montserrat Caball\u00e9, nel 1983 \"Anacr\u00e9on ou l'amour fugitif\" di Luigi Cherubini, nel 1984 \"Idomeneo\" e \"I Lombardi alla prima crociata\" con Ghena Dimitrova e Jos\u00e9 Carreras, nel 1985 due concerti con Viktoria Mullova, nel 1986 \"La sonnambula\" con Bonaldo Giaiotti e June Anderson, nel 1987 la Messa in fa maggiore \u201cdi Chimay\u201d di Luigi Cherubini, nel 1988\" I due Foscari\" con Bruson e \"Paulus\", op. 36 di Felix Mendelssohn nella Basilica di San Simpliciano, nel 1989 la ripresa nella trasferta scaligera al Teatro Bol'\u0161oj di Mosca di \"Adriana Lecouvreur\" con la Freni e la Cossotto, nel 1990 la Sinfonia n. 5 di Mendelssohn, nel 1991 \"La boh\u00e8me\" con la Freni, nel 1994\" La rondine\" con Denia Mazzola Gavazzeni e nel 1995 \"Stiffelio\" con Carreras.\nLe altre direzioni d'orchestra.\nGavazzeni oltre al Teatro alla Scala era presente nei principali teatri, non solo italiani.&lt;br&gt;Nel 1955 dirige la ripresa nel Teatro Donizetti di Bergamo di \"Otello\" e la prima rappresentazione nel Teatro Comunale di Firenze di \"La fiera di Soro\u010dincy\".&lt;br&gt;\nNel 1956 dirige la ripresa nel Teatro Carignano di Torino di \"Lucia di Lammermoor\".&lt;br&gt;\nNel Teatro dell'Opera di Roma nel 1955 dirige la premi\u00e8re di \"Burlesca\" di Antonio Veretti con la Elmo e la ripresa di \"Il tabarro\" con Tito Gobbi, nel 1956 la ripresa di \"Iris\" con Di Stefano e Christoff e la ripresa di \"Sansone e Dalila\" con Fedora Barbieri e nel 1978 la ripresa di \"Parisina\" di Pietro Mascagni con Ferruccio Furlanetto.&lt;br&gt;\nA Edimburgo nel 1957 dirige \"Il Turco in Italia\" nella trasferta della Scala con Bruscantini, la Cossotto e Fernando Corena.&lt;br&gt;\nAll'Opera di Chicago nel 1957 dirige \"La boh\u00e8me\" con Jussi Bj\u00f6rling e Anna Moffo, \"Mignon\" con la Simionato e la Moffo e \"Andrea Ch\u00e9nier\" con Gobbi, la Tebaldi e Del Monaco; nel 1959 \"La Cenerentola\" con Corena, \"Simon Boccanegra\" con Gobbi e Richard Tucker e \"Turandot\" con Leontyne Price, Di Stefano e la Nilsson; nel 1960 \"Tosca\" con Di Stefano, la Tebaldi e Gobbi e \"Madama Butterfly\" con Leontyne Price.&lt;br&gt;\nAl Wiener Staatsoper nel 1958 dirige \"Rigoletto\" con Gianni Raimondi, la Scotto e la Cossotto.&lt;br&gt;\nNel 1960 dirige la ripresa nel Teatro Nuovo di Torino di \"Aida\".&lt;br&gt;\nA Salisburgo nel 1961 dirige \"Simon Boccanegra\" con i Wiener Philharmoniker, Gobbi, Tozzi e Panerai.&lt;br&gt;\nAncora a Venezia nel 1962 dirige \"Rigoletto\" con Alfredo Kraus, Cornell MacNeil e la Scotto, nel 1963 \"J\u00e9rusalem\", nel 1968 \"Macbeth\", nel 1970 un concerto, nel 1972 \"La risurrezione di Cristo\" di Lorenzo Perosi con Katia Ricciarelli, Lucia Valentini, Ottavio Garaventa e Bruson, nel 1973 \"Lucia di Lammermoor\" con Bruson e la Scotto, nel 1974 \"Mos\u00e8 in Egitto\" di Gioachino Rossini con Cesare Siepi, Maria di Rohan, Bruson e la Scotto, nel 1985 un concerto e nel 1988 \"Paulus\", op. 36 di Mendelssohn.&lt;br&gt;\nAl Glyndebourne Festival Opera nel 1965 dirige \"Anna Bolena\" con la London Philharmonic Orchestra, Leyla Gencer e Carlo Cava.&lt;br&gt;\nNel 1967 dirige la prima rappresentazione nella Salle Wilfrid Pelletier di Montr\u00e9al il \"Nabucco\".&lt;br&gt;\nAl Grand Th\u00e9\u00e2tre di Ginevra nel 1970 dirige \"La Cenerentola\" con Corena e Teresa Berganza, nel 1971 \"Norma\" e nel 1982 \"La sonnambula\" con Edita Gruberov\u00e1.&lt;br&gt;\nAl Teatro Massimo Vincenzo Bellini di Catania nel 1970 dirige la prima di Mos\u00e8 in Egitto e nel 1972 \"I puritani\" con Adriana Maliponte, Kraus, Cappuccilli e Ruggero Raimondi.&lt;br&gt;\nNuovamente a Trieste nel 1971 dirige \"Simon Boccanegra\" con Cappuccilli, Cecchele e Vinco, nel 1973 \"La Wally\" con la Kabaivanska e \"Macbeth\" e nel 1975 \"La Falena\" di Antonio Smareglia.&lt;br&gt;\nAl Metropolitan Opera House di New York nel 1976 dirige \"Il trovatore\" con Pavarotti, la Scotto e Shirley Verrett.&lt;br&gt;\nNel 1977, ancora alla Wiener Staatsoper, \"Don Carlo\" con Ruggero Raimondi e la Cossotto.&lt;br&gt;\nAl Rossini Opera Festival nel 1980 dirige \"La gazza ladra\".\nNel 1981 dirige \"Luisa Miller\" al Teatro Fraschini di Pavia con il Coro e l'Orchestra Sinfonica della RAI di Milano e trasmessa dalla RAI nell'ambito del Concorso Maria Callas.&lt;br&gt;\nNel 1986 dirige la prima rappresentazione al Pacific Coliseum di Vancouver de \"I Lombardi alla prima crociata\".&lt;br&gt;\nNel 1991 dirige \"La Boh\u00e8me\" con Mirella Freni, Ghiaurov, Denia Mazzola , regia Franco Zeffirelli.&lt;br&gt;\nNel 1992 dirige \"Lucrezia Borgia\", con Denia Mazzola Gavazzeni e Salvatore Fisichella, per l'inaugurazione della stagione lirica del Politeama di Palermo.&lt;br&gt;\nNel 1992 dirige \"Loreley\" al Teatro Carlo Felice di Genova, con Marilyn Zschau, Nicola Martinucci e Denia Mazzola Gavazzeni.&lt;br&gt;\nNel 1993 dirige la prima di \"Esclarmonde\" al Teatro Massimo Vittorio Emanuele di Palermo con Denia Mazzola Gavazzeni, Pietro Ballo e Bonaldo Giaiotti.&lt;br&gt;\nNel 1993, al Teatro alla Scala, dirige \"La rondine\", con Denia Mazzola Gavazzeni, Pietro Ballo, Adelina Scarabelli e Paolo Barbacini, regia di Nicolas Jo\u00ebl.&lt;br&gt;\nNel 1993 al Donizetti di Bergamo dirige \"Poliuto\", con Denia Mazzola Gavazzeni, Simone Alaimo e Jos\u00e8 Sempere.&lt;br&gt;\nNel 1993 dirige \"Zaz\u00e0\" al Teatro Massimo di Palermo, con Denia Mazzola Gavazzeni e Luca Canonici, regia di Filippo Crivelli.&lt;br&gt;\nNel 1994 dirige \"Roberto Devereux\" per l'apertura della stagione al Teatro Massimo di Palermo, con Denia Mazzola Gavazzeni, Pietro Ballo e Antonio Salvadori.&lt;br&gt;\nNel 1994 dirige \"La reginetta delle rose\" al Teatro Carlo Felice di Genova, con Denia Mazzola Gavazzeni e Luca Canonici, regia Filippo Crivelli.&lt;br&gt;\nNel 1994 dirige nuovamente \"La Boh\u00e8me\" alla Scala, con Denia Mazzola Gavazzeni nel ruolo di Mim\u00ec, regia di Franco Zeffirelli.&lt;br&gt;\nNel 1995 dirige \"Il Tabarro\" e i \"Pagliacci\", con Denia Mazzola Gavazzeni, Nicola Martinucci e Roberto Servile, regia di Gianni Amelio.&lt;br&gt;\nNel gennaio 1996 dirige \"L'aviatore Dro\" al Teatro di Lugo, regia di Sylvano Bussotti. \nDirige inoltre l'orchestra del Maggio Musicale Fiorentino: \"Paulus\" ed \"Elias\" di Mendelsshonn, \"Parisina\" (IV atto) (interprete Denia Mazzola Gavazzeni); l'orchestra dell'Arena di Verona: \"Ein deutsches Requiem\" (interprete Denia Mazzola Gavazzeni); l'orchestra del San Carlo di Napoli: \"La canzone dei ricordi\" di Giuseppe Martucci (interprete Denia Mazzola Gavazzeni).\nNel 1992 accett\u00f2 l'incarico di Direttore musicale dell'Orchestra Sinfonica dell'Emilia-Romagna \"Arturo Toscanini\" di Parma: \"Po\u00e8me de l'amour et de la mer\" di Ernest Chausson; \"Messa di Requiem\" di Donizetti; \"Les nuits d'\u00e9t\u00e9\" di Hector Berlioz; \"Arie religiose\" di Gavazzeni (interprete Denia Mazzola Gavazzeni). Contribu\u00ec rilevantemente a consolidare la qualit\u00e0 dell'istituzione, dirigendola sino alla morte, avvenuta nel 1996. \nIl carattere.\nGavazzeni fu lontano per scelta e per indole dallo star system dei direttori d'orchestra, non am\u00f2 incidere registrazioni discografiche, fu insofferente nei confronti delle scelte registiche che nel 1955 giudic\u00f2 \"presuntuose avventatezze... a danno dell'esecuzione musicale\". Nel suo panorama esecutivo am\u00f2 spesso includere pagine sinfonico-orchestrali, appartenenti soprattutto al periodo romantico, tardoromantico e al primo Novecento. Ebbe e coltiv\u00f2 idee chiarissime sulla tecnica esecutiva sostenendo tra l'altro che non si impara a dirigere e non si impara dagli altri direttori, mentre \"\u00e8 sulla propria pelle che si impara\". Sostenne inoltre che la musica \u00e8 da vedere, non solo da ascoltare (e questo vale non solo per l'opera lirica ma anche per i concerti). Famose le sue polemiche contro la filologia dichiarata quando serva solo a coprire una pressoch\u00e9 assoluta mancanza di ispirazione. Con sapiente arguzia Gavazzeni ebbe a rispondere a chi lo interrogava sul \"tempo giusto\" di un determinato brano che \"il tempo giusto \u00e8 quando c'\u00e8 bel tempo e non piove\". L'assoluta fedelt\u00e0 al testo \u00e8 per Gavazzeni un'idea gretta che \"va contro i valori estetici della musica e va contro la storia. La storia che non \u00e8 mai ferma\". Il critico musicale Fedele D'Amico afferm\u00f2, a proposito delle sue interpretazioni, che \"non sono soltanto esecuzioni incantevoli: sono silenziose e trasparentissime esegesi, che dicono pi\u00f9 d'un commento scritto\".\nLa vis polemica di Gavazzeni fu pari alla sua energia vitale. Gavazzeni non lesin\u00f2 critiche a politici (nel 1988 accus\u00f2 l'allora ministro Carraro per i tagli alla musica) e registi (risaputa la sua scarsa stima nei confronti di Luca Ronconi), ma non fu leggero neppure con se stesso. Ebbe intuizioni che spaziavano oltre i territori musicali, come quando sugger\u00ec che l\"'Adagietto\" dalla \"Quinta Sinfonia\" di Mahler poteva essere la colonna sonora pi\u00f9 adatta per un film ispirato a \"La Morte a Venezia\" di Mann qualche anno prima che Luchino Visconti la utilizzasse per il proprio lavoro.\nQuanto alla sua attivit\u00e0 di scrittore, Gavazzeni fu letterato finissimo (lui per la verit\u00e0 si definiva \"scrittore irregolare\"). I suoi scritti pi\u00f9 incisivi sono quelli che appartengono al genere diaristico e vanno annoverati tra gli esempi pi\u00f9 autorevoli del nostro tempo. Come afferma il critico Ermanno Comuzio \"attraverso i diversi paesi che l'autore ha conosciuto, definiti nelle loro caratteristiche nascoste, non nella turistica superficie, si annida sempre la presenza del luogo nat\u00eco, si sentono l'eco delle campane di Bergamo e il suono aspro del dialetto, si rivedono la casa di Arlecchino e i personaggi del Moroni e del Piccio\".\nSi ricorda infine che nel 1985 a Gianandrea Gavazzeni \u00e8 stato conferito il premio \"Una vita nella musica\" al Teatro La Fenice.\nVita privata.\nGavazzeni si spos\u00f2 due volte: sua seconda moglie fu Denia Mazzola. Dal primo matrimonio nacquero Franco Gavazzeni, filologo italianista e docente universitario a Pavia, scomparso nel 2008, e Giuseppe Gavazzeni."}
{"id": "597124", "revid": "123217186", "url": "https://it.wikipedia.org/wiki?curid=597124", "title": "Riserva naturale della Marcigliana", "text": "La riserva naturale Marcigliana \u00e8 un'area naturale protetta situata tra i comuni di Fonte Nuova, Guidonia, Mentana e Monterotondo, tra via Salaria e via Nomentana, nella citt\u00e0 metropolitana di Roma. La riserva \u00e8 attraversata da via della Marcigliana e via della Cesarina.\nTerritorio.\nEsteso per oltre 4.000 ettari il paesaggio \u00e8 rurale e composto da campi coltivati, spallette boscate e filari di alberi lungo le strade interpoderali.\nIn questo parco si trovano i fondi di Torre Madonna, Fonte di Papa, Massa, Ciampiglia Barberini, Ciampiglia Del Bufalo, Santa Colomba, Valle Ornara, Casal della Donna, Capitignano, Olevano, Cesarina, Capobianco, Sant'Agata e Coazzo; di quest'ultimo \u00e8 visibile il casale presso l'incrocio di via della Cesarina con la Nomentana.\nLungo il tratto settentrionale di via di Tor San Giovanni \u00e8 il casale di Tor San Giovanni, edificio medievale con torre.\nIn tutto il territorio considerato sono sparsi resti di et\u00e0 romana, in parte non visitabili perch\u00e9 gran parte della riserva \u00e8 di propriet\u00e0 privata. Un vasto settore, corrispondente all'antica tenuta Capitignano (detta poi Tor San Giovanni in quanto divenuta di propriet\u00e0 dell'Ospedale di San Giovanni) \u00e8 oggi di propriet\u00e0 del Comune di Roma e vi ha sede la \"Casa del Parco\". Un appezzamento di meno di 60 ettari, lungo via della Marcigliana, \u00e8 di propriet\u00e0 demaniale e corrisponde al principale sepolcreto (Monte Del Bufalo, dalla famiglia Del Bufalo) della citt\u00e0 latina di Crustumerium, vissuta tra il IX e il V secolo a.C., il cui comparto insediativo \u00e8 ancora di propriet\u00e0 privata (duca Grazioli). L'abitato antico e il circondario (circa 500 ettari) sono assoggettati ad un provvedimento di stretta tutela archeologica. Inoltre all'interno vi \u00e9 l'Ex Orfanotrofio femminile di Roma, costruito dal Senatore Carlo Scotti nel 1933 e chiuso agli inizi degli anni 80. La struttura giace in uno stato di abbandono totale."}
{"id": "597127", "revid": "287204", "url": "https://it.wikipedia.org/wiki?curid=597127", "title": "Distretto di Lu\u010denec", "text": "Il distretto di Lu\u010denec (\"okres Lu\u010denec\") \u00e8 un distretto della regione di Bansk\u00e1 Bystrica, nella Slovacchia centro-meridionale.\nIl distretto si trova nel Bacino della Slovacchia Meridionale, nell'ampia valle del fiume Ipe\u013e. Le due citt\u00e0, Lu\u010denec e Fi\u013eakovo comprendono circa il 54% della popolazione dell'interno distretto, mentre la rimanente porzione vive nei 55 villaggi circondanti le citt\u00e0.\nIl distretto si sviluppa sulla strada E571 (Strada 50 nella numerazione slovacca), da Bratislava a Ko\u0161ice, e su una delle linee ferroviarie che collegano le due citt\u00e0. Esistono anche collegamenti ferroviari con Budapest attraverso Fi\u013eakovo. C'\u00e8 anche un piccolo aeroporto a Bo\u013ekovce.\nLe principali industrie esistenti operano nel settore degli alimentari e dei materiali da costruzione.\nSuddivisione amministrativa.\nIl distretto \u00e8 composto da 2 citt\u00e0 e 55 comuni:"}
{"id": "597132", "revid": "92723", "url": "https://it.wikipedia.org/wiki?curid=597132", "title": "Distretto di Pie\u0161\u0165any", "text": "Il distretto di Pie\u0161\u0165any (in slovacco: \"okres Pie\u0161\u0165any\") \u00e8 un distretto della regione di Trnava, nella Slovacchia occidentale.\nFino al 1918, il distretto faceva parte del comitato di Nyitra.\nSuddivisione amministrativa.\nIl distretto \u00e8 composto da 2 citt\u00e0 e 25 comuni:"}
{"id": "597134", "revid": "287204", "url": "https://it.wikipedia.org/wiki?curid=597134", "title": "Distretto di Piestany", "text": ""}
{"id": "597135", "revid": "287204", "url": "https://it.wikipedia.org/wiki?curid=597135", "title": "Distretto di Lucenec", "text": ""}
{"id": "597138", "revid": "767487", "url": "https://it.wikipedia.org/wiki?curid=597138", "title": "Brigada Flores Magon", "text": "La Brigada Flores Magon \u00e8 un gruppo musicale francese nato nel 1998 a seguito dell'incontro di differenti persone della scena alternativa degli anni '80 e del movimento anarco-punk parigino degli anni '90. Il gruppo oi!, antifascista, partecipa a molti concerti e a feste punk.\nLe loro esibizioni hanno toccato Parigi, Bordeaux, Rennes, ma anche citt\u00e0 oltre i confini francesi, come Ginevra, Milano, Roma, Barcellona, Praga fino a Santiago del Cile. I \"brigatisti\" hanno al loro attivo oltre 300 concerti, spesso a fianco dei grandi gruppi storici della scena street punk come Los Fastidios, Klasse Kriminale, The Oppressed, Stage Bottles, Opcio K-95, Red London e molti altri.\nDopo numerosi cambi di formazione, la band si \u00e8 sciolta nel giugno del 2010, dopo un ultimo concerto di addio insieme a Hors Contr\u00f4le, Zartako e Banda Bassotti.\nIl nome.\nIl nome del gruppo fa riferimento all'anarchico messicano Ricardo Flores Mag\u00f3n. Egli fu, insieme a Emiliano Zapata e di Pancho Villa, uno dei padri spirituali, precursore ed attivista della Rivoluzione Messicana. Segn\u00f2 inoltre una delle correnti del movimento anarchico, il comunismo libertario. Fedele alle sue idee fu il primo a denunciare la deriva istituzionalista della Rivoluzione, non esitando a denunciare sul suo giornale le colpe del nuovo regime, colpevole ai suoi occhi di assegnare alle compagnie statunitensi le concessioni del petrolio e minerarie.\nPadre dell'anti-imperialismo, anim\u00f2 una sollevazione nel 1911 in Bassa California."}
{"id": "597139", "revid": "2014155", "url": "https://it.wikipedia.org/wiki?curid=597139", "title": "Coppa dei Campioni 1983-1984", "text": "La Coppa dei Campioni 1983-1984 fu la ventinovesima edizione del torneo, a cui parteciparono 32 squadre. Il torneo fu vinto, per la quarta volta, dal che sconfisse in finale la ai rigori allo Stadio Olimpico di Roma.\nQuarti di finale.\nFinale.\nFormazioni:\nIl caso Roma-Dundee United (1984).\nNel giugno del 1986 l'allora presidente della , Dino Viola, fu sospeso dalla Commissione disciplinare dell'UEFA per quattro anni (sino all'11 giugno 1990) per aver tentato di corrompere il francese Michel Vautrot, l'arbitro dell'incontro per la semifinale di ritorno tra i giallorossi e il , vinta dalla squadra capitolina per 3-0. Nell'incontro d'andata la squadra scozzese vinse per 2-0, costringendo la Roma al ritorno a una proibitiva rimonta; contestualmente, al club fu vietato di partecipare a qualsiasi competizione gestita dalla confederazione europea per una stagione. Nel mese di luglio dello stesso anno, tuttavia, la giunta d'appello dell'UEFA decise di riammettere la societ\u00e0 romana, commutando la precedente sanzione in una multa di franchi svizzeri per \u00abresponsabilit\u00e0 oggettiva\u00bb a carico di un dirigente del club. Sempre nel 1986, lo stesso Viola e la Roma si costituirono parte civile in giudizio contro l'intermediario Spartaco Landini e l'osservatore calcistico Paolo Cominato, i quali vennero condannati a un anno di reclusione per truffa e alla restituzione dei 100 milioni di lire.\nIl caso \u00e8 tornato alla ribalta nel 2011 per un'intervista rilasciata al network Mediaset Premium da Riccardo Viola, figlio dell'allora numero uno romanista in cui ammise il pagamento di di lire a Vautrot tramite un intermediario, specificando per\u00f2 \u00abche lo scandalo lo fece uscire Dino Viola per smascherare il colpevole e la \"cupola\" del calcio\u00bb. L'intervista, per le modalit\u00e0 e i tempi della diffusione, ha avuto uno strascico di polemiche e precisazioni, in particolare per l'eco mediatica suscitata in Francia, dove i cronisti del quotidiano sportivo \"L'\u00c9quipe\" chiedevano conferme: emerse cos\u00ec che l'intervista era incentrata in realt\u00e0 sulla storia di Falc\u00e3o e che solo al termine c'era stato uno scambio di battute sul \"caso Vautrot\", che poi venne divulgato come un'ammissione di colpevolezza, stralciando i passaggi che illustravano l'intera vicenda sportiva e giudiziaria. Infine, in un'intervista al giornale scozzese \"Daily Record\" pubblicata nel marzo di quell'anno, l'allora allenatore del Dundee, Jim McLean, disse tra altro di sentirsi \u00abschifato\u00bb da quanto accaduto in quella vicenda e, soprattutto, della \"conferma\" emersa dopo la testimonianza di Riccardo Viola alla televisione italiana."}
{"id": "597143", "revid": "122784293", "url": "https://it.wikipedia.org/wiki?curid=597143", "title": "Sagging", "text": "Sagging (dall'inglese, letteralmente \"tirar gi\u00f9, abbassare\") \u00e8 una moda di portare pantaloni (baggy, bermuda, pantaloni a vita bassa, jeans) sotto la linea della cintura ma generalmente senza cintura, di conseguenza mostrando la biancheria intima che si sta indossando.\nQuesto stile nasce nei ghetti Americani dove in famiglia, il vestiario veniva passato dai fratelli pi\u00f9 grandi a quelli pi\u00f9 piccoli per un discorso prevalentemente economico. Da li poi si andava a ballare in capannolini a sentire la nuova musica Nera. Cos\u00ec si diffuse e si form\u00f2 la moda dei jeans larghi e a vita bassa.\nStoria.\nInizi\u00f2 a divenire popolare nella moda maschile negli Stati Uniti e in Inghilterra all'inizio degli anni novanta, e oggi \u00e8 molto diffusa anche in Europa. \u00c8 uno stile seguito in diversi ambiti, ma prevalente soprattutto nell'hip hop.\nL'aspetto principale di questo stile \u00e8 quello di mostrare, grazie ai pantaloni abbassati, l'intimo maschile (solitamente boxer comodi). La cintura \u00e8 volutamente lasciata lasca, soprattutto usata per non far cadere totalmente i pantaloni a terra, fissandoli all'altezza voluta.\nIl Sagging ha ovviamente diverse variabili, a seconda dello stile che si imita, come in alcune subculture come skater e rave. In Australia, per esempio, \u00e8 stata lanciata la moda del sagging con boxer in seta, mentre in Europa \u00e8 molto pi\u00f9 usato il sagging vestendo boxer aderenti o parigamba, spesso monocolore in nero, grigio o bianco, mentre in nord America e in Inghilterra, rimane il classico boxer largo dalle pi\u00f9 svariate fantasie di colori. \nIn alcune parti del mondo \u2013 clima e leggi permettendo \u2013 \u00e8 diventato molto popolare vestire sagging senza maglietta (o vestire sagging il costume boxer). \nNelle variabili del sagging al giorno d'oggi, s'abbinano enormi pantaloni, molto larghi, che ricadano abbondantemente sulle scarpe, o felpa con cappuccio, tipici dello stile skater o hip hop.\nIn alcuni luoghi il sagging \u00e8 considerato offensivo (come lo fu la minigonna negli anni sessanta) e alcune scuole negli Stati Uniti lo hanno vietato (a volte giustificato col fatto che pantaloni molto larghi potrebbero nascondere armi). \nIl parlamento della Virginia (a maggioranza repubblicana) nel febbraio 2005 cerc\u00f2 di vietarlo. Il provvedimento fu bocciato in seconda lettura."}
{"id": "597144", "revid": "767487", "url": "https://it.wikipedia.org/wiki?curid=597144", "title": "Distretto di Pova\u017esk\u00e1 Bystrica", "text": "Il distretto di Pova\u017esk\u00e1 Bystrica (in slovacco: \"okres Pova\u017esk\u00e1 Bystrica\") \u00e8 uno dei 79 distretti della Slovacchia, facente parte della regione di Tren\u010d\u00edn, nella parte occidentale del Paese.\nFino al 1918, il distretto faceva parte della contea ungherese di Tren\u010d\u00edn.\nSuddivisione amministrativa.\nIl distretto \u00e8 composto da 1 citt\u00e0 e 27 comuni:"}
{"id": "597146", "revid": "287204", "url": "https://it.wikipedia.org/wiki?curid=597146", "title": "Distretto di Povazska Bystrica", "text": ""}
{"id": "597152", "revid": "93685", "url": "https://it.wikipedia.org/wiki?curid=597152", "title": "Maistre Wace", "text": ""}
{"id": "597154", "revid": "1335892", "url": "https://it.wikipedia.org/wiki?curid=597154", "title": "Martu (divinit\u00e0)", "text": "Amurru o Martu sono le denominazioni in lingua accadica e sumerica della divinit\u00e0 principale della popolazione nomade occidentale degli Amorrei, che si trovano spesso all'interno di nomi di persona composti con tale teoforo. Come nome completo di divinit\u00e0 si trova \"Ilu Amurru\" (in sumero: \ud808\udc2d\ud808\ude25\ud808\udf05, \"DMAR.TU\").\nQuesta divinit\u00e0 viene talora descritta come un \"pastore\", figlio del dio del cielo Anu. In qualche occasione viene chiamato \"b\u00ealu \u0161ad\u012b\" o \"b\u00eal \u0161ad\u00ea\", \"Signore del monte\"; d\u00far-hur-sag-g\u00e1 sikil-a-ke, \"Colui che abita la montagna pura\"; e kur-za-gan ti-[la], \"Colui che abita la montagna risplendente\". Nelle iscrizioni di Zin\u010dirli in Cappadocia, viene chiamato \"\u00ec-li a-bi-a\", \"Il dio di mio padre\".\nSu queste basi, L. R. Bailey (1968) e Jean Ouelette (1969) hanno avanzato l'ipotesi che questo \"B\u00eal \u0160ad\u00ea\" sia la stessa divinit\u00e0 ricordata nella Bibbia come \"\u2019\u0112l \u0160add\u0101i\", che \u00e8 il nome del Dio di Abramo, Isacco e Giacobbe nella \"Fonte sacerdotale\" del testo biblico, secondo la ipotesi documentaria. \u00c8 possibile che \"\u0160add\u0101i\" significhi \"Quello dei monti\" o addiritture \"Il dio munito di mammelle\" dal momento che un'arcaica iconografia di Yahweh a Kuntilet Arjud lo ritrae con caratteristiche ermafrodite (provvisto sia di mammelle che di genitali maschili). In alternativa, \"B\u00eal \u0160ad\u00ea\" potrebbe essere stato il dio della fecondit\u00e0 \"Baal\", che sarebbe stato adottato dai Cananei, tradizionalmente ostili al dio degli Ebrei YHWH, come \u00e8 risaputo per via della lotta che il profeta Elia condusse contro di loro. \nCome paredra di Amurru compare qualche volta la dea A\u0161ratum, che nella tradizione semitica e ittita \u00e8 la paredra del dio \u0112l, il che fa effettivamente pensare che Amurru potesse essere una trasformazione di tale divinit\u00e0. Se Amurru coincideva con \u0112l, ci\u00f2 spiegherebbe perch\u00e9 sono pochi i nomi amorrei composti col nome \"Amurru\", mentre molto numerosi sono quelli composti con \"Il\", vale a dire \u0112l.\nAmurru ha anche caratteristiche di divinit\u00e0 delle tempeste. Come Adad, anch'egli reca l'epiteto \"ram\u0101n\" \"Tonante\", ed \u00e8 perfino chiamato \"b\u0101riqu\" \"Colui che scaglia saette\" e \"Adad \u0161a a-bu-be\" \"Adad del diluvio\". Ciononostante, la sua iconografia \u00e8 distinta da quella di Adad, e in qualche caso egli \u00e8 raffigurato insieme a Adad con un bastone di comando o da lancio, mentre Adad \u00e8 munito delle consuete saette.\nUn'altra tradizione riguardo alla consorte (o una delle consorti) di Amurru le d\u00e0 l'appellativo di \"Belit-Seri\", \"Signora del Deserto\".\nUna terza tradizione, tramandata da un bel poemetto sumerico in stile pastorale, riferisce come il dio Martu abbia finito per sposare Adg\u0303ar-kidug la figlia del dio Numushda della citt\u00e0 di Inab. Esso contiene un divertente discorso che esprime il disgusto da parte dei Sumeri, cittadini, per la vita rozza e nomade di Amurru, discorso che Adg\u0303ar-kidug ignora, limitandosi a rispondere: \"Io sposer\u00f2 Martu!\".\nLa divinit\u00e0 di Amurru era identificata con la costellazione di Perseo."}
{"id": "597155", "revid": "47767", "url": "https://it.wikipedia.org/wiki?curid=597155", "title": "Arpia (disambigua)", "text": "Le arpie sono figure della mitologia greca, met\u00e0 donna e met\u00e0 uccello. I significati derivati includono:"}
{"id": "597159", "revid": "181699", "url": "https://it.wikipedia.org/wiki?curid=597159", "title": "Distretto di Snina", "text": "Il distretto di Snina (\"okres Snina\") \u00e8 un distretto della regione di Pre\u0161ov, nella Slovacchia orientale.\nFino al 1918, il distretto era parte della contea ungherese di Zempl\u00edn.\nSuddivisione amministrativa.\nIl distretto \u00e8 composto da 1 citt\u00e0 e 33 comuni:"}
{"id": "597161", "revid": "2096950", "url": "https://it.wikipedia.org/wiki?curid=597161", "title": "Sergio Saviane", "text": "Biografia.\nDotato di vena polemica, si trasfer\u00ec in giovane et\u00e0 a Roma dove diceva d'aver \u00abpasteggiato con sole banane\u00bb per sopravvivere agli anni di gavetta.\nOttenne un incarico presso il settimanale \"Cronache\", scrivendo articoli di critica letteraria. Cessate le pubblicazioni di quest'ultimo, entr\u00f2 nel 1955 al neonato settimanale \"L'Espresso\", dove la sua rubrica di critica televisiva gli valse popolarit\u00e0; spesso incisiva e caustica, la tenne per oltre vent'anni sul periodico romano, coniando sulle sue colonne il termine \u00abmezzobusto\u00bb per indicare i giornalisti dei telegiornali.\nNel frattempo esordiva anche come scrittore: il suo primo romanzo, \"Festa di laurea\", vinse nel 1960 il Premio Viareggio come opera prima.\nBuon riconoscimento di critica ebbe anche il secondo libro, \"I misteri di Alleghe\", nato da un'inchiesta giornalistica condotta dallo stesso Saviane concernente una serie di delitti avvenuti ad Alleghe, nel bellunese, compiuti tra il 1933 e il 1946; Saviane fu citato in giudizio da coloro che venivano accusati dei delitti, e inizialmente condannato per diffamazione. La verit\u00e0 venne a galla in tempi successivi, grazie alla memoria delle inchieste di Saviane, e alle indagini di un brigadiere dei Carabinieri di quelle zone montane.\nNegli anni Settanta, Saviane abbraccia la causa della satira: fu tra fondatori della rivista \"Il Male\". Amico di Vincenzo Sparagna, col quale in seguito ebbe dissidi per questioni societarie, entr\u00f2 in contatto con la nuova generazione di vignettisti, tra cui Andrea Pazienza e Angese. Gratificato dall'esperienza, partecip\u00f2 in seguito ad altre riviste satiriche, tra cui \"Zut\" di cui era cofondatore.\nNel 1988, \"L'Espresso\" gli toglie la sua storica rubrica di critica televisiva per affidarla a Emanuele Pirella: la rottura \u00e8 sancita dal libro \"L'Espresso desnudo\", nel quale prende in giro i giornalisti italiani. Eugenio Scalfari, allora direttore de \"la Repubblica\", tronca ogni rapporto con Saviane. Viene quindi assunto a \"L'Europeo\"; inoltre Indro Montanelli, direttore de \"il Giornale\", lo accolse immediatamente nel suo quotidiano. Nel marzo 1994, quando Montanelli fond\u00f2 \"La Voce\", Saviane lo segu\u00ec, scrivendo la critica televisiva fino alla precoce chiusura della testata nell'aprile 1995.\nIn seguito, Saviane collabor\u00f2 a \"La tribuna di Treviso\". Lasciata Roma, negli anni Novanta visse ad Asolo, in una bella casa rinascimentale.\nMaurizio Costanzo lo invit\u00f2 al suo talk show serale, e lo avrebbe voluto come ospite fisso. Con Montanelli costru\u00ec un rapporto umano oltre che professionale, e frequent\u00f2 spesso Luciano Benetton, il quale incass\u00f2 pungenti critiche, e il suo collaboratore artistico Oliviero Toscani; entrambi coinvolsero Saviane in progetti tra sociale e arte.\nPer le critiche sferzanti e irridenti a personaggi molto noti, come ad esempio Alberto Moravia, Saviane dovette affrontare nella sua carriera oltre 100 querele. Il suo libro \"Caro nemico ti scrivo\" \u00e8 una testimonianza della schiettezza con cui affrontava argomenti scomodi. Un articolo sul presidente della Camera, Irene Pivetti, pubblicato su \"La Voce\" nel 1994, gli valse la denuncia per offesa ad alte cariche dello Stato: gli fu notificata dalla Digos, con richiesta della Pivetti di una provvisionale immediatamente esecutiva di 40 milioni di lire, che egli non possedeva; a pagarla fu l'amico Montanelli.\nMor\u00ec il 27 luglio 2001, dopo aver sub\u00ecto un intervento chirurgico per un tumore al polmone.\nVita privata.\nEbbe due figlie, Caterina e Valentina. In particolare, Caterina esord\u00ec a 16 anni come promettente scrittrice, pubblicando nell'aprile del 1978 il libro \"Ore perse: vivere a sedici anni\" (Collana Franchi Narratori, Feltrinelli). Il legame tra padre e figlia fu problematico ma forte. Caterina, fragile e inquieta, mor\u00ec per overdose di droghe nel marzo del 1991, a casa di un'amica a Milano.\nEra cugino di Giorgio Saviane."}
{"id": "597164", "revid": "125672240", "url": "https://it.wikipedia.org/wiki?curid=597164", "title": "Coppa dei Campioni 1984-1985", "text": "La Coppa dei Campioni 1984-1985 fu la 30\u00aa edizione del massimo torneo calcistico europeo per squadre di club maggiori maschili, disputato tra il 19 settembre 1984 e il 29 maggio 1985.\nLa ottenne il suo primo titolo, superando in finale il , in una finale giocata per motivi di ordine pubblico, appena dopo il tragico tributo di vittime nella notte dell'Heysel, \nSul piano sportivo, con questo trofeo la Juventus, dopo i successi nella Coppa UEFA 1976-1977 e nella Coppa delle Coppe 1983-1984, divenne la prima squadra europea capace di mettere in bacheca tutte le tre principali competizioni UEFA per club oltrech\u00e9, \"a posteriori\", quella che lo centr\u00f2 nel minore periodo di tempo (otto anni)."}
{"id": "597169", "revid": "1543377", "url": "https://it.wikipedia.org/wiki?curid=597169", "title": "Direzione - Socialdemocrazia", "text": "Direzione\u00a0\u2013Socialdemocrazia () \u00e8 un partito politico slovacco fondato nel 1999 da Robert Fico, esponente del Partito della Sinistra Democratica, che aveva raccolto i socialisti slovacchi dopo lo scioglimento, nel 1990, del Partito Comunista di Slovacchia.\n\"Smer-SD\" \u00e8 un partito di sinistra descritto come nazionalista e populista. Il suo posizionamento come partito social-democratico \u00e8 stato messo in discussione. Il partito propugna il concetto di \"socialdemocrazia slovacca\", caratterizzata da specificit\u00e0 nazionali.\nSi tratta del secondo partito pi\u00f9 rappresentato al Consiglio nazionale slovacco dopo le elezioni del 2020, ed \u00e8 all'opposizione del governo Matovi\u010d e del governo Heger.\nIl partito \u00e8 stato collegato a vari casi di presunta corruzione in Slovacchia; durante i 12 anni in cui \u00e8 stato al governo, i media hanno rivelato oltre 30 casi sospetti di corruzione, mai dimostrati in tribunale.\nStoria.\nAgli inizi lo \"Smer\" volle porsi come un partito nuovo, come una forza della cosiddetta \"nuova sinistra\", non legato n\u00e9 al regime comunista, n\u00e9 alla cultura socialista. Alle elezioni parlamentari del 2002, lo Smer ottenne il 13,5% dei voti, contro l'1,4 dello SDL, che rimase, quindi, molto distante dallo sbarramento del 5%. Lo \"Smer\" si propose, allora, come l'opposizione di sinistra moderata alla coalizione di governo formata da Unione Democratica e Cristiana Slovacca, Movimento Cristiano-Democratico, Alleanza del Nuovo Cittadino e Partito della Coalizione Ungherese. Fico cerc\u00f2 di qualificare il suo partito come un'opposizione pi\u00f9 credibile di quella comunista, da un lato, e quella nazionalista (HZDS), dall'altro.\nNel 2004, lo \"Smer\" accett\u00f2 la fusione con lo SDL e con altri due piccoli partiti socialdemocratici, l'Alternativa Social Democratica (anch'esso fuoriuscito dallo SDL) ed il Partito Social Democratico di Slovacchia, che nel 1992 era stato brevemente guidato da Alexander Dub\u010dek e che, nel 1998, aveva preso parte alla \"Coalizione Democratica Slovacca\" con i moderati del Movimento Cristiano-Democratico. \"Smer\" si posizion\u00f2 come un partito di centro-sinistra e acquis\u00ec il nome attuale, sancendo cos\u00ec la formale adesione alla cultura socialdemocratica. Da qui l'adesione al Partito del Socialismo Europeo (PSE).\nAlle elezioni parlamentari del 2006 \"Smer\" raddoppi\u00f2 i propri consensi, passando dal 13,3 al 29,1% dei voti. Robert Fico fu nominato primo ministro, sulla base di un'insolita alleanza sinistra (\"Smer\") \u2013 destra (HZDS-SNS). A seguito di questa alleanza \"Smer\" fu sospeso temporaneamente dal Partito del Socialismo Europeo il 12 ottobre 2006. La risoluzione di sospensione faceva riferimento alla dichiarazione del PSE adottata durante il congresso di Berlino del 2001, in cui i partiti membri rifiutavano alleanze e altre forme di cooperazione con partiti politici che fomentavano pregiudizi razziali o etnici e l'odio razziale. Il presidente del PSE, Poul Nyrup Rasmussen, dichiar\u00f2 allo \"Slovak Spectator\" che \"[...] formare una coalizione con l'estrema destra \u00e8 inaccettabile\". \"Smer\" fu riammesso il 14 febbraio 2008 dopo che Robert Fico e il leader dello SNS Jan Slota comunicarono con una lettera il loro impegno a rispettare i valori europei, i diritti umani e le minoranze etniche.\nAlle elezioni parlamentari del 2010 \"Smer\" increment\u00f2 ancora i suoi consensi, spingendosi fino al 34,79% che gli \u00e8 valso 62 seggi. Tuttavia, \u00e8 stato estromesso dal governo, guidato da Iveta Radi\u010dov\u00e1 con l'appoggio di un'alleanza di quattro partiti: l'Unione Democratica e Cristiana Slovacca, il liberale Libert\u00e0 e Solidariet\u00e0 (SaS), il Movimento Cristiano-Democratico (KDH) e il partito etnico ungherese Most-H\u00edd.\nAlle elezioni parlamentari del 2012 \"Smer\" ha conquistato il 44,79% dei voti, ottenendo 83 seggi su 150 nel Parlamento unicamerale e potendo creare un governo monocolore, il primo nella storia della Slovacchia dal 1993.\nAlle elezioni parlamentari del 2016 risult\u00f2 nuovamente il primo partito nazionale, tuttavia, in un anno segnato dagli scioperi di insegnanti e infermieri, perse 34 seggi rispetto alla precedente legislatura e fu costretto a formare un governo di coalizione col partito Most-H\u00edd, il Partito Nazionale Slovacco e La Rete. Il 15 marzo 2018 Robert Fico si dimise da premier in seguito alla crisi politica innescata dall'omicidio di J\u00e1n Kuciak; lo sostitu\u00ec il 22 marzo 2018 Peter Pellegrini, mantenendo inalterata la maggioranza. Fico rimase leader del partito.\nAlle elezioni europee del 2019 ha raccolto 154.996 voti, pari al 15,72% portando 3 europarlamentari nel Parlamento Europeo.\nAlle elezioni parlamentari del 2020 \"Smer\" \u00e8 calato nei consensi: infatti ha raccolto il 18,73%, piazzandosi al secondo posto dietro il vincente partito Gente Comune.\nL'ex primo ministro Peter Pellegrini abbandon\u00f2 subito dopo il partito per fondare Voce - Socialdemocrazia (HLAS\u2013SD), un partito di centro-sinsitra a vocazione maggiormente europeista, sottraendo deputati a \"Smer\".\nIdeologia e posizioni.\nNonostante l'appartenenza all'Internazionale socialista e all'Alleanza Progressista e il proprio dichiarato orientamento socialdemocratico, sussistono differenze sostanziali tra le politiche di \"Smer-SD\" e dei partiti socialdemocratici dell'Europa occidentale. Secondo l'esponente del partito \u013dubo\u0161 Blaha, a differenza dei partiti socialdemocratici dell'Europa occidentale il cui elettorato \u00e8 tendenzialmente urbano e cosmopolita, \"Smer-SD\" ha un vasto elettorato rurale tendenzialmente conservatore; se met\u00e0 circa dell'elettorato di \"Smer-SD\" \u00e8 di sinistra, l'altra met\u00e0 circa \u00e8 costituita da nazionalconservatori.\nA differenza di molti partiti di centro-sinistra dell'Europa centro-occidentale, \"Smer-SD\" rifiuta riforme economiche di stampo neoliberista, perseguendo una crescita economica tramite investimenti pubblici. Si interessa inoltre dell'identit\u00e0 nazionale del Paese. Su tematiche culturali come diritti delle minoranze, diritti legati alla sfera sessuale e riproduttiva, ambiente e pluralismo culturale, \"Smer-SD\" si posiziona come un partito conservatore oppure neutrale.\nDopo che Peter Pellegrini lasci\u00f2 il partito per fondare Voce - Socialdemocrazia, \"Smer-SD\" si caratterizza dal 2020 per un'ideologia \"sovranista di sinistra\", social-conservatrice di stampo cristiano e anti-immigrazione in opposizione alla ridistribuzione dei migranti, posizioni filo-russe e un parziale euroscetticismo.\n\"Smer\" ha accostato il fenomeno migratorio con il rischio della formazione nel Paese di societ\u00e0 parallele. Robert Fico dichiar\u00f2 che solo limitando il numero di immigrati di fede musulmana, da lui identificati generalmente come poco propensi all'integrazione, si potranno scongiurare attentati terroristici in Slovacchia. Dopo gli attentati terroristici di Parigi del novembre 2015 fece eco la sua dichiarazione di voler monitorare le persone di fede musulmana nel Paese.\n\"Smer-SD\" \u00e8 a favore dell'appartenenza della Slovacchia all'Unione europea e alla NATO, pur sottolineando la necessit\u00e0 di intrattenere buone relazioni con la Russia e la Cina. Se in passato ha propugnato delle posizioni europeiste, dal 2020 si \u00e8 posizionato come un partito moderatamente euroscettico. Nelle campagne elettorali ha presentato posizioni antiamericane."}
{"id": "597171", "revid": "161374", "url": "https://it.wikipedia.org/wiki?curid=597171", "title": "Movimento per una Slovacchia Democratica", "text": ""}
{"id": "597172", "revid": "1543377", "url": "https://it.wikipedia.org/wiki?curid=597172", "title": "Voodoo Lounge", "text": "Voodoo Lounge \u00e8 un album discografico del gruppo rock britannico The Rolling Stones, pubblicato nel 1994 su etichetta Virgin Records.\nPrimo album senza il bassista Bill Wyman, uno dei fondatori dei Rolling Stones che ha lasciato il gruppo nel 1993, e prima collaborazione con la Virgin Records. \"Voodoo Lounge\" viene pubblicato cinque anni dopo \"Steel Wheels\" che era stato il loro ultimo album in studio.\nDopo l'uscita di Wyman, gli Stones scelsero di non sostituirlo e proseguirono in formazione a quattro con Mick Jagger (voce), Charlie Watts (batteria), Keith Richards e Ronnie Wood (chitarre). Il basso fu suonato da Darryl Jones, che venne scritturato come musicista a contratto e non come membro ufficiale della band. Don Was produsse l'album insieme ai Glimmer Twins (Jagger &amp; Richards).\nIl disco ebbe un buon successo commerciale, venendo certificato disco d'oro o di platino in varie nazioni, ma non riusc\u00ec a produrre un singolo da Top 40 negli Stati Uniti. La canzone \"Love Is Strong\", raggiunse la posizione numero 14 in Gran Bretagna, ma solamente la numero 91 in USA, mentre \"You Got Me Rocking\" (n. 23 UK) divenne una presenza fissa nella scaletta nei concerti dei successivi tour degli Stones. Ben accolto dalla critica, nel 1995 \"Voodoo Lounge\" vinse il Grammy Award come \"migliore album rock dell'anno\".\nIl disco.\nA seguito della pubblicazione dei dischi solisti \"Main Offender\" di Keith Richards (1992) e \"Wandering Spirit\" di Mick Jagger (1993), entrambi i leader dei Rolling Stones cominciarono a comporre nuove canzoni nell'aprile 1993, scegliendo Don Was come co-produttore per le sessioni dell'album in programma. A novembre, dopo aver provato e registrato a casa di Ronnie Wood in Irlanda a settembre, gli Stones si spostarono presso gli Windmill Lane Studios di Dublino per iniziare ufficialmente la lavorazione di \"Voodoo Lounge\". Anche se non si un\u00ec ufficialmente al gruppo, Darryl Jones prese il posto di Bill Wyman come bassista dei Rolling Stones, dietro suggerimento di Charlie Watts.\nDon Was fu il principale responsabile dell'aver spinto gli Stones in territori pi\u00f9 a loro convenzionali nel tentativo di far produrre loro qualche brano rock in \"puro stile Rolling Stones\". Sebbene questo approccio fu ben accolto dalla critica musicale e piacque ai fan degli Stones, Jagger in particolare espresse una certa insoddisfazione circa l'estetica di Was, commentando in un'intervista del 1995 rilasciata a \"Rolling Stone\":\nIl produttore rispose che non era \"anti-groove in generale\", ma \"anti-groove senza sostanza\", come nel contesto di questo album.\nIl risultato fu un disco essenzialmente classicista con elementi blues, R&amp;B, rock and roll e country, tipici del sound degli Stones di fine anni sessanta-inizio settanta. Jagger avrebbe voluto insistere per uno stile di produzione pi\u00f9 moderno, con suoni maggiormente contemporanei, come avvenuto nel caso del successivo \"Bridges to Babylon\" (1997). Nondimeno, Was rimase con gli Stones come produttore discografico anche in seguito, nonostante le differenti vedute artistiche con Jagger, palesatesi in questa occasione. Dopo un periodo di registrazioni svoltesi a Los Angeles nei primi mesi del 1994, \"Voodoo Lounge\" fu completato e i Rolling Stones cominciarono i preparativi per il Voodoo Lounge Tour che sarebbe iniziato in agosto.\nDurante la registrazione dell'album alle Barbados, Richards adott\u00f2 un gatto randagio che chiam\u00f2 Voodoo, un po' perch\u00e9 si trovava a Barbados e un po' perch\u00e9 il gattino era riuscito a sopravvivere da solo nonostante gli stenti. \"Sparks Will Fly\" venne scritta da Richards dopo una lite con Jerry Lee Lewis in Irlanda. Richards aveva invitato Lewis a casa di Ron Wood per una jam session. Lewis presa la cosa molto seriamente e pens\u00f2 che stessero registrando un album, e dopo aver ascoltato la sessione, inizi\u00f2 a separare la band di Richards dalle incisioni, cosa che indign\u00f2 moltissimo Keith.\nPubblicazione e accoglienza.\nPubblicato nel luglio 1994, \"Voodoo Lounge\" fu recensito positivamente dalla critica e debutt\u00f2 direttamente al numero 1 in Gran Bretagna (miglior risultato dai tempi di \"Emotional Rescue\" del 1980) e in seconda posizione negli Stati Uniti d'America (dietro la colonna sonora de \"Il re leone\") dove fu certificato doppio platino.\nScrivendo sulla rivista \"Vox\" nell'agosto 1994, Steven Dalton dichiar\u00f2 di rintracciare in alcune tracce del disco la grandezza perduta di album quali \"Exile on Main St.\" (1972) e \"Some Girls\" (1978). Egli concluse scrivendo che \"Voodoo Lounge\" \"ci ricorda perch\u00e9 ci piacevano gli Stones\", e segnal\u00f2 \"New Faces\", \"Out of Tears\" e \"Blinded by Rainbows\" come migliori canzoni dell'album, pur non considerando \"Voodoo Lounge\" all'altezza dei capolavori passati della band.\nAll'inizio del 1995, mentre il Voodoo Lounge Tour era ancora in pieno svolgimento, \"Voodoo Lounge\" si aggiudic\u00f2 il Grammy Award come \"Best Rock Album\".\nNel 2009, \"Voodoo Lounge\" \u00e8 stato rimasterizzato e ristampato dalla Universal Music.\nTracce.\nTutte le canzoni sono accreditate a Jagger/Richards."}
{"id": "597177", "revid": "37401", "url": "https://it.wikipedia.org/wiki?curid=597177", "title": "Amurru (divinit\u00e0)", "text": ""}
{"id": "597179", "revid": "106456", "url": "https://it.wikipedia.org/wiki?curid=597179", "title": "Stazione di Torino Porta Nuova", "text": "La stazione di Torino Porta Nuova (\"P\u00f2rta Neuva\" in piemontese) \u00e8 la principale stazione ferroviaria del capoluogo piemontese, la terza in Italia.\nStoria.\nIl nome di \"Porta Nuova\" lo si deve al nome della nuova Porta meridionale del 1620, dovuta al primo ampliamento del centro storico di Torino verso la cosiddetta \"Citt\u00e0 Nova\", ovvero l'espansione urbana voluta soprattutto verso sud da parte di Carlo Emanuele I di Savoia. Abbattuta infatti l'antica porta meridionale di via Santa Teresa angolo via San Tommaso (detta \"Porta Marmorea\") agli inizi del XIV secolo, la prima \"Porta Nuova\" in muratura del 1620 fu solo provvisoria, posta tra l'attuale Piazza Carlo Felice e il tratto iniziale della cosiddetta Via Nuova (odierna via Roma).\nLa \"porta\" doveva, infatti, far parte soltanto del pi\u00f9 ampio progetto scenografico della citt\u00e0, organizzato essenzialmente per l'arrivo di Cristina di Francia, avvenuta lo stesso anno, in occasione delle sue nozze con il duca Vittorio Amedeo I di Savoia.\nLa porta provvisoria fu abbattuta gi\u00e0 nel 1622, mentre la \"Porta Nuova\" definitiva fu eretta alla convergenza della via Nuova (via Roma) con l'attuale via Gramsci: di piccole proporzioni, fu dotata di quattro colonne marmoree bianche, in stile ionico. Questa fu poi abbattuta durante l'occupazione napoleonica a Torino del 1802.\nDopo il 1814, durante la Restaurazione torinese, comparve il nuovo progetto di ulteriore espansione della citt\u00e0 verso sud, con il Borgo Nuovo, quindi l'unione col vicino quartiere San Salvario. Nel progetto, fu inserito anche il cosiddetto Viale del Re (l'attuale Corso Vittorio Emanuele II), il rimaneggiamento di Via Roma e il progetto della futura Piazza Carlo Felice, opera del 1861 di Jean-Pierre Barillet-Deschamps, con i portici di Giuseppe Leoni, Giuseppe Frizzi e Carlo Promis.\nNel 1860 esisteva in zona una stazione provvisoria, denominata Scalo delle Ferrovie del Governo. I lavori per la costruzione dell'edificio principale della stazione, caratterizzato dalla tipica volta centrale e le ampie vetrate, iniziarono nel dicembre 1861, sotto la direzione di Alessandro Mazzucchetti e la collaborazione del giovane architetto Carlo Ceppi. I dipinti della sala d'aspetto furono opera di Francesco Gonin.\nLa stazione fu parzialmente aperta alla viabilit\u00e0 urbana circostante il 22 dicembre 1864, mentre i lavori dell'edificio, con gli accessi laterali su via Nizza e via Sacchi, furono interamente completati soltanto nel 1868, tuttavia senza alcuna inaugurazione ufficiale. La stazione poi, fu ancora ampliata pi\u00f9 volte lungo gli anni immediatamente successivi.\nNegli anni 1920, vennero elettrificati in trazione elettrica a corrente alternata trifase la ferrovia Torino-Bardonecchia (il 26 novembre 1920) e la ferrovia Torino-Genova conseguentemente anche il nodo di Torino e la stazione di Porta Nuova furono interessati; la conversione in trazione elettrica a corrente continua avvenne nel 1961, in concomitanza dell'elettrificazione della ferrovia Torino-Milano, e fu inaugurata festosamente il 9 giugno dello stesso anno, alla presenza del ministro dei Trasporti Giuseppe Spataro.\nDurante i lavori di conversione dalla corrente alternata alla corrente continua, le locomotive in corrente continua in arrivo e in partenza dallo scalo venivano scortate da locomotive a vapore o diesel.\nDopo le distruzioni della seconda guerra mondiale, il complesso fu interamente riorganizzato fra il 1948 e il 1953, su progetto dell'ingegnere Paolo Perilli. In questo periodo, la stazione fu altres\u00ec dotata di lunghi passaggi pedonali sotterranei, collegati con la prospiciente Piazza Carlo Felice. \u00c8 del 1995 invece, l'attivazione dell'ACEI per la gestione del traffico nel piazzale binari concentrato in un'unica cabina; prima di allora, questo era controllato da apparati ACE (originariamente ACI, trasformati in ACE nel 1972) distribuiti su quattro cabine (Cabina A Binari 1-8 e fascio ricoveri est, Cabina B Binari 9-20 e fascio ricoveri ovest, Cabina C arrivi e partenze da e per Torino Smistamento e da e per la Squadra Rialzo, Cabina D arrivi e partenze da e per il deposito merci a grande velocit\u00e0 di Via Nizza) sopraelevate sparse nel piazzale.\nFu soltanto nel 2005, per i XX Giochi Olimpici Invernali del 2006, che la stazione e le aree circostanti furono inserite nel programma di riqualificazione dei principali scali italiani, curato da \"Grandi Stazioni\". L'area si estende per 97.070 m\u00b2, di cui i fabbricati occupano 92.747 m\u00b2. Di questi, 44.146 sono stati oggetto della prima fase dell'opera di riqualificazione.\nI cantieri, tuttavia, si prolungarono per anni, quasi contemporanei alla costruzione della seconda stazione della citt\u00e0, la stazione sotterranea di Porta Susa. I disagi per i lavori in corso terminarono quasi completamente soltanto nel 2009, con una simbolica cerimonia d'inaugurazione. Gli atri interni all'edificio furono completamente modificati in funzione di tecnologie ed innovazioni pi\u00f9 moderne.\nAltri importanti lavori furono terminati nel 2016, con l'inaugurazione del parcheggio sotterraneo, e nel 2017, con la riqualificazione dei negozi, dei portici di Piazza Carlo Felice, via Sacchi e Via Nizza e delle banchine dei 20 binari della stazione. Nel 2021, inoltre, \u00e8 entrata in funzione la velostazione.\nStrutture e impianti.\nL'impianto \u00e8 gestito da RFI, \u00e8 configurato come stazione di testa ed \u00e8 composto da 20 tronchi di coppie di rotaie.\nIl fabbricato viaggiatori, la cui area commerciale \u00e8 gestita da Grandi Stazioni, si articola su pi\u00f9 livelli distinti: \nMovimento.\nPorta Nuova \u00e8 la terza stazione italiana per flusso di passeggeri, con circa 192.000 transiti giornalieri e 70 milioni di frequentatori l'anno, su un totale di circa 450 treni al giorno. \u00c8 capolinea della relazione del treno ad alta velocit\u00e0 per Milano, Bologna, Firenze, Roma, Napoli e Salerno. \u00c8 servita dai treni del Servizio ferroviario regionale del Piemonte e dai treni della linea 3 del Servizio ferroviario metropolitano di Torino, e dai collegamenti a lunga percorrenza gestiti da Trenitalia e Nuovo Trasporto Viaggiatori. Inoltre \u00e8 punto di arrivo di diverse tratte ferroviarie nazionali e internazionali.\nServizi.\nLa stazione, che RFI classifica nella categoria \"platinum\", dispone di:\nInterscambi.\nLa stazione consente l'interscambio con le linee di pullman del trasporto pubblico torinese e dei tram della rete tranviaria, oltre alla linea 1 della metro. Vi fanno inoltre capolinea linee extraurbane da tutta la citt\u00e0 metropolitana e la linea Sadem per l'aeroporto di Caselle."}
{"id": "597184", "revid": "135224", "url": "https://it.wikipedia.org/wiki?curid=597184", "title": "Vijayanta", "text": ""}
{"id": "597185", "revid": "81195", "url": "https://it.wikipedia.org/wiki?curid=597185", "title": "Muresside", "text": ""}
{"id": "597192", "revid": "54354", "url": "https://it.wikipedia.org/wiki?curid=597192", "title": "HAMR (informatica)", "text": "HAMR \u00e8 un'abbreviazione per Heat-Assisted Magnetic Recording. \nDescrive una tecnologia che registra dati magneticamente con un'alta stabilit\u00e0 usando un laser termico.\nLa tecnologia HAMR potrebbe incrementare il limite di memorizzazione magnetica di 100 volte, arrivando cos\u00ec a una densit\u00e0 di memorizzazione di 50 terabit per pollice quadro. Prodotti commerciali che utilizzano questa tecnologia sono previsti a partire dal 2018.\nLa tecnologia di HAMR gode del vantaggio dell'alta stabilit\u00e0 dei componenti magnetici. Questi componenti possono\nmemorizzare gruppi di bit in un'area pi\u00f9 piccola senza essere affetti dagli stessi effetti del superparamagnetismo che affligge solitamente i dischi hdd tradizionali. Questo \u00e8 possibile riscaldando tramite un laser termico i materiali prima di eseguire cambiamenti nell'orientamento magnetico.\nLe aziende che attualmente studiano questa tecnologia sono TDK, Seagate e Western Digital.\nNel 2018 Seagate annuncia che produrr\u00e0 commercialmente dei dischi rigidi da 100 TB con questa tecnologia per il 2025 quando ad oggi i dischi HAMR da 50TB sono ancora in fase sperimentale."}
{"id": "597196", "revid": "287204", "url": "https://it.wikipedia.org/wiki?curid=597196", "title": "Vidoy", "text": ""}
{"id": "597198", "revid": "81195", "url": "https://it.wikipedia.org/wiki?curid=597198", "title": "Composti di coordinazione", "text": ""}
{"id": "597204", "revid": "1573940", "url": "https://it.wikipedia.org/wiki?curid=597204", "title": "Certhia familiaris", "text": "Il rampichino alpestre (Certhia familiaris ) \u00e8 un uccello passeriforme della famiglia Certhiidae.\nEtimologia.\nIl nome scientifico della specie, \"familiaris\", significa \"familiare\" in latino ed \u00e8 legato al fatto che si tratta della specie tipo del genere \"Certhia\".\nDescrizione.\nDimensioni.\nMisura 12,5 cm di lunghezza, per 7,8-10 g di peso.\nAspetto.\nSi tratta di uccelletti dall'aspetto paffuto e arrotondato, muniti di grossa testa piriforme (arrotondata sulla nuca e allungata nel senso del becco) che sembra incassata direttamente nel torso, becco piuttosto lungo e sottile incurvato verso il basso, ali appuntite, coda squadrata piuttosto lunga e dalle penne rigide e forti zampe dalle lunghe dita artigliate: nel complesso, il rampichino alpestre \u00e8 molto simile al rampichino comune, rispetto al quale presenta unghie (soprattutto la posteriore) pi\u00f9 lunghe, colorazione ventrale pi\u00f9 opaca, coda e remiganti pi\u00f9 chiare.\nIl piumaggio \u00e8 sobrio e mimetico. Fronte, vertice, dorso e ali sono di colore bruno con variegature \"beige\" e biancastre, somiglianti alle screziature della corteccia sulla quale questi animali sono soliti muoversi: copritrici e remiganti sono di colore bruno scuro (cos\u00ec come l'area scapolare, che \u00e8 per\u00f2 screziata di bianco) con punta orlata di bruno-nocciola tendente al dorato. Il sopracciglio \u00e8 grigio-biancastro, mentre ai lati del becco parte una banda bruna che si congiunge al bruno della nuca attraversando gli occhi e le guance, a formare una mascherina: gola, petto, ventre e sottocoda sono di colore bianco-grigiastro, mentre la coda \u00e8 dello stesso bruno delle ali.&lt;br&gt;\nSussiste una certa variabilit\u00e0 intraspecifica nella tonalit\u00e0 della colorazione, con una tendenza ad aumentare la saturazione della colorazione dorsale (soprattutto su fronte e vertice) dal centro nord agli estremi orientali e occidentali dell'areale.\nIl becco presenta mandibola superiore nerastra e mandibola inferiore di color grigio-rosato: gli occhi sono di colore bruno scuro, mentre le zampe sono di color carnicino.\nBiologia.\nIl rampichino alpestre \u00e8 un uccelletto dalle abitudini diurne, che vive in genere da solo, passando la maggior parte della giornata saltellando attorno ai tronchi e i rami degli alberi seguendo caratteristici percorsi elicoidali, utilizzando le forti zampe con lunghe dita per trattenersi al tronco (con gli artigli ricurvi che funzionano come veri e propri ramponi) e la coda rigida per tenersi appoggiato ai tronchi in posizione verticale. Sul far della sera i rampichini si ritirano in tane ricavate da cavit\u00e0 dei tronchi o della corteccia, dove specialmente durante le notti pi\u00f9 fredde possono ammassarsi fino a una dozzina di esemplari, che poi si separano il mattino seguente.\nIl canto di questi uccelli \u00e8 acuto e pigolante, costituito dalla stessa nota ripetuta tre volte per periodi pi\u00f9 o meno prolungati.\nAlimentazione.\nIl rampichino alpestre \u00e8 un uccello essenzialmente insettivoro, che si nutre di insetti, larve, ragni ed altri piccoli invertebrati, rinvenuti ispezionando col becco le spaccature e le fessure della corteccia: durante i mesi invernali, questi uccelli possono inoltre cibarsi di pinoli.&lt;br&gt;\nGeneralmente il cibo viene cercato fra gli alberi, coi maschi che ispezionano la parte pi\u00f9 bassa della pianta e le femmine che reperiscono il cibo nella chioma: i rampichini possono per\u00f2 percorrere alla ricerca di cibo anche muri, rocce o scendere al suolo, sondando il terreno nudo o i depositi di aghi di pino.\nRiproduzione.\nSi tratta di uccelli monogami, la cui stagione riproduttiva va da marzo a giugno (in Giappone \u00e8 sfasata di un mese, cominciando in maggio e terminando in luglio): durante questo periodo viene generalmente portata avanti una singola covata, sebbene circa un quinto delle coppie (soprattutto nelle porzioni occidentale e meridionale dell'areale) tenti di portare avanti una seconda nidiata.\nIl nido viene costruito nelle cavit\u00e0 dei tronchi degli alberi e nelle fessure della corteccia, sotto i pezzi di quest'ultima che si stanno staccando. Per costruire il nido, i rampichini alpestri tendono a evitare le conifere (sebbene, quando presente, questi uccelli privilegino l'introdotta wellingtonia, in virt\u00f9 della sua corteccia relativamente morbida e facile da scavare), accettando in questo caso di buon grado le cassette-nido artificiali: talvolta, questi uccelli costruiscono il nido nelle spaccature della roccia o in cavit\u00e0 dei muri.&lt;br&gt;\nIl nido \u00e8 a forma di coppa, costruito intrecciando grossolanamente rametti sottili, pezzetti di corteccia e aghi di pino e foderando l'interno con materiale soffice come piumino, muschio, licheni e ragnatela: al suo interno la femmina depone 3-6 uova di colore biancastro con rada maculatura rosata al polo ottuso, che provvede a covare da sola (imbeccata dal maschio, che rimane sempre nei pressi) per 13-17 giorni, al termine dei quali schiudono \"pulli\" ciechi ed implumi.&lt;br&gt;\nI nidiacei vengono imbeccati da ambedue i genitori ma accuditi dalla sola femmina, involandosi a 15-17 giorni dalla schiusa: dopo l'involo, tuttavia, essi continuano a fare ritorno al nido per la notte e a seguire i genitori nei loro spostamenti, prima di allontanarsene definitivamente.\nLa specie presenta un tasso di sopravvivenza annuo del 47,7%, con una speranza di vita che pu\u00f2 sfiorare i 9 anni.\nDistribuzione e habitat.\nIl rampichino alpestre occupa un areale piuttosto vasto, che comprende una vasta porzione dell'Eurasia, dalla penisola iberica al Giappone attraverso i Pirenei, il Massiccio Centrale, l'arco alpino, gli Appennini, la Corsica, l'Illiria, l'Europa centrale e Europa orientale, il Caucaso, le aree costiere del golfo di Botnia, la Siberia, il Tian Shan e il Pamir, il nord della Mongolia, la Manciuria a nord fino al golfo della Uda, Sakhalin; lo si trova anche in Cina centro-settentrionale e nelle isole britanniche (pur mancando dalle Orcadi, dalle Shetland e dalle Scilly). In Italia, il rampichino alpestre \u00e8 presente nelle aree pedemontane di Alpi e Appennini, a sud fino all'Abruzzo.&lt;br&gt;\nResidente in gran parte del proprio areale, alcune delle popolazioni russe migrano verso sud-est durante i mesi pi\u00f9 freddi, svernando in Kazakistan nord-occidentale e Mongolia orientale, mentre le popolazioni montane possono scendere di quota durante l'inverno.\nL\"'habitat\" di questi uccelli \u00e8 rappresentato dai boschi e dalle foreste ben maturi, preferibilmente primari, con presenza di grossi alberi o prevalenza di specie che tendono a presentare spaccature e screpolature nella corteccia: dove il rampichino alpestre vive in simpatria col rampichino comune, esso tende a frequentare le pinete e i boschi di conifere (soprattutto a prevalenza di pecci e abeti) per evitare la competizione interspecifica, mentre dove tale convivenza manca esso \u00e8 diffuso anche nei boschi misti e a prevalenza di latifoglie.&lt;br&gt;\nLa specie \u00e8 osservabile fino a oltre 2000 m di quota: tuttavia, il rampichino alpestre si riproduce solo nelle aree dove l'isoterma di luglio va dai 14 ai 24 \u00b0C, sicch\u00e9 specialmente nel sud del proprio areale questi uccelli tendono a salire in quota per nidificare.\nTassonomia.\nSe ne riconoscono dieci sottospecie:\nAlcuni autori riconoscerebbero inoltre le sottospecie \"kurilensis\" delle isole Curili, \"rossica\" della Siberia occidentale e \"orientalis\" del territorio del Litorale (sinonimizzate con \"daurica\"), mentre altri accorperebbero \"tianschanica\" e \"persica\" alla nominale: le sottospecie \"hodgsoni\", \"khamensis\" e \"mandellii\" sono state classificate come specie a s\u00e9 stante col nome di \"Certhia hodgsoni\".&lt;br&gt;\nLa sottospecie \"corsa\", seppur quasi indistinguibile morfologicamente dalle altre, a livello genetico ha mostrato di rappresentare, assieme a \"caucasica\", l'ultimo rappresentante esistente di una prima ondata di colonizzazione dei rampichini alpestri in Europa, poi scomparso da questo ambiente, che \u00e8 stato ricolonizzato successivamente da nuove popolazioni sempre di origine asiatica."}
{"id": "597205", "revid": "1610933", "url": "https://it.wikipedia.org/wiki?curid=597205", "title": "Rampichino alpestre", "text": ""}
{"id": "597206", "revid": "767487", "url": "https://it.wikipedia.org/wiki?curid=597206", "title": "Bianca Ryan", "text": "Biografia.\nBianca Ryan \u00e8 la seconda di quattro figli (Shawn, Isabella e Jagger) di Shawn e Janette Ryan. \u00c8 irlandese da parte di padre e giapponese da parte di madre.\nA otto anni si avvicina alla musica gospel ed R&amp;B, sorprendendo suo padre che si chiede \"chi sia la donna di colore nel corpo di sua figlia\".\nNel 2004 Shawn Ryan decide di far seguire Bianca dal maestro di musica Sal Dupree.\nLa bambina viene notata dalla giornalista Denise Bauchens che le scrive un articolo sul \"News Gleaner\", in cui consiglia alle major di ascoltare la voce di Bianca.\nTra le sue artiste preferite vi sono Mariah Carey, Kelly Clarkson e Patti LaBelle.\nCarriera.\nNel 2002 si esibisce in alcuni importanti convegni al Madison Square Garden e al Lincoln Financial Field e canta l'inno americano per le squadre di football americano, basket ed hockey New Jersey Nets, New York Knicks, \"New York Rangers\", Philadelphia 76ers, Philadelphia Eagles e \"Philadelphia Growl\".\nNel 2003 partecipa al talent show \"Star Search\", appare tra l'altro nei programmi \"Showtime at the Apollo\" e \"The Tom Joyner Show\".\nNei mesi successivi recita in diversi spot pubblicitari per la catena di ristoranti Chuck E. Cheese' e lo zoo di Filadelfia.\nNel 2006 recita nel film \"Twelve and Holding\" di Michael Cuesta.\nDurante il periodo d'uscita del suo primo album Bianca partecipa a diversi programmi tv e manifestazioni molto popolari e riconosciute tra cui il talk show \"Oprah Winfrey Show\" e la \"Thanksgiving Day Parade\".\nAmerica's Got Talent.\nNel 2006 partecipa alle audizioni del talent show \"America's Got Talent\" con il brano di Jennifer Holliday \"And I'm telling you (I'm not going)\", dal musical di Broadway \"Dreamgirls\". Bianca riesce a sorprendere il pubblico e la giuria con la sua voce potente ed emozionante. Brandy dichiara subito la preferenza per la bambina, David Hasselhoff la definisce una \"star\", mentre Piers Morgan critica il suo \"look\" consigliandole di cambiarlo.\nLa prima performance di Bianca diventa uno dei video pi\u00f9 visti nella storia dell'archivio interattivo YouTube.\nNelle semifinali canta il brano di Janis Joplin \"Piece of my heart\". L'esibizione viene apprezzata dai giudici ma tutti e tre pensano che il brano non sia adatto a lei.\nPer la finale, l'insegnante di canto Yolanda Adams decide di far cantare a Bianca un altro brano tratto dal musical \"Dreamgirls\" intitolato \"I am changing\". La scelta si rivela azzeccata, la giuria apprezza l'esibizione e il 17 agosto 2006 Bianca Ryan vince \"America's Got Talent\" conquistando 1 milione di $ (circa 1 milione di \u20ac).\nIl 24 agosto 2006 Bianca vola a New York per incontrare i rappresentanti di una famosa casa discografica. Lo stesso giorno il \"Northeast Times\" rivela che la cantante \u00e8 in collaborazione con il manager Peter Rudge e il produttore David Foster.\nIl mese seguente la cantante si sposta a Los Angeles per registrare il suo primo album che contiene il singolo apripista \"The rose\", cover di Bette Midler, altre cover, dalle famose \"And I'm telling you (I'm not going)\" e \"I believe I can fly\", alla ritmata \"Superstar\" e un paio di brani inediti. Il 14 novembre esce in America il primo album omonimo \"Bianca Ryan\" che raggiunge la numero 57 della classifica Billboard.\nBianca Ryan \u00e8 la prima artista ad aver firmato per la SYCOmusic, etichetta fondata da Simon Cowell facente parte della Sony BMG.\nIl 7 agosto 2007 viene pubblicato su iTunes il singolo \"That's not me\" che vede Bianca cresciuta sia vocalmente che artisticamente. Molti la paragonano ad Avril Lavigne."}
{"id": "597207", "revid": "287204", "url": "https://it.wikipedia.org/wiki?curid=597207", "title": "Perito (leggenda)", "text": "I p\u00e8riti sono creature immaginarie descritte da Jorge Luis Borges come abitanti di Atlantide dall'aspetto di grandi uccelli dal piumaggio verde scuro (o azzurro) con la testa di cervo.\nQuando si mettono alla luce del sole, per\u00f2, non proiettano quella che dovrebbe essere la loro ombra, ma quella di un essere umano. Per questo motivo si pensava che i p\u00e8riti fossero le anime di uomini morti senza la protezione degli dei. Per riacquistare il favore divino uccidono un uomo ciascuno, riacquistando la propria vera ombra, e si rotolano nel sangue della vittima per poi fuggire in alto. A volte si nutrono di terra secca e sono soliti volare a stormi.\nSecondo Borges, che dedica loro una voce del suo \"Manuale di zoologia fantastica\", avrebbero un giorno distrutto i Romani stando a un perduto oracolo della Sibilla Eritrea (non riportato nei \"Libri sibillini\"); inoltre, sempre secondo Borges, sarebbero stati descritti da un autore arabo la cui opera bruci\u00f2 nell'incendio della Biblioteca di Alessandria e da \"un rabbino di Fez (indubbiamente Aaron ben Chaim)\", che avrebbe citato il primo in un documento conservato all'universit\u00e0 di Monaco e poi distrutto \"in un bombardamento o per via dei nazisti\".\nIl termine \u00e8 del tutto sconosciuto nelle fonti dell'antichit\u00e0 classica e, sulla base delle sue caratteristiche morfologiche e tematiche, si dovrebbe concludere che, se non si tratta di un'invenzione totalmente moderna, non ha comunque un'origine pi\u00f9 antica del periodo medievale."}
{"id": "597208", "revid": "122471503", "url": "https://it.wikipedia.org/wiki?curid=597208", "title": "Lancia 2000", "text": "La Lancia 2000 \u00e8 un'autovettura prodotta dalla casa automobilistica torinese Lancia tra il 1971 ed il 1974.\nConcepita dai tecnici Lancia prima dell'acquisizione della casa da parte della Fiat, la \"2000\" era, sia nella versione berlina che coup\u00e9, un'evoluzione dell'ormai datata Flavia.\nLa 2000 berlina.\nCon l'uscita di listino della prestigiosa Flaminia dal 1970, il nuovo modello \"2000\" andava a ricoprire nel listino Lancia il ruolo di ammiraglia del marchio e per questo fu realizzato con una profonda revisione del modello \"Flavia II serie.\" Anche se conservava la parte centrale della carrozzeria tetto, portiere, abitacolo e buona parte della meccanica (con svariate migliorie al motore, tra cui l'aggiunta dell'iniezione), le modifiche pi\u00f9 importanti vennero apportate al frontale (dove venivano reinterpretati in chiave anni settanta i classici stilemi Lancia), alla coda (pi\u00f9 semplice e squadrata) e agli interni (riccamente rifiniti e accessoriati).\nLa meccanica pur rivista specialmente nel motore, alimentazione e cambio, rimaneva quella nota e raffinata della \"Flavia\", caratterizzata dalla trazione anteriore, dal motore boxer, dall'avantreno a ruote indipendenti (dietro c'era il ponte rigido che in effetti risultava l'unica parte tecnicamente ormai superata all'epoca), dal gruppo motore-cambio-sospensione anteriore montati su un telaietto ausiliario e dai 4 freni a disco con servofreno e circuito sdoppiato ora \"Superduplex\".\nA spingere la \"2000\" era il nuovo 4 cilindri boxer Lancia di 1991cm\u00b3 modificato nella distribuzione con migliore coppia ed elasticit\u00e0, disponibile sia con alimentazione a carburatore doppio corpo solex (115cv) che a iniezione (125cv). Quest'ultimo abbandonava lo scorbutico impianto meccanico Kugelfisher in favore dell'allora tecnologicamente innovativa e affidabile iniezione Bosch di tipo D-elettronica: la Lancia 2000 \u00e8 infatti la prima auto italiana ed una delle prime in assoluto ad utilizzare l'Iniezione Elettronica che diverr\u00e0 standard nel mondo dell'auto molti anni, se non decenni, dopo: questo impianto garantiva alla 2000 non solo oltre 10cv in pi\u00f9 rispetto alla versione carburatori ma anche migliori consumi, migliore souplesse di marcia e prestazioni di tutto rilievo: nella prova su strada della rivista AutoCar UK di Maggio 1972 infatti la Lancia 2000 i.e. registrer\u00e0 una velocit\u00e0 effettiva di 187\u00a0km/h e una accelerazione 0\u2013100\u00a0km/h in 10,4 sec: prestazioni al top della categoria 2000cc all'epoca superate (di poco) solo dalle berline dichiaratamente sportive Alfa Romeo 2000 e BMW 2002 che per\u00f2 risultano notevolmente pi\u00f9 leggere e meno rifinite della Lancia 2000\nIl cambio (prodotto dalla Lancia sullo schema della ZF) era manuale inizialmente a 4 marce per la \"2000\" a carburatore (e come optional a 5 marce) mentre per la 2000 i.e. era solo a 5 rapporti.\nDato il ruolo di ammiraglia erano state previste finiture di alto livello (legno pregiato per la plancia, velluto o, a richiesta pelle, per i sedili) ed un equipaggiamento (di serie o a richiesta) non comune all'epoca: servosterzo idraulico (prodotto dalla ZF) ad azione variabile, aria condizionata, 4 alzacristalli elettrici, vetri atermici, lunotto termico invisibile e tendine parasole.\nPer via degli elevati costi di produzione si tergivers\u00f2 sull'entrata in produzione fino a quando si cap\u00ec che la successiva nuova ammiraglia (che divenne poi la Gamma) inizialmente prevista in joint venture con Citroen nei primissimi anni 70 avrebbe tardato ad arrivare sul mercato. Cos\u00ec la produzione, in assenza di altre novit\u00e0 Lancia, venne poi avviata nel 1971.\nLa \"2000\", considerata dagli appassionati del marchio, \"l'ultima vera Lancia\", per via dell'elevata qualit\u00e0 costruttiva che i modelli successivi (Beta e Gamma) non sfioreranno neppure, venne prodotta fino al 1974 e, per via anche di prezzi di listino molto elevati che la equiparavano ad auto di 2500-3000cc, in 14.319 esemplari (8844 a carburatore e 5475 a iniezione)\nLa 2000 coup\u00e9.\nAnche la coup\u00e9 era un'evoluzione della precedente \"Flavia Coup\u00e9 II serie\" (il cui disegno era opera di Pininfarina). Le modifiche estetiche erano per\u00f2 minime: nuova mascherina, nuovo profilo perimetrale in gomma sui paraurti, cornice cromata sul perimetro del frontale, rimozione della presa d'aria a periscopio sul cofano motore e ricollocazione del marchio \"Lancia\" anteriore. Anche gli interni non subirono cambiamenti rilevanti, salvo un generale miglioramento della dotazione d'accessori (analoga alla berlina) e delle finiture che prevedevano l'utilizzo di legni pregiati per il volante, il cruscotto e lo sportello del vano cruscotto (al posto della plastica nera utilizzata della precedente Flavia)\nI motori e l'intera meccanica erano invece ripresi dalla nuova \"2000\" berlina e davano vita a 2 versioni: la \"2000 Coup\u00e9\", con alimentazione a carburatore (115cv) e la \"2000 i.e. Coup\u00e9 HF\", con alimentazione a iniezione (125cv). La \"HF\" era riconoscibile per la mascherina anteriore in nero opaco, per la fascia adesiva laterale sulle fiancate e dal differente posizionamento del logo sulla mascherina anteriore (anzich\u00e9 un piccolo \"badge\" sul cofano motore). Entrambe le versioni montavano di serie i cerchi in lega leggera portati a 14\" con canale da 5,5J di disegno ispirato a quello della pi\u00f9 popolare sportiva Lancia del momento (la Fulvia 1600 HF). Entrambe avevano un cambio manuale a 5 marce invertite a schema ZF con differente rapporto al ponte.\nSono state prodotte 1399 \"2000 Coup\u00e9\" e 1229 in versione \"2000 i.e. Coup\u00e9 HF\".\nModelli prodotti.\nUna curiosit\u00e0 poco conosciuta \u00e8 che le ultime centinaia di motori prodotti ad iniezione elettronica e montati su (piu facilmente sulla berlina visto che rimase in listino un anno in pi\u00f9 rispetto alla coup\u00e9) furono sottoposte ad una revisione dei tecnici Bosch nell'elettronica ad hoc per il boxer Lancia, che ne miglior\u00f2 erogazione e potenza massima, tanto da risultare pari a 130cv DIN effettivi, la stessa potenza massima raggiunta da motori 2000\u00a0cm\u00b3 di serie di BMW e Alfa Romeo di pari epoca.\nQuesta miglioria per\u00f2 non fu mai pubblicizzata dalla Lancia, perch\u00e9 il marketing di allora temeva che il cliente Lancia, in particolare quello a cui si rivolgevano la Flavia e la 2000, non avrebbe apprezzato una campagna pubblicitaria volta ed enfatizzare la potenza e le prestazioni piuttosto che la qualit\u00e0, la tecnica e il comfort di marcia, che erano le doti ricercate principalmente in questa auto; infatti essa ebbe proprio in queste particolarit\u00e0 le sue doti migliori, tanto da poter essere utilizzata ancora oggi con facilit\u00e0 e comfort tra auto molto pi\u00f9 moderne, come poche auto della sua epoca."}
{"id": "597209", "revid": "2091899", "url": "https://it.wikipedia.org/wiki?curid=597209", "title": "ASN.1", "text": "Il termine ASN.1 sta per \"Abstract Syntax Notation One\" e indica un linguaggio astratto che pu\u00f2 essere usato per descrivere una notazione, le relative procedure di encoding e il software che viene utilizzato per maneggiare il codice. \u00c8 stato definito nel 1990 nello standard ISO 8824 e ripreso nel 2000 all'interno della raccomandazione CCITT X.208.\nLe particolarit\u00e0 che rendono l'ASN.1 importante sono:\nLa semantica e la sintassi di ASN.1 \u00e8 varia, ma non complicata. Ogni struttura \u00e8 definita secondo un preciso schema, le variabili o le altre strutture sono definite man mano che il codice viene scritto. Si parte dalla struttura base e la si amplia legando sequenze diverse che specificano le variabili usate.\nI dati sono contraddistinti da un tipo (\"data type\") e da un valore (\"data value\"):\nUna dichiarazione in questa notazione consta di quattro tipi differenti di unit\u00e0 lessicali:\nPer individuare immediatamente il tipo di oggetto al quale la parola si riferisce, usa la seguente convenzione:\nLe assegnazioni di tipi avvengono tramite produzione, utilizzando il simbolo \"::=\".\nI moduli indicano una collezione di descrizioni ASN.1:\nIl campo tags \u00e8 opzionale e indica se i tags nel modulo sono impliciti o espliciti. I tags sono utili, qualora pi\u00f9 elementi componenti la struttura complessiva appartengano allo stesso tipo semplice, in quanto permettono a un ricevente di riconoscere univocamente il tipo cui appartiene il valore ricevuto. Non viene praticamente pi\u00f9 utilizzato, ma si sfrutta l'assegnazione automatica.\nIl termine linkage indica quali tipi, valori e macro sono esportati e quali importati da altri moduli.\nDeclarations contiene tutte le dichiarazioni relative al modulo.\nQuello che rende veramente utile questo tipo di linguaggio \u00e8 la sua maneggevolezza dovuta al fatto che \u00e8 studiato per funzionare come la pila ISO/OSI, ovvero all'interno del codice le sequenze sono create lasciando degli \"holes\". Gli \"holes\" non sono nient'altro che strutture non definite direttamente dal programmatore, ma che vengono riempite, man mano che il codice viene eseguito, dal livello superiore o inferiore della pila. Si pu\u00f2 quindi scrivere una specifica generica con all'interno \"holes\" che verranno riempiti da utenti che a loro volta inseriranno \"holes\", creando quindi un codice che si adatta alle caratteristiche dell'utente e al suo tipo di utilizzo.\nIl linguaggio ASN.1 \u00e8 utilizzato in diversi standard e in diversi ambiti, normalmente viene utilizzata una codifica base (BER) che non tiene conto della ridondanza dei bit e della presenza di bit non utilizzati. ASN.1 \u00e8 incentrato sullo sfruttamento di questa notazione nel campo delle telecomunicazioni, lavorando con un tipo di codifica a pacchetto (PER).\nLa codifica PER Packed Encoding Rules\nLa codifica PER \u00e8 separata dalla specifica di un protocollo, \u00e8 quello che viene creato dal compilatore ASN.1. Dopo aver scritto la specifica in linguaggio ASN.1 questa viene passata al compilatore. Il compilatore pu\u00f2 creare un'uscita con diversi tipi di codifica (BER, XER, DER, PER) in base alle richieste di utilizzo.\nQuindi nella codifica PER vengono utilizzate regole da applicare all'organizzazione dei bit, per creare una struttura dati il pi\u00f9 possibile concreta senza campi inutili, che permetta la pacchettizzazione per trasmettere l'informazione pi\u00f9 velocemente.\nNon utilizza tags impostati manualmente, perch\u00e9 occuperebbero spazio sulla PDU, ma tags automatici.\nCi sono due varianti di questa codifica:"}
{"id": "597218", "revid": "2178", "url": "https://it.wikipedia.org/wiki?curid=597218", "title": "\u00c1rainn", "text": ""}
{"id": "597226", "revid": "181699", "url": "https://it.wikipedia.org/wiki?curid=597226", "title": "Distretto di Svidn\u00edk", "text": "Il distretto di Svidn\u00edk (\"okres Svidn\u00edk\") \u00e8 uno dei 79 distretti della Slovacchia, situato nella regione di Pre\u0161ov, nella parte orientale del Paese.\nFino al 1918, il distretto era parte della contea ungherese di \u0160ari\u0161.\nSuddivisione amministrativa.\nIl distretto \u00e8 composto da 2 citt\u00e0 e 66 comuni:"}
{"id": "597227", "revid": "287204", "url": "https://it.wikipedia.org/wiki?curid=597227", "title": "Distretto di Svidnik", "text": ""}
{"id": "597228", "revid": "125742434", "url": "https://it.wikipedia.org/wiki?curid=597228", "title": "Four (disambigua)", "text": ""}
{"id": "597233", "revid": "287204", "url": "https://it.wikipedia.org/wiki?curid=597233", "title": "Distretto di Kosice II", "text": ""}
{"id": "597238", "revid": "181699", "url": "https://it.wikipedia.org/wiki?curid=597238", "title": "Distretto di Trebi\u0161ov", "text": "Il distretto di Trebi\u0161ov (\"okres Trebi\u0161ov\") \u00e8 un distretto della regione di Ko\u0161ice, nella Slovacchia occidentale.\nStoria.\nFino al 1918, il distretto era diviso tra le contee ungheresi di Zempl\u00edn e Szabolcs.\nSuddivisione amministrativa.\nIl distretto \u00e8 composto da 4 citt\u00e0 e 78 comuni:"}
{"id": "597239", "revid": "287204", "url": "https://it.wikipedia.org/wiki?curid=597239", "title": "Distretto di Trebisov", "text": ""}
{"id": "597240", "revid": "37401", "url": "https://it.wikipedia.org/wiki?curid=597240", "title": "Glossematica", "text": "La glossematica (dal greco \u03b3\u03bb\u1ff6\u03c3\u03c3\u03b1, \"glossa\", 'lingua' o 'linguaggio', e \"matematica\") \u00e8 una teoria linguistica e semiotica sviluppata dallo studioso danese Louis Hjelmslev sulla base della linguistica strutturale di Ferdinand de Saussure.\nAccanto al Circolo di Praga, al Formalismo russo e allo stesso strutturalismo, la scuola danese ha costituito uno dei pi\u00f9 importanti centri europei di riflessione sul linguaggio, contribuendo a creare una solida base teorica per l'intera filosofia del linguaggio del Novecento (da non confondersi con la filosofia analitica anglosassone).\nSecondo i principi esposti dallo stesso Hjelmslev nei suoi \"Fondamenti della teoria del linguaggio\" (1943), la teoria glossematica \u00e8 una teoria sull'analisi dei testi che prende come oggetto d'esame le relazioni tra i singoli elementi che costituiscono il testo analizzato. In conformit\u00e0 alla linguistica strutturale, ogni elemento del testo viene considerato su due piani (o assi) differenti (vedi Assi del linguaggio):\nIndipendentemente dall'asse preso in considerazione, ogni coppia di termini pu\u00f2 essere collegata solo da tre funzioni diverse:\nDa queste due classificazioni congiunte, ossia dall'asse su cui si trovano i termini e dalla relazione tra i due termini, possiamo ottenere sei tipi diversi di funzione:"}
{"id": "597241", "revid": "287204", "url": "https://it.wikipedia.org/wiki?curid=597241", "title": "Solar", "text": ""}
{"id": "597242", "revid": "729019", "url": "https://it.wikipedia.org/wiki?curid=597242", "title": "Battaglia di Maysalun", "text": "La battaglia di Maysal\u016bn ebbe luogo il 24 luglio 1920 fra le forze arabe di re Faysal di Siria - che erano entrate a Damasco vittoriose dopo aver battuto i Turchi ottomani con l'appoggio di Thomas Edward Lawrence (Lawrence d'Arabia) e della Gran Bretagna - e le truppe francesi del generale Henri Gouraud che intendevano appropriarsi della Siria in base agli Accordi Sykes-Picot con Londra, a lungo tenuti segreti e svelati solo dall'URSS dopo la vittoriosa Rivoluzione d'Ottobre.\nLo scontro - che ebbe luogo presso il villaggio di Maysal\u016bn, una localit\u00e0 dell'Antilibano ai confini siro-libanesi attuali - divenne inevitabile dopo il fallimento di un tentativo di negoziato fra i due contendenti. Un ultimatum di Gouraud al comandante arabo Y\u016bsuf al-\u02bfA\u1e93ma, ministro damasceno della Guerra di re Faysal, fu respinto e, nel rapido e impari urto armato che segu\u00ec (3.000 irregolari contro 12000 soldati regolari francesi (rinforzati da carri armati e aeroplani), Y\u016bsuf al-\u02bfA\u1e93ma mor\u00ec eroicamente.\nDi l\u00ec a poco Damasco fu occupata dai francesi e la breve esperienza monarchica siriana volse alla fine."}
{"id": "597245", "revid": "11959", "url": "https://it.wikipedia.org/wiki?curid=597245", "title": "Thomas E. Lawrence", "text": ""}
{"id": "597248", "revid": "729019", "url": "https://it.wikipedia.org/wiki?curid=597248", "title": "Micosi", "text": "Il termine micosi indica la condizione in cui dei funghi patogeni superano la resistenza delle barriere del corpo umano o degli animali provocando infezioni. La parola deriva dal greco \"\u03bc\u03cd\u03ba\u03b7\u03c2 m\u00fdkes\", ovvero \u00abfungo\u00bb.\nClassificazione.\nLe micosi sono classificate secondo il livello dei tessuti organici inizialmente colpiti:\nTrattamento.\nI farmaci antimicotici sono usati per curare le micosi. Secondo la natura dell'infezione, un agente topico o sistemico pu\u00f2 venire impiegato.\nLa fotochemioterapia o fotoferesi \u00e8 una tecnica utilizzata nei maggiori centri medici per la cura delle micosi da funghi. Nei casi pi\u00f9 estremi di micosi alle unghie, il medico potrebbe decidere di asportare l'unghia malata.\nPrevenzione.\nMantenere la pelle pulita e asciutta, come anche una buona igiene, aiuta a prevenire le micosi superficiali; siccome le infezioni micotiche sono contagiose, \u00e8 importante lavarsi bene le mani dopo aver toccato altre persone o animali infettati. Il vestiario sportivo dovrebbe essere lavato bene dopo l'uso. L'indossare ciabatte andando in piscina o nelle docce pubbliche previene le infezioni."}
{"id": "597249", "revid": "287204", "url": "https://it.wikipedia.org/wiki?curid=597249", "title": "Distretto di Banska Bystrica", "text": ""}
{"id": "597250", "revid": "287204", "url": "https://it.wikipedia.org/wiki?curid=597250", "title": "Ricardo Flores Magon", "text": ""}
{"id": "597252", "revid": "80648", "url": "https://it.wikipedia.org/wiki?curid=597252", "title": "Cascate del Rio Verde - Borrello", "text": ""}
{"id": "597253", "revid": "181699", "url": "https://it.wikipedia.org/wiki?curid=597253", "title": "Distretto di \u017darnovica", "text": "Il distretto di \u017darnovica (\"okres \u017darnovica\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, il territorio dell'attuale distretto costituiva la maggior parte della contea ungherese di Tekov, tranne la zona intorno a Hodru\u0161a-H\u00e1mre nell'est che formava la contea di Hont.\nSuddivisione amministrativa.\nIl distretto \u00e8 composto da 2 citt\u00e0 e 16 comuni:"}
{"id": "597258", "revid": "128334", "url": "https://it.wikipedia.org/wiki?curid=597258", "title": "Rattus norvegicus", "text": "Il ratto marrone, noto anche come ratto norvegese, ratto grigio, ratto delle chiaviche, surmolotto o pantegana (Rattus norvegicus ) \u00e8 un mammifero roditore della famiglia dei Muridi. \u00c8 la specie pi\u00f9 comune e diffusa di \"Rattus\", presente praticamente in tutto il mondo; in Europa ha soppiantato il preesistente ratto nero (\"R. rattus\") fra la fine del Medioevo e la Rivoluzione industriale.\nDistribuzione.\nA dispetto del nome scientifico, il ratto norvegese proviene dall'Asia, molto probabilmente dalla Cina settentrionale, dalla Mongolia e dalla Siberia sudorientale. Diffusosi anche attraverso i commerci umani, oggi il ratto norvegese \u00e8 presente ovunque sia presente l'uomo, con poche eccezioni (l'Antartide, l'Alberta e alcune riserve speciali in Nuova Zelanda). Sulla base della diffusione, il \"R. norvegicus\" viene considerato una delle specie animali di maggior successo.\nSe ne conoscono cinque sottospecie, la validit\u00e0 delle quali \u00e8 stata tuttavia spesso messa in discussione: \"Rattus norvegicus albinicus\", \"Rattus norvegicus caraco\", \"Rattus norvegicus domesticus\", \"Rattus norvegicus norvegicus\" e \"Rattus norvegicus socer\". Il nome \"norvegicus\" viene fatto risalire al 1769, quando nel libro \"Profili della storia naturale della Gran Bretagna\" il naturalista John Berkenhout racconta dell'arrivo dei ratti in Inghilterra attraverso navi di provenienza per l'appunto norvegese.\nIn Italia, la sottospecie nominale \u00e8 diffusa in tutto il territorio peninsulare, nonch\u00e9 nelle isole maggiori e nella massima parte di quelle minori.\nIn natura, la specie \u00e8 associata a fiumi, stagni ed in genere a sorgenti permanenti d'acqua anche salmastra, dal livello del mare alla media collina: si tratta tuttavia di una specie spiccatamente antropofila, che predilige ambienti ad antropizzazione forte e permanente, colonizzando le fognature (da cui il nome di \"ratto delle chiaviche\", in contrapposizione al ratto dei tetti che predilige aree asciutte), le discariche ed in generale le zone dove vi \u00e8 una forte dispersione di cibo e una scarsa igiene.\nDescrizione.\nDimensioni.\nPu\u00f2 misurare fino 40\u00a0cm, di cui poco meno della met\u00e0 spettano alla coda, per un peso medio di 350\u00a0g: alcuni esemplari di eccezionale grandezza raggiungono il chilogrammo di peso, mentre sembrerebbero frutto di invenzioni, o di confusione con altre specie di roditore (come la nutria od il topo muschiato), gli avvistamenti di esemplari ancora pi\u00f9 grossi. I maschi sono solitamente pi\u00f9 grossi e robusti rispetto alle femmine.\nAspetto.\nIl pelo \u00e8 corto ed ispido ed ha un colore che va dal grigiastro al bruno, con brizzolature nere o bianche sul dorso: verso il ventre, il colore tende a divenire man mano pi\u00f9 chiaro, fino a sfumare addirittura nel bianco sul basso ventre.\nIl corpo \u00e8 di forma piriforme, con quarto posteriore arrotondato e testa di forma squadrata, che costituisce la principale differenza dal ratto nero, il quale possiede invece un muso pi\u00f9 pronunciato ed altre caratteristiche differenti a livello osseo, come la presenza di archi temporali dritti anzich\u00e9 curvi come nel ratto grigio e due creste ossee sulla parte superiore del cranio, assenti invece nel ratto nero. Le zampe sono glabre e di colore grigio-rosato, con le posteriori pi\u00f9 lunghe e forti rispetto a quelle anteriori: queste ultime vengono utilizzate per afferrare il cibo e portarlo alla bocca, nella quale trovano sede gli aguzzi incisivi ricoperti da smalto di colore giallastro. Le orecchie hanno forma triangolare e sono pi\u00f9 piccole rispetto a quelle dei congeneri, tanto che ripiegandole in avanti esse non arrivano a coprire gli occhi dell'animale, che sono a capocchia di spillo e di colore nero: esse sono ricoperte da una fine peluria e di colore rosato. La coda, anch'essa glabra ma ricoperta di scaglie, \u00e8 piuttosto larga alla radice ma tende ad assottigliarsi man mano che si procede verso la parte distale: essa presenta colore grigiastro.\nI ratti sono anche impiegati nei laboratori come organismi modello, e talvolta anche come animali da compagnia. I ratti da laboratorio e da compagnia presentano alcune differenze somatiche rispetto ai loro simili selvatici, dovute alla riproduzione selettiva da parte dell'uomo. Per esempio, mentre i ratti selvatici sono quasi sempre di un colore marrone \"melange\", nei laboratori sono largamente impiegati ratti albini, e i ratti di compagnia esibiscono una grande variet\u00e0 di colorazioni. Alcune variet\u00e0 di ratto domestico presentano anche altre differenze somatiche rispetto al ratto selvatico, per esempio una diversa forma delle orecchie nella cosiddetta variet\u00e0 \"Dumbo\".\nBiologia.\nSi tratta di animali attivi principalmente durante la notte, mentre durante il giorno essi dormono in nidi posti in un anfratto ampliato scavando con le zampe anteriori ed i denti e reso pi\u00f9 confortevole con un'imbottitura di erbe, carta, plastica ed altro materiale. I nidi sono molto complessi e comprendono numerose camere, alcune elette a magazzini per il cibo, altre a luoghi di riposo ed altre ancora a latrine: i ratti spesso fanno lavori di ammodernamento della tana, scavando nuove gallerie ed ampliando le camere preesistenti. Quando escono dalle proprie tane per procacciarsi il cibo, spesso i ratti vengono a trovarsi al di fuori del proprio territorio (che sembrerebbe avere un diametro di una cinquantina di metri): in queste occasioni essi fanno affidamento sulla loro memoria, che pare essere assai sviluppata (tanto da essere negli ultimi anni sempre pi\u00f9 frutto di studi di psicologia, che hanno dimostrato inoltre che i ratti sono metacognitivi, ossia possiedono la percezione del \"s\u00e9\", caratteristica prima d'ora riscontrata solo in alcuni primati e nei delfini), muovendosi lungo piste memorizzate che portano a sorgenti di cibo. Nonostante il ratto grigio si affidi principalmente alla vista ed all'udito per muoversi nel suo ambiente, esso \u00e8 in grado di trovare la strada anche al buio grazie alle vibrisse, che permettono all'animale di percepire eventuali ostacoli sul proprio cammino anche in assenza di luce.\nI ratti vivono perlopi\u00f9 in gruppi formati da una coppia progenitrice, ossia la prima che si \u00e8 stabilita in un determinato territorio, e dalla sua numerosa discendenza: nell'ambito di un gruppo, si ha una predominanza dei maschi rispetto alle femmine, ed a loro volta i maschi sono subordinati l'uno all'altro in ordine di stazza. I vari membri del gruppo comunicano fra loro principalmente tramite tutta una serie di squittii, che variano a seconda del sesso, dell'et\u00e0 e dello \"status\" dell'animale nell'ambito del gruppo, ma si ritiene che anche la postura del corpo ed in particolare dei segnali di natura chimica aiutino gli animali a comunicare fra loro: il ratto grigio, infatti, ha un olfatto prodigioso. I ratti, inoltre, sono in grado di percepire gli ultrasuoni e, pur avendo una vista piuttosto debole, sono in grado di percepire alcune frequenze dell'ultravioletto.\nAlimentazione.\nSi tratta di animali tendenzialmente onnivori, che tuttavia preferiscono nutrirsi di carne quando se ne presenti l'occasione: gli esemplari che vivono in aree urbane si nutrono principalmente di scarti, mangiando praticamente tutto ci\u00f2 che di commestibile riescono a reperire: possono nutrirsi senza conseguenze nefaste per l'organismo anche di cuoio e di sapone. Uno studio del 1964 port\u00f2 in evidenza il fatto che i cibi preferiti dai ratti erano le uova strapazzate, la pasta al formaggio ed il mais tostato, mentre i meno graditi erano pesche, barbabietole e sedano crudi.\nIn natura, la specie tende a nutrirsi in massima parte di cereali, anche se vi \u00e8 una variazione di dieta a seconda della popolazione presa in considerazione: i ratti che vivono in aree fluviali o vicine al mare, ad esempio, possono cacciare il pesce od i molluschi catturandoli con le zampe anteriori, mentre quelli di aree povere di cibo di origine vegetale possono ripiegare sugli uccelli ed i loro nidiacei. Il fatto che delle determinate popolazioni pratichino da generazioni la stessa attivit\u00e0 la dice lunga sul ruolo fondamentale che ha l'apprendimento dagli adulti da parte dei giovani in questa specie. I ratti possono inoltre uccidere tutta una serie di piccoli animali (lucertole, topi, pulcini etc.), per poi stiparli nelle proprie tane e nutrirsene in seguito: in alcuni casi, gruppi di ratti grigi hanno addirittura aggredito dei bambini.\nRiproduzione.\nIn condizioni favorevoli, i ratti grigi possono riprodursi durante tutto l'arco dell'anno, arrivando in media a dare sette nidiate l'anno per ciascuna femmina: alle alte latitudini o nelle aree montane, durante i mesi pi\u00f9 freddi il ritmo riproduttivo viene rallentato, anche se mai fermato del tutto. La femmina ha un estro che dura circa sei ore e durante il quale essa si accoppia promiscuamente coi maschi, arrivando a un totale di 500 rapporti sessuali.\nLa gestazione dura fino a 24 giorni, al termine dei quali vengono dati alla luce da tre a quindici cuccioli del peso di 6 g ciascuno, ciechi, sordi e nudi: essi sono tuttavia in grado di emettere ultrasuoni per sollecitare la madre a stare attenta nel muoversi o a dar loro la poppata. Spesso numerose femmine partoriscono in un'unica camera, per poi allattare indistintamente tutti i piccoli che chiederanno la poppata, a prescindere se siano o meno figli loro: in ogni caso, pare che il tempo e le energie che ciascuna femmina spende per la cucciolata siano inversamente proporzionali alla consistenza numerica della cucciolata stessa. Circa 18 ore dopo la nascita della nidiata, la femmina \u00e8 di nuovo ricettiva e pu\u00f2 venire nuovamente ingravidata. I cuccioli aprono gli occhi attorno alle due settimane di vita, mentre attorno al mese essi vengono svezzati ed una settimana dopo lo svezzamento possono dirsi del tutto indipendenti dalla madre: i maschi divengono sessualmente maturi attorno ai tre mesi di vita, mentre le femmine attorno ai quattro. Raramente, tuttavia, i maschi riescono ad accoppiarsi subito, in quanto ancora di piccole dimensioni e quindi surclassati dai vecchi maschi di maggiori dimensioni nella competizione per l'accoppiamento.\nLa vita media di \"R. norvegicus\" in natura \u00e8 di due anni, mentre in cattivit\u00e0 esso raggiunge fino ai quattro anni di vita.\nI ratti e l'uomo.\nOriginario della Manciuria, durante il Medioevo il ratto cominci\u00f2 a diffondersi anche in Europa, al seguito dei viaggiatori che per primi commerciavano coi popoli orientali.\nLa presenza del ratto grigio in Europa \u00e8 databile al 1553, in base a quanto si pu\u00f2 vedere nel libro \"Historiae animalium\" dello svizzero Conrad Gesner: il disegno contenuto nel libro potrebbe essere riferito anche al piuttosto simile ratto nero, tuttavia Gesner parla di un'alta percentuale di individui albini nelle popolazioni selvatiche dell'animale illustrato, il che si accorderebbe maggiormente a quanto riscontrabile nei ratti grigi.\nNel 1730 il ratto grigio sbarcava in Inghilterra, cinque anni dopo era in Francia, altri cinque anni dopo era in Germania ed in Nord America, mentre la Spagna venne invasa solo nel 1800: il vero \"boom\" della popolazione europea di ratti grigi si ebbe solo con la Rivoluzione Industriale, quando le condizioni igienico-sanitarie disastrose delle aree povere (i cosiddetti \"slum\") rappresentarono per i ratti un ambiente ideale per diffondersi.\nAttualmente, il ratto grigio \u00e8 il secondo mammifero di maggior successo al mondo, dopo l'uomo: si ritiene che nelle grandi citt\u00e0, come New York o Londra, vi siano pi\u00f9 ratti che abitanti umani.\nIl ratto come animale da compagnia.\nI ratti da compagnia o ratti domestici, detti anche fancy rat (secondo una denominazione inglese largamente diffusa anche nella letteratura in lingua italiana) sono ratti norvegesi allevati e venduti come animali da compagnia. I ratti da compagnia presentano, rispetto ai loro simili selvatici, numerose differenze fisiche e comportamentali, ascrivibili sia a influssi ambientali che agli effetti della riproduzione selettiva negli allevamenti.\nLa pratica di tenere ratti come animali da compagnia ebbe origine nel Regno Unito nella prima met\u00e0 dell'Ottocento (la celebre scrittrice e illustratrice inglese Beatrix Potter, per esempio, possedeva un ratto bianco), ma si \u00e8 diffusa in modo significativo solo a partire dagli ultimi decenni del Novecento. Oggi i ratti sono usati come animali da compagnia in gran parte del mondo, nonostante qualche resistenza culturale (legata soprattutto all'idea che siano portatori di malattie trasmissibili all'uomo) e, in alcuni casi, espliciti divieti legislativi"}
{"id": "597266", "revid": "125871446", "url": "https://it.wikipedia.org/wiki?curid=597266", "title": "Sergio Borgo", "text": "Carriera.\nHa iniziato a giocare nella Pro Patria (per settantamila lire mensili, come ha raccontato lo stesso Borgo), dove aveva conosciuto Re Cecconi, grazie al quale arriv\u00f2 a Roma per settanta milioni, sponda laziale, proprio nell'anno in cui la societ\u00e0 biancoceleste conquist\u00f2 il suo primo successo. Qui Borgo, soprannominato \"il Professore\" da Re Cecconi, disput\u00f2 in quella storica stagione una partita in prima squadra, il 10 marzo 1974 nella vittoria interna per 2-0 contro il .\nMa \u00e8 nella , di cui era il capitano, che Borgo ha trovato il suo spazio, partecipando all'epopea della squadra toscana dalla Serie C alla Serie A e giocando insieme ad altri famosi giocatori, come Mario Frustalupi, protagonista del primo \"scudetto\" laziale, Mauro Bellugi, e Marcello Lippi, futuro commissario tecnico della Nazionale italiana campione del mondo 2006.\nDopo il ritiro.\nPrima direttore sportivo, nel 1998 \u00e8 diventato il presidente dello Spezia, appena retrocesso in Serie C2, squadra con cui aveva militato per tre anni in Serie C.\nPer un brevissimo periodo (maggio-agosto 2000) \u00e8 stato il direttore sportivo del Neftochimic Burgas, squadra bulgara di prima divisione.\nDopo nove anni, al termine della stagione 2008-09, ha lasciato la carica di DS del Novara, in cui, nel 2004-05, ha brevemente ricoperto anche il ruolo di allenatore.\nDal settembre 2011, fino a fine stagione, ha ricoperto il ruolo di direttore sportivo del Derthona. Il 17 settembre 2018 viene ufficializzato come nuovo direttore sportivo del ."}
{"id": "597267", "revid": "298055", "url": "https://it.wikipedia.org/wiki?curid=597267", "title": "Falbal\u00e0", "text": ""}
{"id": "597269", "revid": "8596", "url": "https://it.wikipedia.org/wiki?curid=597269", "title": "Joseph P. Kennedy, Sr.", "text": ""}
{"id": "597270", "revid": "1610933", "url": "https://it.wikipedia.org/wiki?curid=597270", "title": "Surmolotto", "text": ""}
{"id": "597271", "revid": "767487", "url": "https://it.wikipedia.org/wiki?curid=597271", "title": "INXS (album)", "text": "INXS \u00e8 il primo album della rock band australiana INXS, pubblicato per la prima volta il 13 ottobre 1980."}
{"id": "597272", "revid": "48760748", "url": "https://it.wikipedia.org/wiki?curid=597272", "title": "Robert Francis Kennedy", "text": ""}
{"id": "597274", "revid": "124025759", "url": "https://it.wikipedia.org/wiki?curid=597274", "title": "Eretum", "text": "Eretum (\"\u0112r\u0113t\u016dm\") fu una citt\u00e0 del \"Latium vetus\", che sorgeva lungo il percorso dell'antica via Salaria, in prossimit\u00e0 dell'incrocio con la via Nomentana, nella valle del Tevere.\nFonti antiche.\nVirgilio nell'Eneide la menziona tra le citt\u00e0 sabine alleate contro Enea. Per la sua posizione di confine ebbe frequenti conflitti con i Romani: sotto i re di Roma Tullo Ostilio Tarquinio Prisco e Tarquinio il Superbo.\nI conflitti tra Romani e Sabini continuarono nei primi tempi dell'et\u00e0 repubblicana: nel 503 a.C., prevalsero i romani guidati dai consoli Agrippa Menenio Lanato e Publio Postumio Tuberto, e nel 458 a.C..\nLa citt\u00e0 rimase indipendente fino al IV secolo a.C. e in seguito decadde, rimanendo probabilmente dipendente dal centro di \"Nomentum\". Il toponimo \u00e8 ancora utilizzato negli itinerari (Itinerario antonino e \"Tabula Peutingeriana\") fino al IV secolo d.C.\nResti archeologici.\nLa posizione della citt\u00e0 \u00e8 stata a lungo oggetto di discussione (attribuzioni sono fatte tutt'ora con la localit\u00e0 di \"Grotta Marozza\" nel comune di Monterotondo).\nI resti dell'abitato sono stati identificati da ricerche del CNR sulla collina di Casacotta nel territorio comunale di Montelibretti e si riferiscono ad un centro fiorito tra l'VIII e il VI secolo a.C., privo di strutture difensive.\nAlla citt\u00e0 doveva anche appartenere la necropoli di Colle del Forno, scoperta negli anni settanta, con tombe a camera scavate nella roccia e dotate di corridoi di accesso (\"dromoi\") e con loculi per le deposizioni nelle pareti, che hanno restituito ricchi corredi.\nNel III secolo a.C. la necropoli venne abbandonata ed utilizzata per lavori agricoli, che provocarono il crollo delle tombe. Fu effettuato un rito di desacralizzazione sacrificando numerosi animali, anfore di vino e vasetti con unguenti, che vennero sotterrati in una grande buca nel terreno.\nGli scavi recenti, condotti dal CNR, hanno riportato in luce la cosiddetta \"tomba del re\", della seconda met\u00e0 del VI secolo, di grandi dimensioni e articolata in tre camere, ha restituito i resti di un carro, in origine in legno con decorazioni in bronzo e in ferro, un trono in terracotta e quattro calderoni in bronzo. Il defunto era stato sepolto con il rito dell'incinerazione e con uno scettro e un lituo il bastone ricurvo sacerdotale, utilizzato dagli auguri: il ritrovamento getta nuova luce sulla figura del re-sacerdote nella Sabina arcaica."}
{"id": "597276", "revid": "1498232", "url": "https://it.wikipedia.org/wiki?curid=597276", "title": "Kennedy (famiglia)", "text": "I Kennedy (in gaelico irlandese \"\u00d3 Cinn\u00e9ide\") sono un'importante famiglia statunitense, di origine irlandese, provenienti da New Ross, nella contea di Wexford.\nStoria.\nPrima generazione.\nIl capostipite della famiglia fu Patrick Joseph Kennedy (1858\u20131929) il quale spos\u00f2 Mary Augusta Hickey. Patrick Kennedy fu un politico del Partito Democratico.\nSeconda generazione.\nNel 1914, il loro figlio primogenito, Joseph P. Kennedy Sr. (1888\u20131969), spos\u00f2 Rose Fitzgerald (1890\u20131995), figlia del sindaco di Boston, John Fitzgerald. Joe Sr. fu ambasciatore degli Stati Uniti in Regno Unito per un breve periodo a cavallo dello scoppio della seconda guerra mondiale, fra il 1938 e il 1940.\nTerza generazione.\nRose e Joe Sr. ebbero nove figli:\nPresunta maledizione.\nLa serie di omicidi, incidenti ed altre disgrazie occorse alla famiglia Kennedy nel giro di pochi decenni, ha portato, specialmente in America, alla credenza popolare che vede i Kennedy soggetti ad una maledizione, detta \"maledizione dei Kennedy\"\".\"\nInfluenza nei media.\nLa famiglia Kennedy ha ispirato Mark Winegardner per la creazione della famiglia Shea, citata nei romanzi \"Il ritorno del padrino\" e \"La vendetta del padrino\", che proseguono le vicende dei Corleone."}
{"id": "597282", "revid": "466539", "url": "https://it.wikipedia.org/wiki?curid=597282", "title": "Poeti uraniani", "text": "Con il nome di poeti uraniani (\"Uranians\" in inglese) si indica in senso stretto un piccolo gruppo semiclandestino di poeti britannici (molti dei quali laureati a Oxford o Cambridge) che composero fra il 1870 e il 1930 opere a carattere omosessuale, nella maggior parte dei casi rivolte esclusivamente ad adolescenti.\nIn senso lato, invece, nel dibattito relativo alla cultura gay anglosassone \u00e8 entrata nell'uso una definizione pi\u00f9 ampia, per indicare genericamente tutti i poeti a carattere omoerotico e a tematica pederastica in lingua inglese, dal periodo tardo-vittoriano fino al decennio precedente la seconda guerra mondiale. In questo senso vengono definiti \"poeti uraniani\", per esempio, anche i poeti statunitensi dell'antologia \"Men and boys: an anthology\", curata da Edmund Edwinson nel 1924 (il pi\u00f9 importante fra loro fu William Alexander Percy, 1885 - 1942).\nIl nome.\nLa definizione di Uranian poetry (\"poesia Uraniana\") deriva dalla teoria dell'amore \"celeste\" (in greco: \"our\u00e0ni\u03bfs\"), di natura omosessuale, cos\u00ec come viene esposta da Platone nel \"Simposio\". Ma nel nome c'\u00e8 anche un richiamo al fatto che questa teoria aveva dato origine al termine \"uranismo\", assai usato prima dell'inizio del XX secolo come eufemismo per indicare l'omosessualit\u00e0 in quanto tale.\nAutori ed opere.\nLe opere della cerchia dei poeti uraniani sono caratterizzate da un richiamo idealizzato alla storia dell'antica Grecia e, in diversi casi, dall'infatuazione sentimentale per gli adolescenti (piuttosto che per gli uomini adulti); dal punto di vista stilistico si ha un uso conservatore delle forme di versificazione tradizionali.\nEsponenti principali della cerchia furono William Johnson, lord Alfred Douglas, John Gambril Nicholson (1866-1931), Edwin Emmanuel Bradford (1860-1944) , John Addington Symonds, Edmund John (1883-1917), Fabian S. Woodley (1888-1957), e molti altri autori che scrissero sotto pseudonimo come \"Philebus\" and \"A. Newman\". Non tutti condivisero comunque la preferenza per gli adolescenti.\nL'estremamente eccentrico romanziere Frederick Rolfe (autonominatosi \"Baron Corvo\") costitu\u00ec una presenza unificatrice nella loro cerchia, sia in patria che all'estero (Venezia).\nLa fama del loro lavoro fu ostacolata e limitata dal puritanesimo e i tab\u00f9 della morale tardo-vittoriana, dall'estrema limitatezza delle tirature dei loro libri di versi (spesso stampati a spese dell'autore), oltre che dalla natura zuccherosa della loro poesia. Le loro opere nacquero deliberatamente per essere consumate all'interno della protezione offerta da una cerchia molto esclusiva e guardinga (l'omosessualit\u00e0 era un reato, nel Regno Unito), non per essere diffuse fra il grande pubblico, e neppure fra i letterati non omosessuali.\nLo storico Niel McKenna ha comunque sostenuto che la poesia uraniana ha avuto un ruolo centrale nella subcultura omosessuale delle classi sociali alte nel periodo tardo-vittoriano, osservando che la poesia fu il principale veicolo attraverso cui scrittori come Oscar Wilde, George Cecil Ives o James Rennell Rodd scelsero di sfidare i pregiudizi della loro epoca.\nInfluenza.\nAssociati marginalmente a questa cerchia furono anche scrittori assai pi\u00f9 famosi come Edward Carpenter o Marc Andr\u00e9 Raffalovich, come pure l'oscuro ma visionario poeta-stampatore Ralph Chubb, autore di superbi volumi litografici che celebravano l'adolescente come un essere ideale.\nIl tentativo dei poeti uraniani di far rinascere l'ideale erotopedagogico della pederastia greca non ebbe comunque successo, e i poeti gay successivi si rivolsero di preferenza all'ispirazione per l'uomo adulto, secondo il modello stabilito da poeti come Walt Whitman e Alfred Edward Housman.\nIl parere della critica letteraria.\nL'unico studio monografico dei poeti uraniani \u00e8 \"Love in earnest\", di Timothy d'Arch Smith, sebbene critici letterari come Richard Dellamora e Linda Dowling abbiano di recente contribuito a fare maggiore luce su questo gruppo.\nCome nel caso di altri movimenti estetici di maggiori dimensioni, ai critici si pone spesso la questione della \"canonicit\u00e0\" di determinati autori, com'\u00e8 avvenuto con un articolo di Michael Kaylor, che colloca Gerard Manley Hopkins in modo deciso all'interno di questo gruppo.\nInoltre Paul Fussell discute la poesia uraniana nel suo libro \"The Great War and modern memory\" (1975), suggerendo che essa costitu\u00ec il modello per le rappresentazioni omoerotiche nelle poesie di guerra della prima guerra mondiale (per esempio quelle del celebre Wilfred Owen)."}
{"id": "597284", "revid": "125370813", "url": "https://it.wikipedia.org/wiki?curid=597284", "title": "Jack the Smoker", "text": "Biografia.\nL'artista milanese, figlio di padre napoletano e madre met\u00e0 pugliese e met\u00e0 marchigiana, fa parte del collettivo Spregiudicati, di cui \u00e8 componente anche Mace. Il duo ha lavorato assieme nei primi anni duemila al progetto La Cr\u00e8me dapprima sul disco di Zeus One \"Il sonno della ragione\", poi pubblicando nel 2003 l'album \"L'alba\" per Vibrarecords; il progetto La Cr\u00e8me ha successivamente preso parte anche a \"DJ Fede Presents Vibe Sessions\" del 2005 e ad \"Applausi\" di Palla &amp; Lana.\nNel 2004 Jack the Smoker ha partecipato al 2the Beat, venendo sconfitto al primo turno della prima serata dal rapper Danno. L'anno seguente partecipa nuovamente alla manifestazione, uscendo in semifinale contro Kiave, mentre nel 2006 ha raggiunto la deathmatch della serata conclusiva contro Jesto, Ensi e Clementino, uscendo tuttavia per primo.\nIl 23 settembre 2011, a due anni dall'uscita dell'album solista \"V.Ita\", Jack the Smoker torna con un mixtape dal titolo \"Game Over Mixtape Vol. 1\" che vanta le collaborazioni di molti artisti, come Nex Cassel, Bassi Maestro, Rayden, Emis Killa e Vacca. Nel luglio del 2012 pubblica l'EP \"Grandissimo\", mentre nel mese di dicembre dello stesso anno firma per la Machete Empire. L'anno successivo ha pubblicato per il download gratuito il mixtape \"Smokin' Room Mixtape Vol. 1\".\nNel 2016 Jack the Smoker ha presentato il suo secondo album da solista, \"Jack uccide\". Successivamente ha preso parte alla produzione di \"The Waiter\", album di debutto di Dani Faiv, partecipando alle canzoni \"Dalai Lama\" e \"4MST\". Due anni pi\u00f9 tardi prende parte al mixtape \"Machete Mixtape 4\". Il 3 giugno 2020 ha annunciato il suo terzo album \"Ho fatto tardi\", uscito un mese pi\u00f9 tardi.\nNel 2021 ha preso parte all'album di Mace \"OBE\" nella traccia \"Dio non \u00e8 sordo\"."}
{"id": "597295", "revid": "5456", "url": "https://it.wikipedia.org/wiki?curid=597295", "title": "Criptonite", "text": ""}
{"id": "597298", "revid": "36398", "url": "https://it.wikipedia.org/wiki?curid=597298", "title": "Diego Vitrioli", "text": " Studia presso il Real Collegio di Reggio Calabria, paragonabile al Pascoli per le sue attitudini umanistiche, molto presto si fece notare per le sue doti, classificandosi tra i primi posti nei concorsi. All'et\u00e0 di 25 anni si fece conoscere attraverso lo Xiphias, poemetto che rievoca le emozioni della pesca del pesce-spada nello Stretto tra Scilla e Cariddi. Quest\u2019opera gli valse il primo premio al Certamen poeticum Hoeufftianum e gli consent\u00ec di ottenere la medaglia d\u2019oro ed i pi\u00f9 alti riconoscimenti. Gli fu affidata la docenza di Lingua latina e Greco antico presso il Real Collegio, di cui era stato allievo, e poi rivest\u00ec la carica di Bibliotecario aggiunto della Civica Biblioteca (oggi Biblioteca Pietro De Nava). Nel 1901 fu incisa una lapide onoraria a firma del Cortese, che ancora oggi si vede affissa a Palazzo Vitrioli. Reggio onor\u00f2, ancora, il poeta con una via a lui intitolata, una colonna eretta in Via Marina e con l\u2019intitolazione di una Scuola Media Statale.\nBiografia.\nNato a Reggio, studi\u00f2 presso il \"Real Collegio\" della sua citt\u00e0 e fu allievo di Antonino Rognetta e di Gaetano Paturzo, che gli insegnarono l'arte dell'umorismo e dell'arguzia.\nParagonabile al Pascoli per le sue attitudini umanistiche, molto presto Vitrioli si fece notare per le sue doti classificandosi tra i primi posti nei concorsi.\nAll'et\u00e0 di 25 anni si rivel\u00f2 infatti al mondo con lo \"Xiphias\", poemetto che rievoca le emozioni della pesca del pescespada nello Stretto tra Scilla e Cariddi, con il quale vinse il \"Certamen poeticum Hoeufftianum\". Tale opera consent\u00ec al poeta di ottenere la \"medaglia d'oro\" e il riconoscimento del suo capolavoro tra le opere pi\u00f9 eleganti e originali della poesia umanistica italiana.\nSuccessivamente fu insegnante di latino e greco nel \"Real collegio\" di cui era stato allievo, e poi direttore della Civica Biblioteca (oggi Biblioteca Pietro De Nava), ci\u00f2 gli consent\u00ec di concentrarsi sugli studi che aveva cominciato a coltivare con passione.\nNel 1855 spos\u00f2 una nobildonna, con cui pare non andasse molto d'accordo, e da cui dopo due anni ebbe un figlio di nome Tommaso. La cosa per\u00f2 non mut\u00f2 lo strano rapporto tra i coniugi e la morte del figlioletto di soli sette anni fece infatti separare i due coniugi, anche se il poeta continuer\u00e0 ad omaggiare la moglie della prima copia di ogni sua pubblicazione.\nNel 1860 in seguito all'ingresso dei garibaldini a Reggio, Vitrioli venne esonerato dall'incarico di bibliotecario perch\u00e9 fu ritenuto \"illiberale\" contestualmente ad un periodo in cui non era consentito conciliare l'essere cattolici e patrioti contemporaneamente, perci\u00f2 decise di ritirarsi silenzioso in casa per scrivere.\nIn quegli anni dimostr\u00f2 benevolenza verso Papa Pio IX e strinse rapporti di studio con Leone XIII, che lo chiamava \"principe dei letterati\", e che offr\u00ec di istituire per lui una cattedra in Vaticano. I due infatti uniti da una profonda e reciproca ammirazione mantennero una fitta corrispondenza epistolare.\nNel maggio del 1896 per iniziativa del Cardinale Gennaro Portanova arcivescovo di Reggio, fu offerto al Papa un sontuoso pescespada accompagnato da un epigramma del \"Vitrioli\" che, nella traduzione italiana, dice:\n\"Vitrioli\" ebbe illustri ospiti quali Elido Lombardi, Giuseppe Regaldi, Felice Bisazza, il De Spuches, il Kerbacher, Theodor Mommsen; essi narrano come il poeta gioisse nella \"sala dello Xifia\" nel decantare la poesia sulla pesca e nel rivelare i pregi del geniale affresco del Crestadoro; mentre si dice che vagasse misticamente nella \"sala di Diana\" per i vasti orizzonti della mitologia; e ancora si dice che nella sala del faro il poeta fosse il pi\u00f9 delle volte incantato ai misteri indagati del mare dello Stretto.\nPoi si chiuse definitivamente nella solitudine. Mor\u00ec nel 1898, e volle sotto il suo ritratto questo epigramma:\nCritica: personalit\u00e0 e fraintendimenti.\nProbabilmente vittima degli avvenimenti, Vitrioli fu ingiustamente definito anti-italiano, ebbe invece sempre alto e solenne amor di Patria:\nDomenico Carbone-Grio a tale proposito scrisse:\nLo si descrisse stranamente anche contro la citt\u00e0 di Reggio per l'epigramma:\nSi disse che tanto odio fu determinato dai torti subiti dal fratello seviziato per riscatto, e dalle persecuzioni di cui fu vittima il padre, che ebbe salva la vita per miracolo dopo essere stato aggredito e pugnalato da uno sconosciuto.\nDopo la cacciata dei Borboni, Tommaso Vitrioli, che pur non aveva negato il patrocinio di avvocato di grande risorse agli indiziati delle cause politiche del 1847 e 1848, fu ingiustamente esiliato. Molti dicono che tali circostanze, se pur gravi, non avrebbero potuto determinare nel Vitrioli un cos\u00ec strano atteggiamento verso la sua citt\u00e0, che in verit\u00e0 egli am\u00f2 intensamente e non abbandon\u00f2 mai, tranne che per una visita a Napoli con il padre per il \"Congresso degli Scienziati\", dove lesse una dotta monografia. In quella circostanza visit\u00f2 Pompei.\nDiego Vitrioli am\u00f2 intensamente la sua citt\u00e0, anche se spiritualmente le visse sempre lontano e mai volle confondersi col popolo, con il quale non si intendeva. Eruditissimo infatti non riusciva a trovare in alcuno la conversazione, che soddisfacesse completamente il suo spirito. Inospitale alla maldicenza e alla malevolenza, egli era solito avere un profondo costante sorriso.\nPersonalit\u00e0 irrequieta, si muoveva nervosamente stropicciandosi le mani senza tregua, gesticolando con vivacit\u00e0 scattando d'un tratto. Uomo talvolta incomprensibile non fu felice nella vita familiare.\nAm\u00f2 con ammirazione il padre ed ebbe grande devozione per la madre Santa Nava, figliuola del giureconsulto Demetrio Nava, per il quale dett\u00f2 una ammirata epigrafe; sotto il suo ritratto scrisse, che fu \"moglie esemplare, virtuosa nelle venuste forme\".\nUsciva dalla sua casa, che era il suo tempio, esclusivamente in carrozza chiusa, quasi tutti i pomeriggi per andare al mare o verso la collina, in luoghi solitari dove scendeva a terra solo se non vi fosse stata anima viva e come un innamorato volgeva tutta l'ammirazione al panorama.\nUna delle poche volte che fu visto in giro con meraviglia di tutti, fu nel dicembre 1876, quando maestoso e solenne col petto fregiato dalle ricche decorazioni, accompagn\u00f2 i resti mortali di Vincenzo Bellini che attraversarono la citt\u00e0 per arrivare a Catania.\nI suoi concittadini per lui ebbero deferenza ed ammirazione. Soprattutto per l'opera che gli conquist\u00f2 il titolo di \"Virgilio redivivo\" e lo impose all'ammirazione dei dotti, lo Xiphias.\nParlarono di lui Paolina Leopardi e Giovanni Pascoli. Quest'ultimo infatti scrisse \" della raccolta \" del 1914, dove ricorda con profonda ammirazione il latinista reggino.\nMolti critici quali il Carducci ed il Cant\u00f9 l'hanno definito un \"artista letterato\".\nDiego Vitrioli, poeta e letterato, grazie alle sue opere contribu\u00ec a far comprendere la realt\u00e0 reggina ai grandi di quel tempo, narrandone l'ospitalit\u00e0 e il suo senso di libert\u00e0 che egli spesso ispirava.\nOpere.\nPoemetto latino in esametri, si compone, nella edizione definitiva di tre canti: nel primo, \"Aglaja\", \u00e8 descritta appunto la poesia dello Xiphias; nel secondo, \"Thalia\", \u00e8 narrato il mito di Scilla, splendida giovinetta, trasformata dalla maga Circe, gelosa dell'amore che nutriva per lei Glauco, in orribile mostro; nel terzo, \"Euphrosyne\", sono riportati i canti e i riti dei pescatori dopo l'uccisione del pesce spada. Pubblicato in occasione del concorso latino dell'Accademia di Amsterdam fu tradotto successivamente, in endecasillabi sciolti dello stesso autore. D'ispirazione letteraria, sono particolarmente efficaci le descrizioni contenute nel primo canto, dove il Vitrioli sceglie come protagonisti degli umili pescatori.\n\"Ritratto paterno\",\"Epigrammi\",\"Saggio di versi in greco\",\"Elegie latine\",\"Elogio di Angela Ardinghelli\",in latino o greco con traduzione italiana, pubblicati nelle \"Opere Scelte\", (Ceruso, Reggio Calabria, 1893; ristampa a cura del nipote D.Vitrioli, 1930)"}
{"id": "597302", "revid": "474175", "url": "https://it.wikipedia.org/wiki?curid=597302", "title": "Karl Hermann Frank", "text": "Insieme a Konrad Henlein fu il pi\u00f9 importante dei capi del partito tedesco dei Sudeti. Nel periodo a cavallo tra il 1937 ed il 1938 fu l'ideatore di una serie di episodi provocatori che catturarono l'attenzione internazionale sulle condizioni in cui versavano le comunit\u00e0 sudete (etnicamente tedesche ma attribuite dal Trattato di Versailles del 1919 allo Stato cecoslovacco).\nBiografia.\nFrank fu indotto dagli insegnamenti del padre (sostenitore di Georg von Sch\u00f6nerer) ad odiare cechi ed ebrei. Dopo essersi iscritto, con risultati deludenti, alla facolt\u00e0 di legge dell'Universit\u00e0 Tedesca di Praga, alla fine della Prima guerra mondiale si arruol\u00f2 nell'esercito Austro-Ungarico. Dopo la guerra Frank lavor\u00f2 in una libreria e venne in contatto con le ideologie di diversi gruppi nazionalisti.\nLa carriera politica.\nNel 1919 entr\u00f2 nel Partito Nazionalista Tedesco dei Sudeti ed organizz\u00f2 una libreria per distribuire materiale propagandistico. Quando il partito fu soppresso dal governo cecoslovacco, Frank contribu\u00ec alla formazione di quello che nel 1935 divenne il Partito Tedesco dei Sudeti (Sudetendeutsche Partei - SdP). Nello stesso anno divenne il capogruppo dell'(SdP) e fu eletto membro del parlamento cecoslovacco.\nL'apice della carriera: il \"Reichprotektorat\" e l'amministrazione della Boemia-Moravia.\nNell'ottobre del 1938 fu nominato vice \"Gauleiter\" dei Sudeti del Reich. Le sue capacit\u00e0 nell'ambito dell'amministrazione gli fecero guadagnare la simpatia di Heinrich Himmler che lo nomin\u00f2 \"Brigadef\u00fchrer\" delle SS.\nNel 1939, all'apice della sua carriera politica, era investito di importanti responsabilit\u00e0. Venne infatti promosso \"Gruppenf\u00fchrer\" delle SS, comandante supremo delle SS e della Polizia e nominato Segretario di Stato e rappresentante del \"Reichsprotektor\" nei territori annessi del Protettorato di Boemia e Moravia di Konstantin von Neurath.\nNonostante fosse sotto il controllo di von Neurath, Frank possedeva il potere effettivo nel \"Reichprotektorat\" in quanto conosceva molto bene gli affari boemo-moravi ed aveva il supporto di Himmler.\nIn qualit\u00e0 di capo della polizia e di Segretario di Stato, Frank attu\u00f2 una politica di rafforzamento dell'autorit\u00e0 germanica e di sradicamento della dissidenza ceca (si veda l'episodio dell'arresto del Primo Ministro della Boemia-Moravia Alois Eli\u00e1\u0161) ma anche operando per guadagnare autonomia dallo stesso von Neurath. Quando von Neurath fu rilevato dal suo incarico nel settembre del 1941, Frank si aspettava di prenderne il posto ma venne scelto Reinhard Heydrich. I rapporti tra Heydrich e Frank furono dapprima molto tesi ma ben presto entrambi misero da parte i loro diverbi e scelsero la via della collaborazione.\nQuando Heydrich fu assassinato da patrioti cecoslovacchi, nel giugno del 1942, Frank manc\u00f2 di nuovo la successione e al suo posto venne scelto come nuovo \"Reichsprotektor\" Kurt Daluege. Come rappresaglia per l'assassinio di Heydrich, Frank e Daluege ordinarono la distruzione dei villaggi di Lidice e Le\u017e\u00e1ky. Sotto il comando di Daluege Frank continu\u00f2 nel consolidamento della sua posizione politica. Nel 1943, quando Wilhelm Frick divenne governatore del protettorato della Boemia-Moravia, Frank era gi\u00e0 l'ufficiale pi\u00f9 potente della Boemia-Moravia. Nell'agosto del 1942 fu nominato Ministro del Reich per la Boemia-Moravia. Nel giugno del 1943 venne promosso a \"Obergruppenfuhrer\" delle SS, Generale della Polizia e Generale delle Waffen-SS.\nLa fine.\nFrank si consegn\u00f2 all'esercito americano a Plze\u0148 il 9 maggio del 1945 e venne estradato nella zona di occupazione sovietica, a Praga tra il marzo e l'aprile del 1946.\nA guerra finita, fu processato sommariamente da un tribunale cecoslovacco e riconosciuto colpevole sia dei massacri di Lidice e Le\u017e\u00e1ky che della tentata germanizzazione dei territori boemo-moravi; fu impiccato il 22 maggio 1946 nel cortile del carcere Pankrac di Praga."}
{"id": "597307", "revid": "181699", "url": "https://it.wikipedia.org/wiki?curid=597307", "title": "Distretto di N\u00e1mestovo", "text": "Il distretto di N\u00e1mestovo (\"okres N\u00e1mestovo\") \u00e8 un distretto della regione di \u017dilina, nella Slovacchia centrale.\nFino al 1918, il territorio dell'attuale distretto ha fatto parte della contea ungherese di Orava.\nSuddivisione amministrativa.\nIl distretto \u00e8 composto da 1 citt\u00e0 e 23 comuni:"}
{"id": "597308", "revid": "287204", "url": "https://it.wikipedia.org/wiki?curid=597308", "title": "Distretto di Namestovo", "text": ""}
{"id": "597309", "revid": "599013", "url": "https://it.wikipedia.org/wiki?curid=597309", "title": "Hh", "text": ""}
{"id": "597314", "revid": "148107", "url": "https://it.wikipedia.org/wiki?curid=597314", "title": "HI", "text": "Hi \u00e8 una comune forma di saluto informale nei paesi di lingua inglese, equivalente all'italiano \"ciao\".\n\"Hi\" pu\u00f2 inoltre riferirsi a:"}
{"id": "597316", "revid": "599013", "url": "https://it.wikipedia.org/wiki?curid=597316", "title": "Hj", "text": ""}
{"id": "597318", "revid": "118161046", "url": "https://it.wikipedia.org/wiki?curid=597318", "title": "Titignano (Orvieto)", "text": "Titignano \u00e8 una frazione del comune italiano di Orvieto, nella provincia di Terni, in Umbria.\nLa giurisdizione del comune di Orvieto sul borgo \u00e8 stata sancita definitivamente nei primi anni del secolo XVII.\nIl piccolo borgo si raggiunge grazie ad una strada bianca che devia per 3\u00a0km dalla strada regionale 79 bis Orvietana (SR 79 bis) Todi-Orvieto.\nTitignano ha l'aspetto di un \"vicus\" raccolto tutt'intorno alla piazza centrale, ove si trova anche la chiesa parrocchiale, e dalla quale si pu\u00f2 ammirare il panorama del lago di Corbara.\nStoria.\nNel 937, un discendente della famiglia francese dei Montemarte, Farolfo, fond\u00f2 il piccolo villaggio, che venne poi conteso a lungo tra Todi e Orvieto. La famiglia dei Montemarte arriva in Italia al seguito di Ludovico II il Giovane insieme ad un nutrito numero di nobili ed esponenti del clero.\nNel primo secolo di vita e pi\u00f9 (937 - 1212) del borgo si assiste ad atti di \"soverchieria\" da parte dei Montemarte (Conti di Titignano) sia verso i possedimenti di Todi sia verso quelli di Orvieto provocando atti di vendetta e rivalsa da parte ora dell'uno ora dell'altro.\nIl dominio in questo secolo da parte del comune di Orvieto si rinviene per esclusione, cio\u00e8 l'assenza del borgo nella lista di luoghi pii e chiese per il comune di Todi in alcuni documenti conservati presso l'Abbazia di Farfa datati 1094 - 1095.\nNel 1212 si registra un'incursione armata da parte dei Tuderti nei confronti del borgo dei Montemarte. Nel 1220 si giunge a stipulare un trattato di pace tra Todi ed Orvieto dove si sancisce che sia il castello che tutti i suoi possedimenti fossero posti sotto l'influenza del comune di Todi. Todi a quell'epoca era molto influente sia per l'alleanza con Perugia sia per i domini propri che andavano da Terni, Amelia, sulle terre dei Conti di Marsciano e con una forte dominazione anche su Foligno.\nNel 1231 il castello fu distrutto dal momento che i Conti di Titignano si rifiutarono di riconoscere il dominio da parte di Todi. Dobbiamo arrivare al 1257 con la nuova pace tra Todi ed Orvieto per far s\u00ec che momentaneamente le contese sul piccolo borgo si quietassero mentre i Conti di Titignano continuarono a godere di una \"reale\" autonomia e libert\u00e0 di azione che spesso e volentieri erano state esse stesse la causa delle dispute tra i due comuni.\nIl borgo negli anni che seguono viene come \"palleggiato\" in una estenuante contesa tra i due comuni (Orvieto guelfo - Todi ghibellino). Un atto, datato 1348, da parte dei gerenti di Orvieto riassegna in maniera inconfutabile il borgo appunto ad Orvieto. Nell'atto si richiedeva un intervento armato a difesa dei territori di competenza oggetto di saccheggi e ruberie.\nI Conti di Titignano avevano certamente un forte spirito d'indipendenza. Non appena veniva meno l'attenzione da parte di Orvieto la loro forza ed ingerenza sul territorio si faceva sentire tanto da costringere, nel 1414, un intervento militare per riportare l'ordine ed eliminare i malviventi ed i nemici dello Stato pontificio ad opera di Braccio da Montone volto a riaffermare in ogni caso il dominio di Orvieto.\nPer sistemare la vertenza annosa, non avendo avuto l'esito sperato l'intervento di Braccio da Montone, il Papa, Eugenio IV, con Bolla papale, del 1446, ordina che il borgo di Titignano venga confiscato e assegnato alla Reverenda Camera Apostolica per poi concederlo a titolo oneroso (1400 fiorini d'oro) al Comune di Todi.\nIl dominio di Todi per un altro secolo determina il consolidamento dell'attivit\u00e0 agricola che fiorisce grazie ad un periodo di quiete a lungo ricercato. Vi sono atti che testimoniano la difficolt\u00e0 di individuazione dei confini tra Titignano e Orvieto che sembrano trovare una soluzione tra gli anni 1562 e 1577. Con tutta probabilit\u00e0 la vertenza prosegue per tutto il XVI secolo che comunque vede confermato, da atti rinvenuti, il dominio di Todi su Titignano.\nIntorno al XVII secolo il borgo sub\u00ec profonde modifiche, che lo portarono ad assumere l'aspetto attuale: un palazzo signorile centrale ed il borgo raccolto intorno alla corte. Si assiste parimenti al trasferimento del borgo sotto le pertinenze di Orvieto\nNel 1830 la tenuta pass\u00f2, a titolo oneroso (16,245 scudi) in un'asta pubblica, ai principi Corsini di Firenze, erede la Marchesa Nerina Corsini Incisa della Rocchetta, oggi il figlio Giovanni Incisa della Rocchetta la possiede assieme ad un vasto contado che abbraccia anche i territori circostanti di Vaglie e Salviano, per una superficie complessiva di circa 3.000 ha.\nEconomia.\nL'economia si basa sullo sviluppo agricolo-enologico: il vino \"Salviano di Salviano\" \u00e8 un prodotto ad Indicazione Geografica Tipica (IGT) locale. Altri prodotti enologici di sicuro interesse sono:\nL'intero borgo, inoltre, \u00e8 stato trasformato in azienda agrituristica."}
{"id": "597320", "revid": "83531", "url": "https://it.wikipedia.org/wiki?curid=597320", "title": "Fratelli Flores Mag\u00f3n", "text": "I fratelli Flores Mag\u00f3n sono considerati i precursori della rivoluzione messicana. Erano tre giovani intellettuali e giornalisti di ideologia anarco-comunista oppositori alla dittatura di Porfirio D\u00edaz, che organizzarono le prime insurrezioni all'inizio del Novecento soprattutto nella Bassa California.\nI fratelli Flores Mag\u00f3n erano:"}
{"id": "597323", "revid": "767487", "url": "https://it.wikipedia.org/wiki?curid=597323", "title": "Uber Gradella", "text": "Carriera.\nPortiere, grande amico di Silvio Piola, arriva alla Lazio nel 1940, a 19 anni, proveniente dal Verona, dove \u00e8 stato titolare per 33 partite nel campionato di Serie B 1939-1940. Rimane in biancoceleste per tutti gli anni quaranta. \nIl 13 febbraio 1949, nel corso di Atalanta-Lazio 1-1, quando mancavano due minuti al termine dell'incontro, sugli sviluppi di un calcio d'angolo, Gradella si gett\u00f2 senza paura sulla palla, nonostante l'opposizione di diversi avversari. Cadendo a terra venne sommerso da sette tra compagni ed avversari con il ginocchio sinistro che si gira completamente. Nonostante la menomazione rimase stoicamente in campo fino al fischio di chiusura. A seguito dell'infortunio riportato, rimase un anno fermo tra interventi chirurgici e convalescenza. Quando era pronto per il rientro, il suo posto fu preso da Sentimenti IV. Uber ricev\u00e9 la lista gratuita ma piuttosto che lasciare l'amata Lazio decise di abbandonare l'attivit\u00e0.\nIl suo curriculum in biancoceleste \u00e8 di 161 presenze complessive tra campionato di Serie A (151 partite, di cui 132 nelle edizioni a girone unico), Coppa Italia e Campionati romani di guerra\nCuriosit\u00e0.\nNel 1945, dopo la Seconda guerra mondiale, la Lazio anzich\u00e9 pagargli l'ingaggio, aiut\u00f2 Gradella ad aprire un negozio di abbigliamento ed attrezzature sportive, dando vita al marchio \"Gradella Sport\". Avrebbe fornito le maglie biancocelesti al club romano fino alla fine degli anni sessanta."}
{"id": "597324", "revid": "1206720", "url": "https://it.wikipedia.org/wiki?curid=597324", "title": "Pompa peristaltica", "text": "La pompa peristaltica \u00e8 un apparecchio che applica il principio della peristalsi, in base al quale la prevalenza al fluido trattato viene impressa da una strozzatura che scorre lungo il tubo.\nLa pompa \u00e8 costituita da un rotore a cui sono applicati 2 o pi\u00f9 rulli che, ruotando, \"strozzano\" il tubo e provocano l'avanzamento del fluido.\nComponente fondamentale della pompa \u00e8 il tubo che deve resistere allo schiacciamento il pi\u00f9 a lungo possibile, deformandosi, cio\u00e8 in maniera elastica e non plastica. \u00c8 proprio l'elasticit\u00e0 che consente al tubo di riacquisire le dimensioni originali e quindi garantire la prevalenza al fluido e la capacit\u00e0 d'aspirazione. \nSolitamente i tubi impiegati nelle pompe peristaltiche sono in materiali quali silicone, PVC ed altri polimeri che possono offrire, oltre alle succitate caratteristiche meccaniche, anche una notevole compatibilit\u00e0 chimica a solventi, acidi, inchiostri, vernici, ecc.\nInoltre vengono impiegati elastomeri rinforzati con inserti tessili per garantire la tenacit\u00e0 del tubo anche ad elevate pressioni e per lungo tempo. \nLa pompa peristaltica \u00e8 per sua natura una pompa \"pulsante\", in quanto la portata non \u00e8 costante sul singolo giro. Per ridurre il fenomeno della pulsazione si adotta, solitamente, un numero maggiore di rulli, con conseguente riduzione della portata, oppure vengono impiegati compensatori di forma e dimensione opportuna che assorbono il \"picco della pulsazione\", fino ad ottenere una portata costante.\nLa pompa peristaltica viene utilizzata in tutti quei processi dove esiste l'esigenza di non far venire in contatto il fluido trattato con i componenti della pompa:\nQuesto tipo di pompa consente di tarare con precisione la portata e di mantenerla costante. Queste caratteristiche la rendono ideale laddove precisione sui dosaggi e ripetitibilit\u00e0 della misura sono requisiti indispensabili come nei laboratori chimici, nella bioricerca, ecc."}
{"id": "597326", "revid": "2079236", "url": "https://it.wikipedia.org/wiki?curid=597326", "title": "Lemma della farfalla", "text": "Il lemma della farfalla \u00e8 un risultato utilizzato nell'algebra.\nSiano formula_1 e formula_2 due sottogruppi di un gruppo formula_3, siano formula_4 e formula_5 sottogruppi normali di formula_1 e formula_2 rispettivamente, allora:\nI gruppi quozienti inoltre risultano isomorfi:\nDimostrazione.\nUna possibile dimostrazione del Lemma \u00e8:\nSi verifica che formula_13 \u00e8 normale in formula_14.\nSi pu\u00f2 osservare che formula_15 \u00e8 normale in formula_16, infatti formula_17 e formula_18 si ha:\nformula_19.\nPoich\u00e9 ogni gruppo \u0117 normale in s\u00e9 si ha che formula_13 \u0117 normale in formula_14.\nSi verifica che formula_22 \u00e8 normale in formula_23.\nSi pu\u00f2 osservare che formula_24 \u00e8 normale in formula_16. Infatti, formula_26 e formula_18, si ha:\nformula_28\nPoich\u00e9 ogni gruppo \u0117 normale in s\u00e9 si ha che formula_22 \u00e8 normale in formula_30.\nLa combinazione di gruppi e gruppi quoziente diventa chiara quando la visualizziamo nel diagramma di sottogruppi che d\u00e1 il nome al Lemma:\nNel diagramma sono dati formula_31 tutti gli altri punti del diagramma corrispondono a certi gruppi che si possono determinare nel modo seguente:\n\u2022 L'intersezione di due segmenti che vanno verso il basso corrispondono all'intersezione di gruppi;\n\u2022 L'intersezione di due linee che vanno verso l'alto corrisponde al prodotto.\nConsideriamo i due parallelogrammi che formano le ali della farfalla, otteniamo l'isomorfismo dei gruppi quoziente come segue:\nformula_32\nInfatti il lato in comune ai due parallelogrammi ha come punto iniziale formula_16,\ne come punto finale formula_34. Si ha l'isomorfismo:\nformula_35\nApplicando il teorema di isomorfismo:\nformula_36,\nCon formula_37 e formula_38.\nQuesto ci d\u00e1 l'isomorfismo di sinistra.\nL'isomorfismo di destra si ottiene per simmetria.\nDa cui formula_39.\nQ.E.D.\nFonti.\nAlgebra Lineare"}
{"id": "597331", "revid": "1833487", "url": "https://it.wikipedia.org/wiki?curid=597331", "title": "Colonnetta di Prodo", "text": "Colonnetta di Prodo \u00e8 una frazione di Orvieto, sita all'incrocio della statale Todi-Orvieto con la strada per Marsciano-Monte Peglia.\nIl nome deriva dalla colonna sita all'incrocio delle 2 strade.\nL'abitato, a carattere di \"vicus\", \u00e8 stretto a ridosso dell'incrocio delle 2 strade e sorge ad un'altitudine di 550 m s.l.m. Gli abitanti sono 266, secondo i dati Istat del 2001.\nNelle vicinanze, nella strada per Prodo, vi \u00e8 una cava di calcare, detto \"marmo di Prodo\", di colore rosso, utilizzato per fare alcuni mosaici della facciata del duomo di Orvieto.\nDi rilevanza anche la chiesetta del paese."}
{"id": "597336", "revid": "339392", "url": "https://it.wikipedia.org/wiki?curid=597336", "title": "WWE King of the ring", "text": ""}
{"id": "597337", "revid": "24989", "url": "https://it.wikipedia.org/wiki?curid=597337", "title": "Pompe peristaltiche", "text": ""}
{"id": "597342", "revid": "713168", "url": "https://it.wikipedia.org/wiki?curid=597342", "title": "Jo\u00e3o C\u00e9sar Monteiro", "text": "Biografia.\nNato a Figueira da Foz in una famiglia della borghesia rurale anti-clericale e anti-salazarista, a quindici anni si trasferisce con la famiglia a Lisbona per proseguire gli studi liceali; il contatto con la capitale gli offre l'opportunit\u00e0 di iniziare a lavorare nel mondo del cinema come aiuto regista di Perdig\u00e3o Queiroga. Nel 1963 riesce ad ottenere una borsa di studio offerta dalla Funda\u00e7\u00e3o Calouste Gulbenkian per un soggiorno nel Regno Unito con lo scopo di studiare presso la London School of Film Technique. Di ritorno in Portogallo nel 1965, inizia a girare quella che sarebbe stata la sua prima opera, \"Quem Espera por Sapatos de Defunto Morre Descal\u00e7o\" (\"Chi aspetta le scarpe del defunto muore scalzo\"), terminata per\u00f2 solo cinque anni pi\u00f9 tardi a causa di problemi finanziari. Nel frattempo gira il cortometraggio \"Sophia de Mello Breyner Andresen\" e scrive critiche cinematografiche per \"Imagem\", \"Di\u00e1rio de Lisboa\", \"O Tempo e o Modo\" e \"O Cin\u00e9filo\" (supplemento de \"O S\u00e9culo\"). Nel 1972 realizza il suo primo lungometraggio, \"Fragmentos de um Filme-Esmola\" (\"Frammenti di un film-elemosina\"), seguito nel 1975 dal mediometraggio \"Que Farei Eu com Esta Espada?\" (\"Che cosa farei io con questa spada?\"). Nel 1977 presenta \"Veredas\" (\"Sentieri\"), suggestivo libro di fiabe visivo ambientato in un periodo storico magico ed imprecisato.\nIl 1981 \u00e8 un anno di svolta: realizza \"Silvestre\", un adattamento di due racconti tradizionali: \"A M\u00e3o do Finado\" (\"La mano del morto\") e \"A Donzela que vai \u00e0 Guerra\" (\"La donzella che va alla guerra\"). Il film viene presentato al Festival di Venezia e d\u00e0 all'autore visibilit\u00e0 internazionale. Con quest'opera Monteiro si inserisce nel discorso iniziato da Manoel de Oliveira con \"Acto da Primavera\" (\"Atto di primavera\") e portato avanti da altri autori come Ant\u00f3nio Campos, Ant\u00f3nio Reis, Riccardo e Pedro Costa: l'introduzione nel cinema portoghese del concetto di antropologia visuale.\nNel 1986 presenta al festival di Salsomaggiore \"\u00c0 Flor do Mar\" (\"Al fiore di mare\"), vincendo il \"Premio Speciale della Giuria\", mentre nel 1989 torna a Venezia per presentare la prima parte della trilogia di \"Jo\u00e3o de Deus\", \"Ricordi della casa gialla\" (\"Recorda\u00e7\u00f5es da Casa Amarela\").\nNel 1991 inizia a collaborare col trimestrale francese di cinema \"Trafic\", ma termina il rapporto nell'anno seguente in concomitanza alla morte del suo fondatore, il critico Serge Daney. Nel 1992 \u00e8 nuovamente nella selezione ufficiale al festival di Venezia con \"O \u00daltimo Mergulho - esbo\u00e7o de filme\" (\"L'ultimo tuffo - abbozzo di film\"), cos\u00ec come nel 1995 con la seconda parte della trilogia di \"Jo\u00e3o de Deus\", \"La commedia di Dio\" (\"A Com\u00e9dia de Deus\"), che gli fa vincere il Leone d'Argento - Gran Premio della giuria. Nel 1997 vince il Premio FIPRESCI al festival di Mar del Plata con \"Le Bassin de J.W.\". \"Lo sposalizio di Dio\" (\"As Bodas de Deus\", 1998), ultima parte della trilogia di \"Jo\u00e3o de Deus\", porta nel 1999 per la prima volta Monteiro al festival di Cannes nella sezione \"Un certain regard\".\nInizia a lavorare ad un adattamento de \"La filosofia nel boudoir\" del Marchese de Sade, ma si rende conto che l'opera \u00e8 di difficile realizzazione. Ripiega quindi su \"Biancaneve\" di Robert Walser. Dopo avere iniziato a girare il film, Monteiro giunge alla conclusione che la messa in scena in immagini del testo lo priva di emotivit\u00e0, e decide pertanto di girare il film senza immagini (espediente gi\u00e0 utilizzato da Derek Jarman qualche anno prima in \"Blue\"), sovrapponendo le voci degli attori su un fondo nero, cosa che dester\u00e0 scandalo in Portogallo, dal momento che l'opera venne finanziata con fondi pubblici.\nNel 2000 porta il nuovo lavoro a Venezia, nella sezione \"Nuovi territori\". Nel 2002 realizza il suo ultimo film, \"Va e viene\" (\"Vai e Vem\"), che sar\u00e0 presentato fuori concorso a Cannes dopo la sua morte, avvenuta nel 2003 a causa del cancro.\nL'opera.\nLa produzione di Monteiro \u00e8 difficilmente etichettabile. Profondamente lusitano, il suo cinema \u00e8 ermetico, a tratti sgradevole nella sua iconoclastica e burlesca critica alla societ\u00e0 benpensante, a tratti incomprensibile nella sua autoreferenzialit\u00e0, ma sempre e comunque affascinante, anche quando realizza un film totalmente privo di immagini come \"Branca de Neve\". Il genio della sua opera lo rende uno dei pi\u00f9 grandi autori della storia del cinema portoghese ed europeo.\nPubblicazioni.\nOltre alla collaborazione con riviste (come \"Les Cahiers du cin\u00e9ma\") e quotidiani, Monteiro \u00e8 stato redattore di un settimanale di spettacolo intitolato \"O Cin\u00e9filo\" ed ha scritto alcuni libri."}
{"id": "597344", "revid": "1833487", "url": "https://it.wikipedia.org/wiki?curid=597344", "title": "Corbara (Orvieto)", "text": "Corbara \u00e8 una frazione del comune di Orvieto (TR), situata presso la omonima diga sul fiume Tevere, a 186 . Secondo i dati del censimento Istat del 2001, il paese \u00e8 abitato da 123 residenti.\nA Corbara si accede dalla strada comunale di Camorena (Ciconia -Corbara); dalla statale Todi-Baschi passando sotto la diga e dalla strada comunale Colonnetta di Prodo-diga di Corbara, lungo la quale si trova anche un'altra frazione di Orvieto, Fossatello. Corbara \u00e8 anche in prossimit\u00e0 della strada statale 448 Todi-Baschi.\nStoria.\nIl paese di Corbara \u00e8 legato strettamente alle vicende della famiglia nobile dei Montemarte. Agli inizi del XIII secolo i tuderti si impossessarono del castello di Monte Marte, che si trovava sulla riva destra del Tevere, in prossimit\u00e0 dell'uscita dalla gola del Forello (tuttora i resti sono visibili). I Montemarte si spostarono cos\u00ec a Titignano ed a Corbara, dove costruirono una grande villa fortificata tuttora esistente.\nI Montemarte parteciparono attivamente alla vita politica orvietana, e Francesco di Montemarte document\u00f2 ampiamente gli avvenimenti locali negli anni dal 1333 al 1400. Giacch\u00e9 i Montemarte erano fedeli allo Stato della Chiesa, la loro tenuta sub\u00ec numerosi assedi e devastazioni nel corso del XIV e XV secolo, ad opera di armate perugine e tuderti.\nNel 1962 venne costruita la diga sul fiume Tevere, a formare cos\u00ec un imponente bacino idroelettrico da 207 milioni di m\u00b3. La diga \u00e8 lunga 641 m, di cui 416 in cemento e 225 in terra.\nEconomia.\nL'economia di Corbara \u00e8 principalmente di tipo agricolo, con un buon sviluppo della viticoltura, ed \u00e8 legata anche alle attivit\u00e0 di genere eno-gastronomico.\nDa ricordare il vino Lago di Corbara, una DOC istituita nel 1998."}
{"id": "597347", "revid": "110157", "url": "https://it.wikipedia.org/wiki?curid=597347", "title": "Hurdal", "text": "Hurdal \u00e8 un comune norvegese della contea di Viken."}
{"id": "597348", "revid": "599013", "url": "https://it.wikipedia.org/wiki?curid=597348", "title": "Zaratan", "text": ""}
{"id": "597357", "revid": "77358", "url": "https://it.wikipedia.org/wiki?curid=597357", "title": "Candia (Grecia)", "text": ""}
{"id": "597366", "revid": "22356", "url": "https://it.wikipedia.org/wiki?curid=597366", "title": "Ornitomimidi", "text": ""}
{"id": "597369", "revid": "247222", "url": "https://it.wikipedia.org/wiki?curid=597369", "title": "L\u00f8renskog", "text": "L\u00f8renskog \u00e8 un comune norvegese della contea di Viken, alle porte della capitale. Il nome deriva da L\u00f8ren, fango e da skog, foresta.\nLa citt\u00e0 ha dato i natali a John Carew, ex giocatore della nazionale di calcio, oltre che ad Aksel Lund Svindal ed Henrik Kristoffersen, due atleti di punta della nazionale di sci alpino."}
{"id": "597377", "revid": "729019", "url": "https://it.wikipedia.org/wiki?curid=597377", "title": "Giro del Belgio 1957", "text": "Il Giro del Belgio 1957, quarantunesima edizione della corsa, si svolse in quattro tappe tra il 16 e il 19 maggio 1957, per un percorso totale di 1002 km e fu vinto dal belga Pino Cerami."}
{"id": "597379", "revid": "585241", "url": "https://it.wikipedia.org/wiki?curid=597379", "title": "Wave", "text": "Wave (onda in lingua inglese) pu\u00f2 riferirsi a:"}
{"id": "597380", "revid": "22356", "url": "https://it.wikipedia.org/wiki?curid=597380", "title": "Ornithomimidae", "text": "Ornithomimidae (il cui nome significa \"sauri imitatori di uccelli\") \u00e8 una famiglia estinta di dinosauri teropodi ornithomimosauri, molto simili superficialmente ai moderni struzzi, vissuti nel Cretaceo superiore, circa 92-66 milioni di anni fa (Turoniano-Maastrichtiano), in quella che un tempo era la Laurasia (oggi Asia e Nord America). Questi animali sono noti per la loro corporatura leggera, gambe e collo allungati, arti anteriori lunghi e funzionali e una piccola testa dalle fauci sdentate.\nDescrizione.\nIl cranio degli ornitomimidi era relativamente piccolo, dotato di grandi occhi e fauci prive di denti ma dotate di becco. La testa era sorretta da un collo relativamente lungo e sottile. Gli arti anteriori (\"braccia\") erano lunghi e sottili e possedevano tre dita armate di potenti artigli. Gli arti posteriori erano lunghi e potenti, mentre le dita erano pi\u00f9 corte e robuste e terminavano con artigli simili a zoccoli. Gli ornitomimidi erano probabilmente tra i pi\u00f9 veloci di tutti i dinosauri. Come molti altri coelurosauri, gli ornithomimidi erano ricoperti sulla maggior parte del corpo da un fitto piumaggio.\nClassificazione.\nNominata da Othniel Charles Marsh nel 1890, la famiglia Ornithomimidae era originariamente classificata come gruppo di ornitopodi. Due anni dopo, Marsh descrisse del materiale aggiuntivo e si rese conto che gli ornithomimidi erano teropodi. Quando i rapporti all'interno dei teropodi incominciarono a risolversi nel ventesimo secolo, Friedrich von Huene incluse Ornithomimidae nel suo infraordine Coelurosauria. Riconoscendo il carattere distintivo degli ornitomimidi rispetto agli altri coelurosauri, Rinchen Barsbold posizion\u00f2 gli ornitomimidi all'interno del proprio infraordine Ornithomimosauria, nel 1976. Oggi Ornithomosauria \u00e8 considerata un clade all'interno di Coelurosauria. I contenuti di Ornithomimidae e Ornithomimosauria variavano da autore ad autore quando le definizioni cladistiche cominciarono ad apparire per i gruppi negli anni '90 e 2000.\nIl cladogramma sottostante \u00e8 il risultato di uno studio condotto da Claudia Serrano-Branas e colleghi (2015):\nPaleobiologia.\nConfrontando gli anelli sclerali del genere \"Ornithomimus\" con quelli di alcuni uccelli e rettili moderni, si \u00e8 scoperto che questi animali potrebbero essere stati catemerali, ossia attivi per tutto il giorno a brevi intervalli.\nSebbene si conosca poco sulla abitudini riproduttive degli ornithomimidi, sono stati ritrovati diversi fossili di ornithomimidi neonati che rappresentano embrioni o esemplari appena nati.\nGli ornitomimidi sembrano essere stati predati almeno occasionalmente da altri teropodi, come evidenziato da una vertebra caudale di un ornithomimide che conserva segni di denti attribuiti al dromaeosauride \"Saurornitholestes\". Un altro esemplare di ornithomimide non identificato mostra un osso del dito patologico la cui estremit\u00e0 \u00e8 \"a fungo\" rispetto a quella di esemplari sani.\nDieta.\nGli ornithomimidi probabilmente acquisivano la maggior parte delle loro calorie nutrendosi di vegetali. Molti ornithomimosauri, comprese le specie pi\u00f9 basali, sono stati ritrovati con numerosi gastroliti all'interno del loro stomaco, caratteristica degli erbivori. Henry Fairfield Osborn sugger\u00ec anche che le lunghe \"braccia\" degli ornithomimidi, simili a quelle dei bradipi, potrebbero essere state usate per avvicinarsi i rami pi\u00f9 bassi degli alberi, ipotesi supportata da ulteriori studi sulle loro strane mani uncinate. La grande abbondanza di ornithomimidi (che in America sono i dinosauri di medie-piccole dimensioni pi\u00f9 comuni) \u00e8 coerente con l'idea che si nutrissero di piante, poich\u00e9 gli erbivori di solito superano in numero i carnivori in un ecosistema. Tuttavia, potrebbero essere stati onnivori, nutrendosi sia di piante sia di piccoli animali.\nLe abitudini alimentari degli ornithomimidi sono tuttora controverse. Nel 2001, Norell \"et al.\" riport\u00f2 un esemplare di \"Gallimimus\" (IGM 100/1133) e uno di \"Ornithomimus\" (RTMP 95.110.1). Questi due crani fossili avevano conservavano ancora i tessuti molli, ed entrambi presentavano un becco cheratinoso con scanalature verticali che si estendevano ventralmente dalla mandibola ossea superiore. Queste strutture ricordano le lamelle delle anatre, nelle quali funzionano per filtrare dall'acqua piccoli oggetti commestibili come piante, forami, molluschi e ostracodi. Gli autori hanno inoltre osservato che gli ornithomimidi erano abbondanti in ambienti alluvionali e pi\u00f9 rari negli ambienti pi\u00f9 aridi, suggerendo che questi animali fossero dipendenti dall'acqua per il cibo, filtrando piccoli organismi. Norell \"et al.\" notarono inoltre che gli ornithomimidi pi\u00f9 basali avevano denti ben sviluppati, mentre le forme derivate erano edentule e probabilmente non potevano nutrirsi di grandi animali.\nUn altro articolo ha messo in discussione le conclusioni di Norell \"et al.\". Barrett (2005) ha osservato che le creste verticali sono visibili sulla superficie interna dei becchi di tartarughe strettamente erbivore e anche nell'hadrosauride \"Edmontosaurus\". Barrett ha anche offerto calcoli, stimando la quantit\u00e0 di energia che potrebbe derivare da un'alimentazione a filtro e il probabile fabbisogno energetico di un animale grande come \"Gallimimus\". Berrett concluse che una dieta principalmente erbivora, implementata da piccoli animali, sia l'ipotesi pi\u00f9 plausibile."}
{"id": "597385", "revid": "406204", "url": "https://it.wikipedia.org/wiki?curid=597385", "title": "Accademia Filarmonica di Bologna", "text": "L'Accademia Filarmonica di Bologna \u00e8 una istituzione musicale fondata a Bologna nel 1666 da Vincenzo Maria Carrati con l'intenzione di raccogliere musicisti \u00ab\"acci\u00f2 havere filo et unione da non disunirsi e rendere buon suono\"\u00bb.\nLa sede \u00e8 il palazzo di famiglia Carrati (al numero 13 dell'attuale via Guerrazzi).\nLe origini.\nL'accademia raccolse precedenti esperienze di accademie bolognesi (come l'antichissima \"Accademia degli Accesi\", poi dei \"Ravvivati\" e infine dei \"Riaccesi\", e soprattutto l'Accademia dei Floridi, poi dei \"Filomusi\" e dei \"Filaschisi\"), con lo scopo di salvaguardare il prestigio musicale e la professionalit\u00e0 dei suoi membri.\nFu scelto come patrono dell'associazione Sant'Antonio di Padova, e come stemma un organo ed il motto \"Unitate melos\".\nL'Accademia acquis\u00ec presto un grande prestigio in tutta Europa; essere ammessi a farne parte era un titolo ambitissimo da molti musicisti. Una conferma di ci\u00f2 la si legge nella rispettosa richiesta del compositore veneziano Benedetto Marcello che, presentando una sua composizione (\"Messa a Cappella\" per Papa Clemente XI) chiese di\nL'Accademia aveva il potere di autorizzare i maestri di cappella alla professione, controllando di fatto l'attivit\u00e0 musicale nelle chiese bolognesi (privilegio fino ad allora concesso dal Papa solo ai Musici di S. Cecilia a Roma).\nFilarmonici di rilievo.\nFra le personalit\u00e0 che furono aggregate all'Accademia citiamo Giovanni Paolo Colonna (tra i soci fondatori nel 1666), Bartolomeo Girolamo Laurenti (fondatore anch'esso), Lorenzo Penna (1676), Giuseppe Torelli (1684), Giacomo Antonio Perti (1688), Bartolomeo Bernardi, Lorenzo Gaetano Zavateri (1717) Giuseppe Maria Orlandini (1719), Antonio Maria Bernacchi (1722), Giovanni Carestini (1726), Carlo Broschi, detto \"il Farinelli\" (1730), Giovanni Battista Martini (1758), Ignazio Cirri (1759), Andr\u00e9 Ernest Modeste Gr\u00e9try (1765), Maksim Berezovskij (1769), Josef Myslive\u010dek (1771), David August von Apell.\nAnche il quattordicenne Wolfgang Amadeus Mozart nel 1770 fu aggregato all'Accademia: la difficile e rigida prova di esame su \"un'antifona di canto fermo\" dell'ancora giovane Mozart non fu particolarmente brillante.\nEsistono due versioni della prova di esame, entrambe conservate al Museo internazionale e biblioteca della musica di Bologna, una delle quali scorretta. Dato che entrambe sono autografate da Mozart, questa \u00e8 l'evidenza che padre Martini pass\u00f2 una sua rielaborazione del testo di esame ad Amadeus, per favorirne la promozione.\nMozart si dimostr\u00f2 sempre riconoscente per gli insegnamenti di padre Martini, al punto da scrivere:\nNei secoli successivi numerosi altri artisti sono stati aggregati o hanno avuto forti relazioni con l'Accademia, ad esempio: Gioachino Rossini (1826), Giacomo Puccini (1899), Giuseppe Verdi (1868), Richard Wagner (1876), Arrigo Boito, Jules Massenet, Camille Saint-Sa\u00ebns, John Field, Franz Liszt, Johannes Brahms, Anton Rubinstein, Ferruccio Busoni, Ottorino Respighi e Gustav Leonhardt.\nLa nascita del Liceo musicale.\nNel 1798 (sotto la Repubblica Cisalpina) tutti i beni ed i cimeli musicali dell'Accademia furono confiscati e fu fondato il \"Liceo musicale\".\nIn seguito si distinsero nei ruoli il conservatorio di musica (dedicato all'educazione musicale, l'attuale Conservatorio Giovanni Battista Martini) e l'Accademia (dedicata alla cultura musicale ed alla valorizzazione del proprio enorme archivio, oggi in collaborazione con il Museo internazionale e biblioteca della musica di Bologna).\nL'accademia oggi.\nSotto la sua guida vengono organizzate stagioni concertistiche, corsi di formazione per giovani musicisti , conferenze, congressi musicologici ed esposizioni di materiali del proprio archivio."}
{"id": "597387", "revid": "7336", "url": "https://it.wikipedia.org/wiki?curid=597387", "title": "Padre Martini", "text": ""}
{"id": "597389", "revid": "110157", "url": "https://it.wikipedia.org/wiki?curid=597389", "title": "Nannestad", "text": "Nannestad \u00e8 un comune norvegese della contea di Viken."}
{"id": "597391", "revid": "1573940", "url": "https://it.wikipedia.org/wiki?curid=597391", "title": "Battistero di San Giovanni (Ascoli Piceno)", "text": "Il battistero di San Giovanni di Ascoli Piceno sorge su piazza Arringo collocato al lato sinistro del prospetto principale della cattedrale dedicata a sant'Emidio, patrono della citt\u00e0.\n\u00c8 un monumento semplice ed austero nelle forme di architettura sacra che ben rappresenta lo stile romanico ad Ascoli, annoverato tra i migliori esempi di arte religiosa italiana \u00e8 inoltre presente nell'elenco dei monumenti nazionali italiani. .\nLa sua struttura si mostra solida e massiccia completamente realizzata da blocchi squadrati di travertino, alcuni riutilizzati e provenienti da altri edifici, altri si ritiene da un preesistente fabbricato. Alla base del lato est del monumento si nota la presenza di reperti di mura romane.\nStoria.\nL'inizio della sua costruzione \u00e8 di difficile datazione, tuttavia si ipotizza, dai rinvenimenti archeologici del 1828, e dagli ulteriori scavi avvenuti nel decennio compreso tra il 1870 ed il 1880, che la parte interna dell'edificio sia stata un tempio pagano del \"foro ascolano\" dedicato forse ad Ercole.\nL'utilizzo del tempio come battistero avveniva gi\u00e0 nel V - VI secolo. Giambattista Carducci conferma il periodo del VI secolo tenendo conto della forma ottagonale adottata per l'interno che accomuna il battistero ascolano a quello di San Giovanni a Firenze, al battistero degli Ariani di Ravenna, al battistero lateranense di Roma costruito da Costantino.\nIl primo restauro della struttura avvenne in tempi anteriori al IX secolo, poi nuovi interventi di risarcimento ebbero luogo intorno all'XI-XII secolo, come evidenziano i decori triangolari e le riquadrature dell'ingresso principale.\nArchitettura.\nIl corpo di fabbrica si sviluppa da una base quadrata sormontata da un tiburio ottagonale, aperto da 4 monofore, sovrastato da una cupola circolare arricchita da una lanterna a base quadrata e cuspidata alla sommit\u00e0, utile per dare luce all'interno.\nI lati esterni del tiburio sono abbelliti da arcate trifore cieche a pieno sesto, nella porzione esposta ad est ci sono due bifore anch'esse cieche. La serie di questi archetti fu aggiunta nell'intervento di conservazione del XII secolo.\nIn origine il monumento aveva tre ingressi che simboleggiavano la Santissima Trinit\u00e0 e le tre Chiese: \"Militante\", costituita dai battezzati, fedeli a Cristo ed al papa; \"Purgante\", che comprende le anime del purgatorio che si preparavano a raggiungere il cielo e \"Trionfante\" rappresentata da santi, angeli ed anime che beneficiano della salvezza.\nL'accesso aperto ad est \u00e8 stato rimurato secoli or sono.\nAttualmente si pu\u00f2 entrare all'interno del battistero attraverso due porte. Un ingresso si apre su piazza Arringo, \u00e8 incorniciato da stipiti a riquadrature rettangolari e guarnito, al di sopra dell'architrave, da tre triangoli, i pi\u00f9 piccoli laterali posti in corrispondenza delle riquadrature, ed il maggiore centrale solcato da una fenditura orizzontale.\nL'altro ingresso fronteggia la parete del duomo che ospita la porta della Musa e si mostra con un paramento di pietre lavorate in diversi periodi, stipiti di gusto romano ed architrave a bassorilievo che reca una treccia di corde annodate, decorazione molto diffusa nell'anno 1000.\nL'aula interna ha una pianta ottagonale irregolare, tipicamente romana, con nicchie in corrispondenza degli angoli della base quadrata esterna. I lati interni dell'ottagono misurano ognuno 5,5 metri, la larghezza dell'aula \u00e8 di metri 9,14 per un lato e di metri 9 per l'altro.\nAll'interno del monumento \u00e8 possibile osservare, al centro della pavimentazione, in corrispondenza della verticale dell'oculo della cupola, la vasca circolare o piscina, datata tra il V secolo ed il VI secolo, riscoperta nel 1839, ed usata, secondo il rito cristiano, per il battesimo ad immersione. Questa unica vasca era utilizzata sia per battezzare gli uomini che le donne assistiti rispettivamente da diaconi e diaconesse. Sul lato destro un fonte battesimale, del XIV secolo - XV secolo, posto su di una colonna tortile.\nSull'altare la pala, olio su tela, \"Battesimo di Cristo\", del XVI secolo, attribuita a Venceslao Corrigioli di Reggio, che attualmente \u00e8 custodita in deposito.\nLettura simbolica.\nLo storico Mario Sabatucci ha attribuito una lettura simbolica alle forme del battistero ascolano leggendolo secondo affinit\u00e0 alla dottrina cristiana.\nIl quadrato rappresenta, secondo questa interpretazione, la terra ed i suoi 4 elementi: aria, terra, fuoco ed acqua, i quattro punti cardinali, le quattro stagioni e le quattro et\u00e0 della vita umana.\nLa porzione superiore del tiburio, a perimetro ottagonale, richiama alla mente il battesimo descritto da san Pietro nella sua prima lettera \"\u00ab quando ai giorni di No\u00e8, la pazienza di Dio stava aspettando che fosse fabbricata l'arca, ove pochi, cio\u00e8 otto anime, si salvarono sopra l'acqua. Alla qual figura corrisponde ora il battesimo che vi salva\u2026\u00bb\"\nLa cupola a pianta circolare, come il cerchio e la sfera, rappresenta l'eternit\u00e0 quindi il paradiso dei credenti, il macrocosmo. La parte inferiore, a pianta quadrata, rappresenta il mondo terreno. L'ottagono era legato all'idea di eternit\u00e0 e costituisce la struttura di molti battisteri medievali.\nCollegamenti esterni.\nBattistero di san Giovanni (Ascoli Piceno), su BeWeB - Beni ecclesiastici in web"}
{"id": "597395", "revid": "2730", "url": "https://it.wikipedia.org/wiki?curid=597395", "title": "Rose Kennedy", "text": "Biografia.\nNata nel quartiere North End figlia di John \"Honey Fitz\" Fitzgerald e di Mary Josephine Hannon (1865 - 1964). La famiglia del padre, di origini Irlandesi, \u00e8 legata ai Fitzgerald conti Desmond e duchi di Limerick, che fanno risalire la loro discendenza ai Gherardini di Montagliari (antica famiglia nobiliare originaria di Firenze). John fu membro del Congresso, politico, poi sindaco della citt\u00e0. Rose Elizabeth visse al 39 di Welles Avenue, rinominata poi dal figlio senatore Ted Kennedy nel 1992 \u201cRose Fitzgerald Kennedy Square\", in occasione del suo 102\u00ba compleanno.\nRicevette un'ottima educazione e viaggi\u00f2 molto in Europa. Contrariamente al volere del padre, che avrebbe voluto darla in sposa a Sir Thomas Johnstone Lipton, il primo importatore su vasta scala di t\u00e8 cingalese in Europa, si spos\u00f2 con Joseph P. Kennedy il 7 ottobre 1914, dopo un fidanzamento durato 6 anni, con cui dette inizio a una delle famiglie pi\u00f9 influenti nella politica degli Stati Uniti d'America. Nel 1938 il presidente Franklin Delano Roosevelt nomin\u00f2 Joseph P. Kennedy ambasciatore della Corte di St. James's e la famiglia trascorse in Inghilterra il periodo della seconda guerra mondiale.\nRose, nel 1984, ebbe un ictus che la limit\u00f2 alla sedia a rotelle per il resto della sua vita. Conosciuta per le sue attivit\u00e0 filantropiche, come quella di aver condotto la \"parata dei Nonni\" alle Olimpiadi speciali nel 1980, la sua vita \u00e8 stata ricordata nel documentario, nominato all'Oscar, \u201cRose Kennedy: una vita da ricordare\u201d. Mor\u00ec all'et\u00e0 di 104 anni per cause naturali."}
{"id": "597396", "revid": "6089020", "url": "https://it.wikipedia.org/wiki?curid=597396", "title": "Yatzi", "text": ""}
{"id": "597401", "revid": "729019", "url": "https://it.wikipedia.org/wiki?curid=597401", "title": "Giro del Belgio 1958", "text": "Il Giro del Belgio 1958, quarantaduesima edizione della corsa, si svolse in quattro tappe tra il 15 e il 18 maggio 1958, per un percorso totale di 965 km e fu vinto dal belga No\u00ebl For\u00e9."}
{"id": "597402", "revid": "34928", "url": "https://it.wikipedia.org/wiki?curid=597402", "title": "Ferdinando II di Bragan\u00e7a", "text": ""}
{"id": "597403", "revid": "767487", "url": "https://it.wikipedia.org/wiki?curid=597403", "title": "La terra che brucia", "text": "La terra che brucia (\"Der brennende Acker\") \u00e8 un film del 1922 diretto da Friedrich Wilhelm Murnau.\nTrama.\nI Atto.\nIl vecchio contadino Rog sta morendo, assistito dal figlio Peter, preoccupato che anche l'altro figlio Johannes, che vive in citt\u00e0 e che sta accorrendo al suo capezzale su una slitta a cavallo guidata da Ludwig von Lellewel, si interessi della fattoria dopo la sua morte. Ludwig approfitta del viaggio per incontrarsi con la figlia del locale conte von Rudenburg, Gerda, sua promessa sposa delle cui intenzioni non \u00e8 per\u00f2 ultimamente molto certo. Da parte sua il conte \u00e8 ossessionato da uno scavo che sta effettuando su un terreno di sua propriet\u00e0, soprannominato \"del diavolo\" per via di un drammatico incendio accaduto in passato in cui aveva perso la vita un suo antenato. Da allora su questo luogo dalla fama funesta e da cui tutti gli abitanti girano al largo, non crescono n\u00e9 alberi n\u00e9 erba e sorge una cappella votiva. Johannes intanto arriva a casa del padre, ma ormai \u00e8 troppo tardi.\nII Atto.\nEreditata la fattoria insieme al fratello Peter, Johannes si sente per\u00f2 ormai un cittadino e non \u00e8 affatto interessato n\u00e9 alla vita di campagna n\u00e9 a passare la sua vita in mezzo ai contadini. Dopo una discussione con Peter, lascia la fattoria ed incontra Gerda, figlia del conte Rudenburg, che gli propone di farsi assumere dal padre. Johannes si presenta cos\u00ec al conte che lo assume come segretario.\nIII Atto.\nTra Johannes e Gerda c'\u00e8 grande intesa e spesso vanno a fare insieme passeggiate a cavallo, per la preoccupazione di Helga, la seconda moglie del conte. Il conte intanto riceve la novella tanto attesa: sotto il \"campo del diavolo\" c'\u00e8 del petrolio! Johannes casualmente origlia alla notizia. Subito dopo il conte Rudenburg lo convoca per dettargli il testamento, in cui lascia in eredit\u00e0 alla figlia Gerda tutto il suo patrimonio, le propriet\u00e0 ed i castelli, ed alla moglie Helga il solo \"campo del diavolo\" ed il diritto ad abitare a vita nel castello di Rudenburg. Johannes cambia cos\u00ec obiettivo, da Gerda ad Helga, e trae subito profitto dalla disperazione di Helga (per via della condotta della figlia con il promesso sposo Ludwig) per consolarla. Su spiata di Gerda, il conte trova la moglie abbracciata a Johannes: entrambi confessano di essere innamorati l'uno dell'altra. Il conte, cui sono rimaste poche settimane di vita, vedendo che Johannes preferisce la moglie a cui lui non aveva lasciato praticamente nulla, rispetto alla figlia cui spettava la quasi totalit\u00e0 dell'eredit\u00e0, d\u00e0 il beneplacito alla relazione. Gerda, disperata, accetta di essere sposata a Ludwig von Lellewel.\nIV Atto.\nVerificata la presenza del petrolio, Johannes torna in citt\u00e0 e si prodiga per trovare finanziamenti che gli permettano di sfruttare il giacimento, rifiutando fino a 25 milioni di marchi per vendere il terreno. Helga frattanto si sente prigioniera di questa eredit\u00e0 e decide di venderla, rivolgendosi proprio al cognato Peter il quale, sapendo che nessuno del villaggio si sarebbe mai interessato a quell'appezzamento considerato maledetto, per evitare che finisse nelle mani di qualche cittadino si offre di acquistarlo lui medesimo per 12.000 marchi. Nel frattempo Johannes trova l'accordo per il finanziamento e viene ricevuto anche da un ministro del governo.\nV Atto.\nTornato trionfante dalla citt\u00e0, Johannes resta di sasso quando Helga gli comunica di aver venduto il \"terreno del diavolo\". Ne nasce una discussione da cui Helga capisce che Johannes l'ha sposata solamente per poter mettere le mani su quel terreno. Helga, disperata, torna da Peter, gli restituisce i 12.000 marchi ed ottiene che il contratto di vendita venga strappato. Dopodich\u00e9 comincia a vagare per i campi innevati, prima di suicidarsi in un torrente. Un vetturino recupera il corpo e lo porta nel villaggio e poi a casa di Peter, dove Johannes era andato per riavere il suo appezzamento di terreno. Alla vista della moglie morta, anche Johannes cade in disperazione.\nVI Atto.\nSul terreno cominciano le trivellazioni di prova, anche se Johannes ormai \u00e8 quasi disinteressato. Gerda si ripresenta da lui ma Johannes le conferma di non essere mai stato innamorato n\u00e9 di lei, n\u00e9 di Helga, ma di aver fatto tutto per ambizione. Gerda scrive allora a Ludwig, annunciando la sua intenzione di vendicarsi per il suo amore non corrisposto da Johannes ed al contempo espiare la colpa per aver giocato con i suoi sentimenti. Si reca cos\u00ec alla torre di trivellazione e la fa saltare in aria. Mentre il pozzo \u00e8 in fiamme, Johannes vaga per i terreni finch\u00e9 viene raggiunto da Maria, una ragazza contadina innamorata di lui e gi\u00e0 respinta, che nel frattempo si era fatta assumere come domestica presso la fattoria di Rog. Johannes torna alla fattoria chiedendo scusa al fratello, a Maria ed a tutti gli altri contadini, la famiglia lo riaccoglie e lo porta nella sua camera, che Maria aveva curato quotidianamente come se lui fosse dovuto tornare da un momento all'altro.\nProduzione.\nIl film fu prodotto dalla Deulig-Verleih e dalla Goron Film. Le riprese furono effettuate nel Brandeburgo, a Potsdam, a Neubabelsberg e al Trantow Park.\nDistribuzione.\nIl film, distribuito dalla Deulig-Verleih, usc\u00ec nelle sale cinematografiche tedesche dopo una prima tenuta ad Amburgo il 3 marzo 1922.\nRitrovamento e restauro.\nFino al 1978 della pellicola se ne conoscevano solo gli ultimi tre rulli (per complessivi 843 metri rispetto agli originali 2.645): si trattava della copia in bianco e nero conservata dalla Cineteca della Germania Est. Una copia del film, quasi completa, fu identificata solo nel 1978 da Vittorio Martinelli presso la Cineteca Italiana di Milano: si trattava di una versione distribuita in Italia con il titolo \"Il campo del diavolo\", i cui titoli di testa e le didascalie in italiano erano stati certamente realizzati in Italia e le cui immagini furono sviluppate in Germania. La copia apparteneva ad una piccola collezione di un religioso italiano che lavorava in istituti per malati di mente ed intratteneva i malati con la proiezione di vecchi film.\nEnno Patalas del M\u00fcnchener Filmmuseum ricav\u00f2 una prima copia in bianco e nero da un negativo realizzato a Milano: le didascalie italiane sono state sostituite a Monaco con nuovi titoli tedeschi tratti dalla sceneggiatura in possesso della nipote di Murnau. Dall'inizio degli anni '80 era pertanto nuovamente visibile in Germania un film ormai \"perduto\". Tuttavia a Milano esisteva ancora un originale a colori: con la collaborazione della Cineteca Italiana, il Bundesarchiv ha ricevuto il materiale originale su cui ha potuto iniziare il lavoro di restauro.\nRitrovato il visto di censura originale del 25 febbraio 1922 con il testo di tutte le didascalie, fu possibile per il M\u00fcnchener Filmmuseum ricostruire le didascalie e gli inserti (le pagine di giornale, le lettere, il testamento ecc.) con la collaborazione del laboratorio Pfenninger. In mancanza di un modello per l'esatta veste grafica delle didascalie, ci si \u00e8 ispirati ad altri film tedeschi dell'inizio degli anni venti, utilizzando un verde scuro come colore delle didascalie e un giallo chiaro come colore degli inserti.\nSe la copia milanese aveva una lunghezza, comprese le didascalie italiane, pari a 2346 metri, il nuovo negativo a colori dopo l'inserimento delle nuove didascalie misura 2325 metri. \u00c8 stata, inoltre, inserita una sequenza mancante proveniente da una copia del Gosfilmofond di Mosca. Mancano dunque 320 rispetto all'originale metraggio della copia prevista dalla censura (2.645 metri). Nel settembre 1993 il Budesarchiv-Filarchiv ha terminato il restauro presso il laboratorio ABC &amp; Taunus di Wiesbaden, ottenendo una copia definitiva che si avvicina enormemente ai colori originali della copia su supporto nitrato.\nLa versione restaurata del film \u00e8 stato presentata nel corso della \"Filmretrospektive Fritz Lang und Friedrich Wilhelm Murnau\" in Giappone l'11 settembre 2003."}
{"id": "597407", "revid": "1919059", "url": "https://it.wikipedia.org/wiki?curid=597407", "title": "Sergiu Celibidache", "text": "Formatosi nella sua nativa Romania, e poi a Parigi e Berlino, la carriera musicale di Celibidache ha attraversato pi\u00f9 di cinque decenni, includendo permanenze in carica come direttore principale dell'Orchestra Sinfonica Siciliana a Palermo dal 1950 al 1970, dell'Orchestra Sinfonica di Torino della RAI, dei M\u00fcnchner Philharmoniker, dei Berliner Philharmoniker e di diverse orchestre europee. Pi\u00f9 tardi nella vita, ha insegnato alla Universit\u00e0 di Magonza in Germania e al Curtis Institute of Music di Filadelfia, Pennsylvania.\nBiografia.\nCelibidache inizialmente studi\u00f2 matematica e filosofia all'Universit\u00e0 di Bucarest, laureandosi in ambedue le discipline. In un secondo momento inizi\u00f2 altres\u00ec ad occuparsi di Musicologia storica e applicata, e consegu\u00ec a Berlino la laurea in tale disciplina, con una dissertazione su Josquin de Pres.\nDal 1945 al 1946 dirige l'orchestra sinfonica della RIAS (Radio In American Sector) di Berlino, ora conosciuta come Deutsches Symphonie Orchester Berlin.\nDal 1945 al 1952 fu nominato direttore \"ad interim\" dei prestigiosi Berliner Philharmoniker in sostituzione di Wilhelm Furtw\u00e4ngler, sospeso dall'incarico per i rapporti avuti con il regime nazista. Dopo alcuni anni di felice collaborazione, nel 1955 la direzione dell'orchestra berlinese venne affidata ad Herbert von Karajan, con una decisione che porter\u00e0 Celibidache a non dirigere pi\u00f9 l'orchestra fino alla morte di Karajan.\nRiapparir\u00e0 solamente per un'ultima volta nel 1992 senza non pochi ripensamenti a dirigere l'orchestra berlinese nella Sinfonia n.7 di Bruckner.\nNegli anni cinquanta collabor\u00f2 con diverse orchestre radiofoniche a Stoccolma, Caracas, Stoccarda e Parigi.\nPer il Teatro alla Scala di Milano diresse nel 1953 un concerto con Gioconda De Vito, nel 1954 quattro concerti due dei quali con Gregor Piatigorsky, nel 1955 due concerti con Ida Haendel, nel 1956 due concerti con Franco Gulli, nel 1958 un concerto, nel 1959 sette concerti, nel 1960 sei concerti, due dei quali con Maurizio Pollini e due con Alexis Weissenberg ed infine nel 1961 quattro concerti.\nPer il Teatro La Fenice di Venezia diresse nel 1953 due concerti nella Basilica di San Marco, nel 1954 tre concerti dei quali uno con Louis Kentner con musiche di B\u00e9la Bart\u00f3k, nel 1955 un concerto con Ida Haendel con musiche di Alfredo Casella, nel 1956 un concerto strumentale con la Sinfonia n. 1 (Beethoven), la Sinfonia n. 8 (Beethoven) e l'Ouverture per l'op. 72: Leonore III, uno con la Sinfonia n. 3 (Beethoven) e la Sinfonia n. 4 (Beethoven), uno con la Sinfonia n. 6 (Beethoven) e la Sinfonia n. 5 (Beethoven), un concerto strumentale con la Sinfonia n. 2 (Beethoven); la Sinfonia n. 7 (Beethoven) ed Egmont (Beethoven), un concerto vocale e strumentale con la Sinfonia n. 9 (Beethoven) con Renata Scotto e Coriolano (ouverture), la prima esecuzione di \"Ein deutsches Requiem\" di Johannes Brahms, un concerto con la Sinfonia n. 2 (Brahms) e la Sinfonia n. 4 (Brahms) ed un concerto con la Sinfonia n. 3 (Brahms) e la Sinfonia n. 1 (Brahms), nel 1958 due concerti, nel 1959 quattro concerti, nel 1961 due concerti uno dei quali con il Trio di Trieste, nel 1962 due concerti, nel 1964 Ein deutsches Requiem, nel 1965 due concerti, nel 1966 tre concerti, nel 1967 due concerti di cui uno con Uto Ughi ed infine nel 1968 due concerti.\nNel 1956 contribu\u00ec alla formazione dell'Orchestra stabile del Teatro Comunale di Bologna, di cui fu il primo direttore.\nNel 1957 diresse la prima esecuzione radiofonica nell'Auditorium Rai di Torino di \"Tartiniana II\" di Luigi Dallapiccola.\nNel 1959 diresse la prima esecuzione assoluta nell'Auditorio della Conciliazione di Roma di \"Undine III\" di Hans Werner Henze.\nPer molti anni ha vissuto a Lipari.\nDal 1961 ha diretto l'Orchestra Sinfonica della Radio Svedese (Swedish Radio Symphony Orchestra) fino al 1971.\nNella SRT di Stoccolma dirige le premi\u00e8re televisive di \"S\u00f6nerna\" di Hilding Rosenberg nel 1964 e di \"Babels torn\" di Hilding Rosenberg nel 1968 e le prime esecuzioni assolute radiofoniche del Concerto per violino e orchestra di Hans Holewa nel 1965, di \"Komposition\" di Hans Holewa nel 1966, di \"Biceps\" di Per-Gunnar Alldahl, di \"Josef K\" di Daniel B\u00f6rtz nel 1970 e di \"Rencontres\" di Bengt Hambraeus.\nNel 1968 ha diretto l'Orchestra sinfonica e il Coro della RAI di Torino per un'unica esecuzione registrata del Requiem K.626 di W. A. Mozart, la cui performance magistrale \u00e8 stimata essere una delle migliori mai eseguite.\nDal 1971 fino al 1977 diresse l'Orchestra Sinfonica della Radio di Stoccarda (Stuttgart Radio Symphony Orchestra).\nDal 1973 al 1975 \u00e8 stato il direttore principale dell'Orchestre national de France.\nDal 1979 fino alla morte Celibidache fu il Direttore Musicale (General Musik Direktor) dei M\u00fcnchner Philharmoniker, che sotto la sua direzione raggiunsero risonanza internazionale. In quegli anni si consolid\u00f2 la sua fama di direttore delle opere di Anton Bruckner. \u00c8 stato altres\u00ec uno dei pochi direttori al mondo che durante tutto l'arco della sua vita e carriera non ha mai diretto una sola opera teatrale, in quanto Celibidache vedeva nel melodramma e nel teatro musicale in genere un senso di profonda decadenza e corruzione dei valori pi\u00f9 nobili e costruttivi del rapporto individualistico compositore-esecutore, entrambi fine a se stessi.\nPersonaggio eccentrico e dal carattere imprevedibile, nemico acerrimo dell'utilizzo discografico e del consumismo ad esso associato oltre che della routine in generale, Celibidache ha sempre rifiutato di effettuare registrazioni perch\u00e9 riteneva che la musica, \u00abpensata per essere tramandata a mezzo di scrittura\u00bb, fosse incompatibile con il supporto fonografico e che, per sua stessa natura, prevedesse la condivisione dello stesso spazio da parte dell'esecutore e dello spettatore. Eccetto due sole incisioni all'inizio della sua carriera e una produzione di beneficenza per l'UNICEF con composizioni proprie (\"Der Taschengarten\" del 1979), non esiste nessuna registrazione ufficiale di Celibidache. Soltanto dopo la sua morte sono state rese pubbliche alcune registrazioni di suoi concerti, non senza provocare contestazioni.\nSecondo le ultime ricerche ha composto almeno quattro sinfonie ed un requiem.\nNel 1992 Sergiu Celibidache fu onorato con la cittadinanza onoraria della citt\u00e0 di Monaco. Spesso \u00e8 riportato che Celibidache fu il primo straniero a ricevere questo onore ma per correttezza \u00e8 bene precisare che in quel momento aveva gi\u00e0 ottenuto la cittadinanza tedesca. In precedenza aveva rifiutato per decenni la cittadinanza tedesca per il suo legame a Berlino e possedeva solamente un passaporto di Berlino ovest.\nPer i suoi meriti artistici Sergiu Celibidache \u00e8 stato anche dichiarato membro d'onore dell'Accademia Rumena (1992); ha ricevuto la laurea honoris causa all'Universit\u00e0 di Ia\u015fi (1992) ed \u00e8 stato insignito dell'Ordine di Massimiliano per le scienze e le arti (Germania, 1993).\nDurante gli anni della sua direzione dei M\u00fcnchner Philharmoniker, si svilupp\u00f2 una lunga controversia legale fra l'orchestra e la trombonista americana Abbie Conant, che dopo aver vinto in completo anonimato il posto di 1' Trombone dell'orchestra, si vide negare da Celibidache la possibilit\u00e0 di lavorare nel suo ruolo. Dopo 13 anni di scontri e contestazioni giudiziarie, ha prevalso la posizione della musicista americana, che per\u00f2 nel frattempo aveva lasciato l'orchestra, avendo vinto il posto di Professore presso la Scuola Superiore di Musica di Trossingen. L'intera vicenda \u00e8 stata raccontata nel 1994 dal compositore William Osborne (marito della Conant) che denunci\u00f2, citando numerosi episodi, il sessismo di Celibidache nei confronti delle donne musiciste.\nIl 23 dicembre 1999 \u00e8 stata creata a Monaco di Baviera la fondazione \"Sergiu Celibidache\", dedicata alla costruzione di un archivio musicale, con particolare riguardo alle sue opere.\nCollegamenti esterni.\nAssociazioni dedite alla diffusione della poetica di Celibidache:\nPagine web dedicate a Celibidache:"}
{"id": "597410", "revid": "238230", "url": "https://it.wikipedia.org/wiki?curid=597410", "title": "Rosemary Kennedy", "text": "Biografia.\nSorella, tra gli altri, di John F. e Robert, durante il travaglio sua madre fu assistita da un'infermiera la quale, in attesa del medico, imped\u00ec a Rosemary di nascere, tenendola nel canale uterino per due ore in debito di ossigeno. Ci\u00f2 ebbe pesanti conseguenze sulla psiche della piccola: non impar\u00f2 mai a leggere e scrivere al pari dei suoi compagni di scuola ed ebbe sempre svariati problemi a relazionarsi con i suoi coetanei.\nAll'et\u00e0 di 23 anni, nel 1941, fu sottoposta alla lobotomia (pi\u00f9 tardi si scoprir\u00e0 che l'intervento fu fatto senza anestesia) dal dottor James W. Watts quando suo padre si lament\u00f2 coi medici degli sbalzi di umore della figlia e della sua condotta sessuale libera e disinvolta. Il padre nascose l'operazione al resto della famiglia. L'intervento in s\u00e9 produsse gli effetti desiderati, ma ridusse Rosemary a uno stato vegetativo; divenne incontinente e trascorreva ore a fissare le pareti. Le sue abilit\u00e0 verbali si ridussero a parole senza senso, perse l\u2019uso di un braccio, camminava a fatica e fu confinata sulla sedia a rotelle.\nDai diari scritti prima dell'internamento, per\u00f2, emergono la sua viva intelligenza e la sua spiccata sensibilit\u00e0. Probabilmente aveva solo problemi di dislessia. Sua sorella Eunice Kennedy Shriver fond\u00f2 nel 1968 la \"Special Olympics\" in suo onore. Era nubile e non aveva figli."}
{"id": "597416", "revid": "767487", "url": "https://it.wikipedia.org/wiki?curid=597416", "title": "Legge di Dermott", "text": "La legge di Dermott \u00e8 una relazione empirica che lega i periodi di rivoluzione dei principali satelliti naturali dei giganti gassosi del sistema solare. La sua enunciazione, ad opera del meccanico celeste Stanley Dermott, risale agli anni 1960.\nFormulazione.\nLa legge di Dermott asserisce che\nDove \"n\" \u00e8 il periodo di rivoluzione dell'\"n\"-mo satellite naturale, mentre \"T(0)\" e \"C\" sono costanti caratteristiche del sistema planetario.\nApplicazione.\nSistema di Giove.\nI valori forniti da Dermott per il sistema di Giove sono:\nSistema di Saturno.\nI valori forniti da Dermott per il sistema di Saturno sono:\nSistema di Urano.\nI valori forniti da Dermott per il sistema di Urano, infine, sono:"}
{"id": "597419", "revid": "123887493", "url": "https://it.wikipedia.org/wiki?curid=597419", "title": "Ted Kennedy", "text": "\u00c8 stato senatore per il Massachusetts e ha fatto parte del Partito Democratico.\nBiografia.\nDall'Accademia di Milton entr\u00f2 al College di Harvard nel 1950, ma venne espulso l'anno successivo per aver falsificato un esame di spagnolo. Dopo due anni nell'esercito degli U.S., ritorn\u00f2 a Harvard, dove si diplom\u00f2 nel 1956. Nel 1958 si iscrisse all'Accademia del diritto internazionale dell'Aia e partecip\u00f2 alla campagna di rielezione del fratello John. Dopo aver ottenuto la laurea in diritto all'Universit\u00e0 della Virginia, Ted Kennedy venne ammesso all'Ordine degli Avvocati (Bar) del Massachusetts nel 1959.\nIl 19 giugno 1964 Ted Kennedy era un passeggero sul volo privato di un velivolo Aero Commander 680, che, in condizioni di pessimo tempo atmosferico, volava da Washington al Massachusetts. L'aereo si schiant\u00f2 in un meleto presso la cittadina di Southampton durante la fase di avvicinamento all'aeroporto cittadino di Westfield. Il pilota, Edwin J. Zimny, ed Edward Moss, uno degli aiutanti dei Kennedy, morirono. Kennedy fu estratto dal relitto del velivolo dal collega senatore Birch Bayh e fu ricoverato in ospedale per mesi a seguito delle gravi ferite riportate: un polmone perforato, costole rotte ed emorragie interne. Egli soffr\u00ec a causa dell'incidente di dolori alla schiena per tutta la vita.\nIl 18 luglio 1969 balz\u00f2 agli onori della cronaca per il cosiddetto incidente di Chappaquiddick: dopo una festa sull'isola di Chappaquiddick (Martha's Vineyard) a bordo della sua \"Oldsmobile Delta 88\", Ted usc\u00ec di strada all'altezza di Dike Bridge; la macchina cadde in mare e col\u00f2 a picco. Ted non era solo, ma con una giovane donna, Mary Jo Kopechne, che anneg\u00f2. Ted, dopo aver tentato di salvarla, torn\u00f2 al luogo della festa chiedendo aiuto ai parenti della vittima e al suo avvocato prima di avvertire la polizia. Fu un gruppo di pescatori che ritrov\u00f2 la vettura solo il mattino dopo ripescando anche il corpo della giovane. Solo quando la vettura fu identificata come appartenente a Ted, egli fu interrogato dalla polizia.\nKennedy fu accusato di omissione di soccorso e condannato a due mesi di carcere, poi sospesi - questo nonostante la legge, per questo reato, prevedeva solo il carcere obbligatorio e non il potere discrezionale di una sospensione della pena. Il procuratore distrettuale Edmund Dinis deposit\u00f2 una petizione davanti a un giudice in Pennsylvania per l'esumazione del corpo di Kopechne basata su una testimonianza che vi era del sangue sulla gonna, sulla bocca e nel naso. Il gran giur\u00ec Edgartown riapr\u00ec l'inchiesta, ma non restitu\u00ec una requisitoria. Le reputazione politica di Ted era comunque danneggiata. Quando si present\u00f2 alle primarie del 1980 contro il presidente Jimmy Carter, non riusc\u00ec a far placare lo scandalo.\nNegli ultimi anni della sua vita risiedette a Hyannis Port, nel Massachusetts. Ted era nonno di 4 nipoti e tutore di 13 figli di John e Robert in seguito al loro assassinio del 1963 e 1968. Nel 2006 Kennedy ha scritto un libro per bambini (\"My senator and me: a dog's-eye view of Washington D.C.\") e una storia politica (\"America back on Track\"). Il 17 maggio 2008 \u00e8 stato ricoverato nell'ospedale del Massachusetts per i sintomi di un ictus, malore che si \u00e8 rivelato dovuto ad un glioma nel lobo parietale sinistro, una forma maligna di tumore al cervello, che l'ha portato alla morte il 25 agosto 2009, due settimane esatte dopo la morte della sorella Eunice.. Le esequie si sono tenute il 29 agosto 2009 nella Chiesa della Basilica di Nostra Signora del Perpetuo Soccorso a Boston, e nello stesso giorno la salma fu sepolta all'Arlington National Cemetery, vicino a Washington.\nIl presidente Barack Obama ha commentato: \u00abHo il cuore spezzato. Un capitolo importante della nostra storia si \u00e8 chiuso. Il nostro Paese ha perso un grande leader, che ha preso il testimone dei suoi fratelli caduti ed \u00e8 diventato il pi\u00f9 grande senatore degli Stati Uniti dei nostri tempi... \u00c8 stato un difensore del sogno americano, non solo uno dei migliori senatori ma anche uno degli americani che ha ottenuto maggiori successi... Un personaggio unico, e i suoi ideali hanno lasciato un segno nella vita di innumerevoli persone\u00bb.\nCarriera politica.\nTed \u00e8 stato eletto al Senato degli Stati Uniti nel 1962 al seggio vacante lasciato da suo fratello John. \u00c8 stato continuamente rieletto senatore in Massachusetts al congresso americano alle elezioni del 1964, 1970, 1976, 1982, 1988, 1994, 2000 e 2006. Alla caotica \"convention\" nazionale democratica dell'agosto 1968, il sindaco di Chicago Richard J. Daley e alcuni delegati del partito, temendo che Hubert Humphrey non potesse unire il partito, gli chiesero di candidarsi alla presidenza ma lui temendo di essere considerato solo un sostituto del fratello, rifiut\u00f2.\nNel 2005 \u00e8 divenuto il pi\u00f9 anziano senatore attivo dopo Robert Byrd. \u00c8 stato presidente della Commissione del Senato della sanit\u00e0, l'educazione, il lavoro e le pensioni, presidente della sezione immigrazione della commissione giudiziaria e della sottocommissione delle Forze armate. Ha fondato l'associazione congressuale \"Friends of Ireland\" (\"Amici dell'Irlanda\") a sostegno di iniziative in favore della pace in Irlanda del Nord. Nell'aprile del 2006 il \"Time\" lo selezion\u00f2 tra \"I migliori 10 senatori d'America\". Emblematica la sua battaglia a favore dei diritti civili e della riforma sanitaria gratuita per tutti i cittadini.\nTed appoggi\u00f2 la legge \"Fair Minimum Wage Act of 2007\" incrementando il salario minimo da $2,10 a $7,25 per due anni e facendo tagli alle tasse per le piccole e medie imprese; questo per contrastare l'insorgenza della povert\u00e0 e aiutare l'economia del paese. : dopo la sua morte, questo \"titolo\" \u00e8 passato alla Senatrice democratica californiana Barbara Boxer. Il 27 gennaio del 2008, durante le primarie democratiche, ha annunciato il suo appoggio a Barack Obama a cui si \u00e8 unito l'altro senatore del Massachusetts ed ex candidato nel 2004 alla Casa Bianca, John Kerry. Hillary Clinton riusc\u00ec comunque a vincere nelle primarie di questo Stato.\nPercentuali di vittorie.\n1962 Elezioni del Senato degli Stati Uniti, Massachusetts\n1964 Elezioni del Senato degli Stati Uniti, Massachusetts\n1970 Elezioni del Senato degli Stati Uniti, Massachusetts\n1976 Elezioni del Senato degli Stati Uniti, Massachusetts\n1982 Elezioni del Senato degli Stati Uniti, Massachusetts\n1988 Elezioni del Senato degli Stati Uniti, Massachusetts\n1994 Elezioni del Senato degli Stati Uniti, Massachusetts\n2000 Elezioni del Senato degli Stati Uniti, Massachusetts\n2006 Elezioni del Senato degli Stati Uniti, Massachusetts\nMatrimoni e discendenza.\nTed Kennedy ha sposato, in prime nozze, il 29 novembre 1958, Virginia Joan Bennet dalla quale ha avuto tre figli: \nHa poi divorziato nel 1982 da Joan e nel 1992 ha sposato, con rito civile, Victoria Reggie, un'avvocato di Washington, divorziata e madre di due figli, Curran e Caroline, rispettivamente di 10 e 7 anni di et\u00e0, avuti dal primo marito."}
{"id": "597420", "revid": "37401", "url": "https://it.wikipedia.org/wiki?curid=597420", "title": "Amorrei", "text": "Gli Amorrei (in accadico: Tidnum o Amurr\u016b(m), che corrisponde al sumero: MAR.TU, \"immar.tu\" o \"Martu\"; in egizio: Amar) erano un'antica popolazione di nomadi semitici occidentali, che abitavano da pastori le steppe e che si imposero progressivamente, a partire dalla fine del III millennio a.C., in Levante (dopo il crollo del Regno di Ebla) e successivamente in Mesopotamia (dopo il crollo della terza dinastia di Ur, rispetto al quale gli Amorrei ebbero un ruolo fondamentale).\nIn alcune fonti sono indicati come \"Amorriti\" o \"Amoriti\".\nLa citt\u00e0 di Babilonia fu una fondazione amorrea e amorrea fu la prima dinastia di Babilonia.\nGli Amorrei sono inoltre pi\u00f9 volte citati nella Bibbia, dove per\u00f2 il termine si riferisce genericamente alle popolazioni siro-palestinesi: \u00e8 probabile che questo uso sia stato adottato dai redattori dei testi biblici su influenza dell'uso babilonese del VI secolo a.C., che con termini come \"Amurru\" intendeva genericamente l'Occidente. Esso \u00e8 comunque del tutto anacronistico.\nFonti ed etimologia.\nGli Amorrei sono citati da molte fonti, tra cui i testi amministrativi di parte sumera (al tempo di Ibbi-Sin), che vedono nei Martu (o Tidnum) una popolazione di barbari e che raffigurano secondo stereotipi. Degli Amorrei v'\u00e8 traccia anche negli archivi di Ebla, in quelli accadici e poi in quelli di Ur III. Esiste poi il dato onomastico, che aiuta a distinguere gli Amorrei, semiti d'Occidente, oltre che dall'elemento sumerico, anche dagli Accadi, semiti d'Oriente.\nRappresentanti dell'elemento nomadico.\nGli Amorrei rappresentano l'affermarsi dell'elemento seminomadico-pastorale rispetto all'elemento cittadino sumerico. Il confronto tra modi di vita dei nomadi e cultura cittadina era gi\u00e0 vivo da millenni e aveva prodotto diversi tipi di assestamento. In particolare, nella Mesopotamia meridionale e centrale l'elemento nomadico era stato marginalizzato e la pastorizia era stata organizzata in relazione ai ritmi delle citt\u00e0. Gli equilibri differenti prodottisi nel Levante non impediranno un arretramento dell'elemento urbano diffusosi con la cosiddetta \"seconda urbanizzazione\": tale crisi sar\u00e0 particolarmente vistosa nelle zone ad agricoltura secca, anche se non \u00e8 chiaro se sia stata prodotta da fattori climatici o da una complessiva insostenibilit\u00e0 economica. In ogni caso, prima in Siria-Palestina, poi in Mesopotamia, si assiste a quella che \u00e8 stata definita, a motivo della sua pervasivit\u00e0, come vera e propria \"amorreizzazione\".\nStoria.\nIn precedenza gli assiriologi hanno ipotizzato che gli Amorrei fossero un popolo nomade, governato da un potente clan tribale che fece apparentemente spostare a forza il suo popolo in questi territori, di cui avevano bisogno per i pascoli delle loro mandrie. Tuttavia, molte delle nuove scoperte archeologiche hanno portato gli assiriologi a concordare sul fatto che gli amorriti non misero mai in atto un'invasione concertata di Ur. Molti amorrei vissero in modo pacifico all'interno del regno in piccole enclave. Ci sono ora attestazioni che gli Amorrei servirono nell'esercito di Ur e formarono anche gruppi di operai sia sotto l'impero di Akkad che sotto la terza dinastia di Ur, molto prima dell'ascesa del loro potere nella regione.\nAscesa al potere.\nMentre la terza dinastia di Ur collassava lentamente e il potere centrale si dissolveva, tutte le regioni sotto il dominio di Ur stavano cominciando a riaffermare la loro indipendenza precedente, tra cui i luoghi in cui vivevano gli Amorrei. Altrove, gli eserciti di Elam stavano attaccando e indebolendo l'impero, rendendolo ancora pi\u00f9 vulnerabile. Alcuni Amorrei ne approfittarono per conquistare il potere: non ci fu quindi un'invasione organizzata, ma diversi luoghi in cui gli Amorrei presero il dominio, soprattutto durante il regno dell'ultimo sovrano della terza dinastia di Ur, Ibbi-Sin. Guide con nomi amorrei presero il potere in diversi luoghi, compreso il Levante e la Mesopotamia meridionale. Alla fine gli elamiti saccheggiarono Ur e posero fine alla dinastia, attorno al XX secolo a.C. In seguito, il pi\u00f9 potente sovrano mesopotamico (prima dell'ascesa del babilonese Hammurabi) fu un altro amorreo, Shamshi-Adad I.\nReligione e lingua.\nGli Amorrei sembrano aver adorato la divinit\u00e0 della Luna, Sin, e Amurru. Dopo l'ascesa al potere, abbracciarono il culto degli d\u00e8i sumeri, cos\u00ec come furono copiati, tradotti o adattati con poche e irrilevanti modifiche i pi\u00f9 vecchi racconti epici sumeri.\nGli Amorrei conosciuti (soprattutto quelli di Mari) scrissero in un dialetto accadico trovato in tavolette databili tra il 1800 e il 1750 a.C. che mostrano molte forme e numerosi costrutti del semitico nord-occidentale. \u00c8 probabile che la loro lingua originale, l'amorreo, fosse il dialetto semitico nord-occidentale. Le fonti principali per le limitate conoscenze che si hanno su questa lingua sono i nomi propri, non in stile accadico, conservati in alcuni testi, molti dei quali sono simili ai successivi nomi ebraici presenti nella Bibbia.\nGli Amorrei nella \"Bibbia\".\nGli Amorrei sono citati in diversi libri biblici (, \"\u2019em\u014dr\u00eem\" o \"'aem\u014dr\u012b\"). Nella \"Genesi\" sono descritti come un popolo di montanari discendenti di Canaan. Sempre in questo libro \u00e8 dato spazio alla loro sconfitta da parte del re elamita Chedorlaomer.\nGli Amorriti appaiono poi nell\"Esodo\" come nemici degli Ebrei: Mos\u00e9 combatte contro due loro re, Silon e il gigantesco Og, riuscendo a sconfiggere e a uccidere entrambi.\nCinque re Amorriti, ognuno dei quali a capo di una citt\u00e0, sono infine presenti nel \"Libro di Giosu\u00e9\", tra i pi\u00f9 agguerriti nemici affrontati dal protagonista, che li sterminer\u00e0. Uno di essi, Adonisedech, era il sovrano di Gerusalemme."}
{"id": "597422", "revid": "709565", "url": "https://it.wikipedia.org/wiki?curid=597422", "title": "Piper Halliwell", "text": "Piper Halliwell \u00e8 una delle protagoniste della serie televisiva \"Streghe\". \u00c8 interpretata dall'attrice Holly Marie Combs.\nBiografia.\n\u00c8 la figlia secondogenita di Patty Halliwell e Victor Bennett, nata il 7 agosto 1973 (anche se nell'episodio 3.03 si allude al fatto che Piper sia del segno dei gemelli, ha due anni meno di Prue, non tre, nelle prime scene della quinta stagione sfoglia il suo vecchio album di fotografie, che arriva fino a quando aveva cinque anni, ovvero l'ultimo suo compleanno in cui sua madre era viva nel 1977, prima di morire a fine febbraio 1978, e nel viaggio temporale che compie nell'ultimo episodio arriva in un periodo in cui da bambina aveva quasi tre anni e Phoebe non era ancora nata, e si sa per certo che la nascita di Phoebe \u00e8 avvenuta nel novembre 1975; questi numerosissimi indizi denunciano che Piper \u00e8 nata in realt\u00e0 nel maggio 1972)\nCarattere.\nPiper \u00e8 uno dei personaggi che si evolvono maggiormente nel corso della serie. Inizialmente il suo carattere \u00e8 timido e insicuro, ma i numerosi pericoli affrontati nel corso della serie, e soprattutto la morte della sorella maggiore Prue, la forzano a indurire il proprio carattere, rendendola autoritaria e spesso irascibile. Piper nutre un forte spirito di famiglia, come scopo principale ha infatti quello di poter condurre una vita normale per potersi circondare con serenit\u00e0 di tutti i suoi cari.\nAmori.\nIl primo amore di Piper di cui si \u00e8 a conoscenza \u00e8 stato Jeremy Burns, che, per\u00f2, gi\u00e0 dal primo episodio, si rivela essere uno stregone, interessato a rubare i poteri di tutte e tre le sorelle. Il secondo amore di Piper \u00e8 stato Mark Chao, un fantasma, che Piper \u00e8 costretta a lasciare nel momento del trapasso. Importante \u00e8 stata la storia con il vicino di casa Dan Gordon, finita poich\u00e9 la strega era ancora innamorata di Leo Wyatt. L'ultimo e il pi\u00f9 grande amore \u00e8 stato Leo Wyatt, l'angelo bianco delle tre streghe, con il quale Piper si sposa nell'episodio 3.15, \"Finalmente sposi\", da cui avr\u00e0 tre figli: Wyatt, Chris e Melinda, come anche molti nipoti tra cui una bambina (che si intravede nelle scene finali dell'episodio 8.22, \"Streghe per sempre\", probabilmente da non identificare con la Melinda dell'episodio 2.02, \"Viaggio nel futuro\"). Altri amori di Piper sono stati: i banchieri Jack e Rob, il pompiere Greg e Josh.\nPoteri magici.\nLa prima facolt\u00e0 magica che Piper riceve in dono \u00e8 il potere della stasi molecolare (o potere bloccante o congelante). Il potere magico di Piper non le permette di fermare il tempo, piuttosto, la stasi molecolare ha effetto sulla materia, nei confronti della quale agisce direttamente, rallentando fino a fermare il ritmo molecolare; l'effetto macroscopico \u00e8 l'immobilizzazione dei corpi e, nel caso di esseri animati, l'arresto di tutte le funzioni biologiche, compreso il flusso sanguigno (riferimento all'episodio 2.07, \"La voce del pensiero\"), la respirazione e addirittura il pensiero. Quando Piper usa il suo potere bloccante su un vivente, al termine dell'effetto, l'essere in questione non ha memoria dell'intervallo in cui \u00e8 rimasto immobilizzato, anche se pu\u00f2 capirlo da alcuni particolari esterni (per esempio, gli orologi, la luce del sole ecc.). Il potere bloccante di Piper si sviluppa notevolmente nel corso delle varie stagioni. Inizialmente l'effetto di immobilizzazione ha una durata limitata: Piper stessa, nell'episodio 1.04, \"Un amore ultraterreno\", \u00e8 consapevole della breve durata del suo potere (all'inizio esso dura poco pi\u00f9 di 25 secondi). Inoltre, come spesso viene ripetuto, il potere della stasi molecolare non \"oltrepassa le pareti\", ossia ha un effetto limitato all'ambiente in cui viene utilizzato. Tuttavia, come si osserva nel citato episodio 2.02, \"Viaggio nel futuro\", il potere di Piper si sviluppa sia in senso della durata, sia in senso dell'estensione, tant'\u00e8 vero che, col tempo, riesce a gestirlo meglio, riuscendo a bloccare corpi che viaggiano a velocit\u00e0 altissime (riferimento all'episodio 3.03, \"C'era una volta...\", in cui riesce a immobilizzare i velocissimi trolls), oppure a bloccare solo parte dei corpi (riferimento all'episodio 3.08, \"La confessione\", in cui immobilizza un demone ad eccezione della testa) o ancora pu\u00f2 bloccare cos\u00ec come sbloccare anche solo un individuo tra tutti quelli che si trovano nel suo raggio d'azione. In seguito il potere della stasi molecolare aumenter\u00e0 notevolmente, come viene mostrato nella 9\u00aa stagione a fumetti, in cui Piper riesce a bloccare tutto anche a notevoli distanze.\nPiper sviluppa il suo secondo potere relativamente tardi rispetto alle sorelle Prue e Phoebe. Il secondo potere di Piper, per la prima volta sperimentato nell'episodio 3.20, \"Strategia finale\", \u00e8 il potere dell'accelerazione molecolare (o potere esplosivo). Tale potere, molto raro, si contrappone all'altro potere di Piper in quanto, mentre l'inibizione molecolare permette l'arresto del ritmo molecolare fino all'immobilizzazione, esso accelera il ritmo delle molecole fino a produrre un effetto macroscopico di esplosione. In altre parole, Piper con questo potere riesce a far esplodere i corpi solidi, compresi i demoni, prima quelli di livello inferiore poi anche quelli di livello superiore, per questo motivo \u00e8 tra i poteri pi\u00f9 forti delle sorelle: non \u00e8 necessario preparare pozioni o recitare incantesimi per eliminare demoni potenti. Nonostante inizialmente abbia qualche difficolt\u00e0 con il controllo di questo potere, in seguito riuscir\u00e0 addirittura a far esplodere parti di un corpo o corpi singoli all'interno di un gruppo. Grazie a questo potere Piper diventa offensivamente la strega pi\u00f9 potente del trio e quindi in grado di prendere il posto di Prue come sorella maggiore. In seguito il potere dell'accelerazione molecolare aumenter\u00e0 notevolmente, come viene mostrato nella 9\u00aa stagione a fumetti, riuscendo a sciogliere qualsiasi cosa compreso l'asfalto oppure soltanto a riscaldare.\nCome le sue sorelle, Piper pu\u00f2 individuare con un cristallo gli esseri magici, lanciare incantesimi e creare pozioni: in questa abilit\u00e0 sembra essere la pi\u00f9 esperta tra le sorelle (probabilmente a causa della sua passione culinaria e la somiglianza di questa col creare pozioni). Nell'episodio 2.02 \"Viaggio nel futuro\" si accenna al fatto che come poteri futuri Piper otterr\u00e0 quello di aumentare, diminuire o eliminare del tutto i suoni (lo fa intendere il fatto che riesce ad alzare e abbassare con la forza del pensiero il volume della televisione). Nell'episodio 6.01, Piper diventa una valchiria, combatte usando le arti marziali e acquisisce il potere della telecinesi che poi perder\u00e0 quando ritorner\u00e0 ad essere una strega. Inoltre nella 5 stagione quando Piper \u00e8 incinta di Wyatt assume diversi poteri come la guarigione istantanea e anche il potere di deviare gli attacchi dei demoni tramite uno scudo protettivo. Questi poteri andranno persi non appena Wyatt nascer\u00e0.\nLavoro.\nNella prima puntata della prima stagione, Piper fa un colloquio di lavoro per diventare chef in un ristorante (durante il quale, tra l'altro, scopre per la prima volta il suo potere bloccante usandolo accidentalmente sullo chef che la stava esaminando), ma all'inizio della puntata 1x02 Piper spiega a Phoebe che lo chef ha deciso di non aprire pi\u00f9 il ristorante, quindi Piper manterr\u00e0 per il corso della prima stagione il suo lavoro di \"gestione sala e cucina\" presso il locale \"Quake\". Lascer\u00e0 il posto per dedicarsi a qualcosa di meno impegnativo. Compra un locale, il P3, che terr\u00e0 per molti anni, fino a quando decider\u00e0 di lasciarlo per potersi destreggiare come madre, moglie e strega senza troppi problemi. Nell'ultima puntata dell'ottava stagione, Piper spiega di esser ritornata a fare lo chef, comprando il ristorante dei suoi sogni.\nRealt\u00e0 alternative.\nViaggio nel futuro\nNell'episodio 2.02 \"Viaggio nel futuro\", ambientato in un ipotetico 2009, Piper \u00e8 appena uscita dalla relazione con Leo dal quale, inoltre, ha avuto una bambina: Melinda Halliwell, che sappiamo essere una strega. Da ci\u00f2 che dice l'ex-marito, la loro relazione \u00e8 stata inizialmente molto felice, sebbene il lavoro di Angelo Bianco e quello di Strega buona non abbiano permesso la vita coniugale dei due. Nel corso degli anni, Piper, pur non avendo il potere dell'accelerazione molecolare, per compensare la mancanza di questo potere ha amplificato notevolmente il suo potere primario permettendo di bloccare addirittura un'intera piazza con una grande estensione e per una lunga durata.\nCento volte Streghe\nIn questo mondo, creato da Cole divenuto un'Incarnazione, Paige non ha mai incontrato le sorelle e Piper \u00e8 divenuta una spietata cacciatrice di demoni, vestita con un succinto abito di pelle, sempre alla ricerca di nuove vittime, il suo scopo \u00e8 trovare e uccidere Shax. Cole non le d\u00e0 la caccia solo grazie al sacrificio di Phoebe, che \u00e8 sposata con Belthazor.\nMondo al contrario\nIn questo mondo, comparso nell'episodio \"Per il bene o per il male? (1\u00aa parte)\", Piper \u00e8 parte del Trio delle malvagie streghe Halliwell.\nVita precedente.\nNell'episodio 2.14 \"Il fascino del male\", ambientato nel 1924, vengono mostrate le vite passate delle tre sorelle Halliwell; Piper (a quel tempo P. Baxter) era una Strega buona, cugina della vita precedente di Prue, con la quale ha ucciso l'altra cugina Phoebe, divenuta malvagia. Di lei sappiamo che era sposata con la vita precedente di Dan e Leo era il suo amante. Il suo potere era quello di rallentare il tempo, forse una forma pi\u00f9 debole della Stasi Temporale. Sappiamo anche che \u00e8 la bisnonna delle sorelle."}
{"id": "597425", "revid": "287204", "url": "https://it.wikipedia.org/wiki?curid=597425", "title": "Classe A (cacciatorpediniere 1929)", "text": "La classe \"A\" fu una classe di cacciatorpediniere britannici entrati in servizio alla fine degli anni venti.\nSviluppo.\nGli inglesi, nella necessit\u00e0 di realizzare un consistente aggiornamento della loro flotta dopo la pausa del periodo successivo al primo conflitto mondiale, misero mano ad un nuovo progetto, relativamente semplice e dal dislocamento modesto, ma ragionevolmente efficiente per produrlo in quantit\u00e0 necessarie per coprire le esigenze di una flotta disseminata sull'intero globo.I due prototipi, \"Amazon\" e \"Ambuscade\", erano molto simili alle navi delle classi V e W 'modificata'.\nLo scafo era di disegno caratterizzato da un alto bordo libero, con un ponte di castello e una struttura ben concepita per tenere dure condizioni di mare.\nGrazie alla disponibilit\u00e0 di nuove macchine motrici, basate su di un nuovo modello con 3 collettori e vapore surriscaldato, con due locali macchine e altrettanti fumaioli, queste navi erano in grado di raggiungere i 37 nodi di velocit\u00e0 massima, valore molto notevole, anche se le loro missioni -prevalentemente di scorta piuttosto che di attacco veloce- impediranno in pratica di farne uso.\nL'armamento, basato su un numero di cannoni per nulla eccezionale, ma soprattutto su un robusto armamento di siluri e bombe di profondit\u00e0, era dato da 4 cannoni sovrapposti, in impianti singoli, a prua e a poppa, e lanciasiluri quadrupli a centro nave, in posizione assiale. La plancia comando, come sempre nelle navi inglesi della categoria era a cielo aperto, con il solo locale timoneria sottostante chiuso.\nI cacciatorpediniere che derivarono per la produzione di serie, i classe A e successivi, erano flottiglie di navi simili tra loro, via via migliorati, fino alla classe 'I' del 1935, l'ultima, con 2 lanciasiluri quintupli anzich\u00e9 quadrupli. A partire dal 1929, essi vennero realizzati al ritmo di una flottiglia di 9 unit\u00e0 (una come caccia capoflottiglia, con aumento delle apparecchiature radio e lieve incremento del dislocamento) all'anno e parteciparono attivamente alla seconda guerra mondiale, che combatterono nonostante fossero navi assai superate.\nServizio.\nL'ultima scorta: Ardent e Acasta.\nI due cacciatorpediniere che scortarono la portaerei \"Glorious\" nel suo ultimo viaggio erano anch'essi navi di questa classe, si trattava dell\"Ardent\" e dell\"Acasta\", entrambe classe 'A'. Il 7 giugno 1940, al largo delle coste norvegesi la portaerei stava rientrando in patria con 2 squadriglie di caccia della RAF raccolti dal territorio norvegese. Gli aviatori inglesi riuscirono ad appontare sulla nave con gli aerei, senza nessuna esperienza precedente. Mentre la nave navigava a solo 17 nodi, senza aerei in aria, apparvero gli incrociatori da battaglia tedeschi \"Scharnhorst\" e \"Gneisenau\" che l'avevano localizzata da grande distanza.I due caccia combatterono con grande determinazione, entrando e uscendo dalle cortine nebbiogene che stendevano per proteggere la \"Glorious\", ingaggiata da oltre 20km, e ben presto ripetutamente centrata.Le navi di scorta inglesi non poterono impedire la fine della portaerei, che non poteva distaccare le navi tedesche una volta raggiunta, avendo la stessa velocit\u00e0. Esse potevano se non altro scappare, ma invece rimasero e protessero la loro nave fino a quando non affond\u00f2, per poi seguirla a causa del micidiale tiro tedesco, molto preciso e rapido. L\"Ardent\" venne distrutto dopo essersi avvicinato per tentare di silurare le navi, mancandole, ma l\"Acasta\", prima di affondare, riusc\u00ec a piazzare un siluro Mk VIII sull'ammiraglia tedesca. Quasi nessuno sopravvisse, e la tragedia concluse nel peggior modo la campagna di Norvegia per la Royal Navy.\nIl sacrificio dell'Achates.\nSempre tra le navi classe 'A', l\"Achates\" scort\u00f2 assieme ad altre 4 navi gemelle un convoglio che il 31 dicembre 1942 a venne attaccato da una forza di superficie tedesca nella battaglia del mare di Barents.Essa copr\u00ec le navi del convoglio con le cortine fumogene (allora molto importanti), fino a quando venne affondato dalle cannonate di un incrociatore pesante, ma salvando il convoglio dalla distruzione.Questa fallimentare azione port\u00f2 ad una crisi della flotta tedesca, accusata da Hitler di non riuscire ad adempiere ai suoi compiti."}
{"id": "597426", "revid": "648716", "url": "https://it.wikipedia.org/wiki?curid=597426", "title": "Classi V e W", "text": "I cacciatorpediniere classi V e W erano le ultime navi della categoria realizzate dagli inglesi nel primo conflitto mondiale. Anche durante il successivo conflitto, le circa 50 navi realizzate vennero largamente utilizzate, con compiti per lo pi\u00f9 di naviglio di scorta, spesso con la rimozione di met\u00e0 dei locali caldaie per alloggiare pi\u00f9 combustibile.\nI caccia W e V erano navi di valide caratteristiche per la prima guerra mondiale, con artiglierie da 102\u00a0mm sovrapposte sia a prua che a poppa. Vennero dotate delle stesse macchine della precedente classe 'R', ma nondimeno raggiunsero durante le prove la velocit\u00e0 di 35 nodi e questo per gli standard del 1917 era davvero molto. Assodata la validit\u00e0 del concetto vennero realizzate 25 'V' e 25 'W', questi ultimi dotati di due lancia siluri tripli anzich\u00e9 doppi.\nDopo ci\u00f2 vennero realizzate le 'W e V modificate', con 54 navi ordinate nel 1918, dotate di cannoni da 119,4\u00a0mm.Esse furono realizzate in soli 16 esemplari, 8 dei quali raggiunsero la Seconda guerra mondiale.\nTutte queste navi ebbero una valida riuscita, e gli inglesi le modificarono con 2 'pacchetti di modifica': 16 divennero nel periodo dal 1938 al 1941 la classe 'Wair', costituita da navi specializzate come unit\u00e0 di scorta contraeree, con 2 impianti binati da 102\u00a0mm di nuovo modello ad alto angolo e cadenza di fuoco, mentre altre 20 divennero LRE, navi di scorta a lungo raggio, con la rimozione di parte delle artiglierie e di uno dei locali delle caldaie, sostituito con casse di combustibile extra, che fornivano all'unit\u00e0 la possibilit\u00e0 di attraversare l'Atlantico senza rifornimento. Molte delle artiglierie vennero rimosse e al loro posto fu installato un lanciabombe ASW \"Hedgehog\", per l'attacco ai sommergibili.\nLe altre, troppo vecchie ed inadatte alle modifiche, vennero tenute come navi a corto raggio o SRE (short range escort).\nIn definitiva, anche se non come navi di prima linea, esse vennero impiegate in maniera molto utile come unit\u00e0 ASW e di scorta.\nStoria.\nLe classi V e W furono l'ultima evoluzione britannica nell'ambito dei cacciatorpediniere durante il corso della prima guerra mondiale, incorporando tutte le migliorie e le evoluzioni tecniche via via sperimentate nelle classi precedenti. Il tipo di progetto risaliva infatti alle unit\u00e0 classe River o E, del 1902, nelle quali era stato introdotto il classico castello di prua rialzato poi distintivo delle unit\u00e0 della Royal Navy. La classe Tribal del 1905 vide l'introduzione delle caldaie ad olio combustibile con il collegato risparmio di spazio e la diminuzione di consumi ed equipaggio. Le unit\u00e0 capoflottiglia della classe Parker del 1915 introdussero il ponte rialzato che permise il posizionamento dei pezzi A e B di prua uno sopra all'altro. Il progetto delle classe M Yarrow modificata, dello stesso anno, applic\u00f2 per la prima volta un disegno a tre caldaie e due fumaioli, che permise una configurazione pi\u00f9 compatta dello scafo e aumentando lo spazio libero sul ponte. Infine le unit\u00e0 classe R videro l'introduzione delle turbine con riduttori eroganti 30.000 Shp su due assi.\nCapoflottiglia classe V Admiralty.\nLe prime cinque unit\u00e0 della classe conosciute come \"Admiralty V class leaders\", vennero ordinate nell'aprile del 1916 per essere utilizzate come capoflottiglia. La necessit\u00e0 di navi del genere si era manifestata dall'ingresso in servizio delle nuove unit\u00e0 della classe S, capaci di raggiungere il 36 nodi e quindi troppo veloci per le unit\u00e0 di comando al momento in servizio. Per velocizzare la costruzione le nuove unit\u00e0 vennero costruite in base al progetto e alle macchine della classe R, e cio\u00e8 con tre caldaie e due fumaioli. La necessit\u00e0 di avere unit\u00e0 pi\u00f9 ampie port\u00f2 inevitabilmente a una perdita di velocit\u00e0. Il fumaiolo pi\u00f9 avanzato era alto e sottile, mentre il secondo era pi\u00f9 tozzo e ampio.\nLa differenza rispetto alla classe Admiralty V e Thornycroft V era soprattutto nella maggiore ampiezza del ponte di comando, nella presenza di un albero di prua pi\u00f9 alto e dell'albero principale pi\u00f9 spostato verso poppa, per poter accogliere nuove attrezzature radio, un maggiore numero di scialuppe e una postazione pi\u00f9 per il riflettore di ricerca tra i tubi lanciasiluri per permettere l'installazione di un'ulteriore bussola. La \"Vampire\" speriment\u00f2 tubi lanciasiluri tripli, venendo cos\u00ec armata con un totale di sei dispositivi.\nClasse V Admiralty.\nLe 23 unit\u00e0 della classe V Admiralty vennero ordinate nel luglio 1916 su un progetto uguale a quello delle capoflottiglia classe V Admiralty per contrastare la minaccia evidenziata da diverse informazioni che davano per imminente l'entrata in servizio una nuova e pi\u00f9 potente classe di cacciatorpediniere tedeschi. Ovviamente le unit\u00e0 della classe differivano dal progetto iniziale solamente per la mancanza delle apparecchiature e degli spazi dedicati al comando di flottiglia.\nLe unit\u00e0 vennero completate tutte con due installazioni binate di lanciasiluri (la \"Voyager\", armata con tubi tripli, apparteneva alla classe Admiralty W, ordinata nel dicembre 1916). Nel 1921 i lanciasiluri prodieri di tutte le navi vennero sostituiti con impianti tripli, portando il totale dei siluri a cinque. Dal 1923 in poi vennero sostituiti anche i lanciasiluri di poppa la maggior parte delle navi, imbarcando quindi sei siluri. Questa modifica non venne effettuata sulla \"Vimy\", \"Velox\", \"Versatile\" e \"Vortigen\", che rimasero armate con un'installazione tripla e una doppia.\n\"Vanquisher\", \"Vanoc\", \"Velox\", \"Vehement\", \"Venturous\", \"Versatile\", \"Vimiera\", \"Vittoria\" e \"Vortigern\" vennero costruite in modo da poter essere trasformate in posamine in 24 ore. A questo scopo sarebbero stati sbarcati i tubi lanciasiluri ed il cannone Y sul ponte di comando e si sarebbero posizionate le reti per proteggere le mine, fino a sessanta per ogni nave. Queste unit\u00e0 potevano essere distinte dalle altre per la presenza dello scivolo permanente per le mine a poppa.\nClasse W Admiralty.\nLa classe W Admiralty comprendeva 21 unit\u00e0, tutte ordinate nel dicembre 1916. Nell'aprile 1917 le due navi ordinate ai cantieri Yarrow vennero cancellate e sostituite dall'ordine per due unit\u00e0 della classe S Yarrow (la \"Tomahawk\" e la \"Torch\"). Le navi di questa classe furono costruite su un progetto molto simile alla precedente classe V Admiralty, con le differenze limitare alla presenza di due lanciasiluri tripli e di un albero pi\u00f9 alto.\nClassi V e W Thornycroft.\nLe classi V e W della Thornycroft consisterono di due unit\u00e0 per classe costruite dalla John I. Thornycroft &amp; Company su progetto dell'Ammiragliato. Le due coppie vennero ordinate a sei mesi di distanza, il 30 luglio 1916 ed il 9 dicembre seguente.\nQueste unit\u00e0 erano riconoscibili per l'alto bordo libero e la minore altezza dell'albero rispetto al tipo Admiralty e per i lati piatti dei fumaioli, tipici delle navi costruite nei cantieri Thornycroft. La sala caldaie maggiore, attrezzata con due unit\u00e0, si trovava a poppa mentre quella singola era situata a prua, risultando nella forma pi\u00f9 tozza del fumaiolo anteriore. Questa soluzione venne impiegata successivamente anche nella classe W modificate. Le unit\u00e0 classe V ebbero lanciasiluri binati mentre le W ebbero i lanciasiluri tripli. Le W ebbero un dislocamento maggiore e una velocit\u00e0 di 36 nodi garantita dal contratto di costruzione, di un nodo superiore a quella delle V. A pochi anni dall'ingresso in servizio i cannoni antiaerei Pompom da 40\u00a0mm vennero sostituiti da un singolo pezzo da 76\u00a0mm, situato su una piattaforma tra il fumaiolo di poppa e i tubi lanciasiluri prodieri.\nTutte le unit\u00e0 eccettuata la \"Viscount\", che divenne una scorta a corto raggio (SRE), vennero modificate secondo le specifiche WAIR per diventare scorte antiaeree. Le modifiche non seguirono un progetto standard, comportando l'installazione di 16 cannoni da 40\u00a0mm pom pom in due affusti ottupli su piattaforme a mezzanave, a diverse altezze solamente sulla \"Woolston\", mentre la \"Viceroy\" mantenne temporaneamente un gruppo di tubi lanciasiluri.\nClasse W modificata Thornycroft.\nIl progetto per le unit\u00e0 della classe W modificata della Thornycroft venne sviluppato privatamente dai tecnici del cantiere stesso, basandosi sulla precedenti classe V e V Thornycroft e incorporando richieste tecniche avanzate dall'Ammiragliato. Le due unit\u00e0 vennero ordinate nel gennaio 1918, insieme al primo gruppo delle classe W modificate Admiralty (quattordici unit\u00e0 di cui solo sette effettivamente completate). In queste unit\u00e0 la disposizione delle sale caldaie era invertita, con quella pi\u00f9 ampia situata a prua e quella singola a poppa. Come diretta conseguenza anche i fumaioli erano invertiti, con quello pi\u00f9 spesso a prua e quello pi\u00f9 basso a poppa. Anche queste navi ebbero i caratteristici fumaioli Thornycroft con i lati piatti. Come le unit\u00e0 Admiralty modificate, queste navi vennero armate con i pi\u00f9 potenti cannoni da 120\u00a0mm, ricevendo anche due lanciatori di siluri tripli. I cannoni antiaerei Pom Pom da 40\u00a0mm, erano situati a mezzanave tra i due fumaioli.\nIl completamento della \"Witch\" venne rallentato dalla fine delle ostilit\u00e0, e l'unit\u00e0 venne completata a Devonport dopo essere stata rimorchiata da un cantiere all'altro. Entrambe le navi vennero convertite in scorte a corto raggio durante la seconda guerra mondiale.\nModifiche durante la seconda guerra mondiale.\nDal 1937 la dismissione delle navi classi V e W cess\u00f2, e le unit\u00e0 superstiti vennero convertite per servire come scorte veloci ai convogli. Lo scoppio della seconda guerra mondiale blocc\u00f2 in parte questo processo di ammodernamento, portando a risultati differenziati.\nScorte a lungo raggio (LRE).\nIl progetto delle classi V e W, disegnate per appoggiare e coprire la \"Grand Fleet\" in azioni nel Mare del Nord, prevedeva per queste unit\u00e0 un'alta velocit\u00e0 legata a una scarsa autonomia, non essendo necessarie missioni a lungo raggio. Questa caratteristica rendeva queste navi inutilizzabili come scorta ai convogli atlantici, ruolo fondamentale per unit\u00e0 del genere nelle mutate condizioni della seconda guerra mondiale. L'alta velocit\u00e0 non era infatti richiesta ed era anzi controproducente in quanto rendeva imprecise le apparecchiature ASDIC, mentre erano fondamentali l'affidabilit\u00e0 e l'autonomia rispetto alla potenza di fuoco.\nPer rimediare a queste mancanze, alcune unit\u00e0 delle due classi vennero modificate in scorte a lungo raggio (LRE) per adattarle alle nuove necessit\u00e0. La sala caldaie singola venne eliminata per fare spazio a cisterne per il carburante e alloggi per l'equipaggio. I cannoni nelle posizioni A e Y vennero eliminati e sostituiti rispettivamente con un lanciatore Hedgehog e un lanciatore per cariche di profondit\u00e0. I tubi lanciasiluri vennero sostituiti da un cannone antiaereo da 76\u00a0mm e da piattaforme per due mitragliere Oerlikon da 20 mm a mezza nave. Altre due vennero invece posizionate ai lati del ponte di comando. Vennero anche installati i radar Type 271 per l'individuazione dei bersagli e il Type 291 per l'allerta aerea, mentre solo alcune unit\u00e0 ricevettero l'High Frequency Direction Finding \"Huff Duff\", un radiogoniometro per calcolare la posizione dei bersagli. La velocit\u00e0 di punta delle unit\u00e0 convertite era di circa 24,5 nodi.\nLe navi modificate in scorte a lungo raggio furono:"}
{"id": "597427", "revid": "125758748", "url": "https://it.wikipedia.org/wiki?curid=597427", "title": "Non aprite quella porta - Parte 2", "text": "Non aprite quella porta - Parte 2 (\"The Texas Chainsaw Massacre 2\") \u00e8 il sequel non diretto del film \"Non aprite quella porta\" del 1974. Prodotto nel 1986, il film \u00e8 stato nuovamente diretto da Tobe Hooper.\nTrama.\nDallas. Tredici anni dopo la fine del primo film, l'ex tenente dei Texas Ranger Boude Enright, detto Lefty, nonch\u00e9 lo zio paterno di Sally Hardesty (la protagonista del primo film) e Franklin cerca in tutti i modi vendetta per la morte dei nipoti. Ad aiutarlo ci sar\u00e0 Stretch, un'affascinante deejay locale che ha registrato durante la sua trasmissione un massacro compiuto dalla famiglia Sawyer. Stretch mander\u00e0 di nuovo in onda il nastro, costringendo i cannibali ad uscire allo scoperto. I Sawyer riusciranno a rapire la deejay ma ci sar\u00e0 ben poco da fare, a salvarla ci sar\u00e0 Lefty, che metter\u00e0 fine alla leggenda della famiglia Sawyer con epici duelli a colpi di motosega.\nProduzione.\nInizialmente, Tobe Hooper si sarebbe dovuto limitare a produrre il film ma non fu in grado di trovare un regista adatto a causa delle ristrettezze del budget. Secondo quanto dichiarato nel documentario \"Electric Boogaloo: The Wild, Untold Story of Cannon Films\", la societ\u00e0 di produzione Cannon Films si aspettava un film horror mentre invece Tobe Hooper voleva girare una black comedy. Quando la Cannon vide il risultato, non fu soddisfatta del prodotto finale. Il film cost\u00f2 circa 4.700.000 dollari. Tobe Hooper e Kim Henkel inizialmente volevano ricreare un'intera citt\u00e0 di cannibali per questo sequel. Jim Siedow \u00e8 l'unico attore che era presente anche nell'originale. A Gunnar Hansen venne proposto di tornare a indossare i panni di Faccia di Pelle, ma trov\u00f2 l'offerta economica troppo bassa. A causa del rifiuto di Hansen, la parte fu assegnata a Bill Johnson. Tobe Hooper appare nei panni di un uomo che si diverte ad una festa. Alla fine dei titoli di coda appare il logo di \"Non aprite quella porta\" e si sente il suono della motosega.\nBill Moseley aveva girato un cortometraggio parodia del primo film intitolato \"The Texas Chainsaw Manicure\" dove egli interpreta un piccolo ruolo nei panni dell'autostoppista. Uno sceneggiatore suo amico vide il corto e lo mostr\u00f2 a Tobe Hooper. A Hooper piacque moltissimo e si annot\u00f2 il nome di Moseley per un ruolo in un eventuale sequel, se mai avesse deciso di girarlo. Quando venne il momento di fare il cast per \"Non aprite quella porta - Parte 2\", Moseley fu contattato per la parte di Chop Top, il fratello gemello dell'autostoppista del film originale. Quest'ultimo,appare nel film in qualit\u00e0 di cadavere mummificato.\nIl film \u00e8 stato classificato come commedia horror o commedia nera. C'\u00e8 un omaggio a \"Il dottor Stranamore\" di Kubrick, infatti vediamo nella sala dove c'\u00e8 la tavola uno scheletro di un uomo che cavalca una bomba atomica con un cappello da cow-boy in mano. La foto di gruppo che appare su alcune locandine del film, ricalca quella del film \"Breakfast Club\".\nScene tagliate.\nMolte scene furono tagliate al montaggio dal regista Tobe Hooper per una questione di ritmo narrativo, come indicato nel documentario \"Texas Chainsaw Massacre: The Shocking Truth\" del 2000. Una lunga scena mostrava i membri della famiglia Sawyer che di notte uscivano a caccia di \"carne fresca\" per il loro chili e finivano con il massacrare varie persone. La scena eliminata includeva alcuni elaborati effetti speciali splatter opera di Tom Savini. Altra scena tagliata vedeva la partecipazione del critico cinematografico Joe Bob Briggs. Tutte le scene tagliate sono state inserite nei contenuti extra della \"Gruesome Edition\" del film in DVD nel 2007.\nDistribuzione e censura.\n\"Non aprite quella porta - Parte 2\" fu distribuito negli Stati Uniti nell'agosto 1986 dalla Cannon Films. La pellicola incass\u00f2 al botteghino.\nDopo essere stato sottoposto alla MPAA negli Stati Uniti, il film ricevette una classificazione \"X\", costringendo il regista a farlo uscire senza visto censura. Tuttavia, negli spot tv, sui manifesti e sulle locandine apparve la dicitura: \"A causa dei temi trattati in questo film, la visione \u00e8 vietata ai minori di anni 17\".\nIl film \u00e8 stato vietato ai minori di 18 anni in Australia, Germania, Italia, e in molti altri paesi tra i quali la Norvegia, la Svezia e Singapore.\nIn Australia il film \u00e8 stato messo al bando per 20 anni. Nel 1987, una versione senza tagli fu distribuita in formato VHS dalla Warner Home Video in Nuova Zelanda, ma poteva essere trovata (illegalmente, come fieramente scritto sulla custodia della videocassetta) anche in alcune videoteche australiane. La videocassetta neozelandese \u00e8 diventata negli anni un oggetto raro per collezionisti. Nel 2000, una versione pirata in VHS venne pubblicata in Australia all'insaputa dell'OFLC. Il film venne finalmente messo in vendita legalmente in Australia solo il 30 novembre 2006. La \"Uncut Gruesome Edition\" in DVD \u00e8 stata distribuita il 24 gennaio dell'anno successivo.\nCritica.\nIl prodotto finale \u00e8 stato stroncato dalla critica, avendo abbandonato tutti gli stili dell'originale per scene con pi\u00f9 umorismo e un maggiore utilizzo di trucco che ha reso il film meno realistico. Tuttavia con gli anni, i fan hanno rivalutato il film giustificando la sua maggiore comicit\u00e0 rispetto all'horror. Il noto critico Roger Ebert assegn\u00f2 al film 1 stelletta su 4, stroncando la pellicola come \"senza tensione, senza ritmo, banale in ogni anticipazione dell'orrore e senza nessun approfondimento dei personaggi\"; egli scrisse: \"Dennis Hopper \u00e8 l'esempio lampante, interpreta un uomo che passa la prima parte del film sembrando distratto e vago, e la seconda parte a urlare nel corso di duelli con la motosega\". Egli concluse dichiarando che nonostante il film fosse molto pi\u00f9 splatter dell'originale, mostrando sangue e smembramenti vari, non suscita il terrore del primo film, non volendo farsi prendere sul serio\". Anche la recensione di \"TV Guide\" fu similarmente negativa, asserendo come con questo sequel \"sembra che Hooper stesso non abbia altro che disprezzo per l'originale e abbia fatto di tutto per demolirlo\".\nLa recensione a posteriori di AllMovie \u00e8 invece favorevole: \"Molto odiato al momento della sua uscita, \"The Texas Chainsaw Massacre 2\" di Tobe Hooper \u00e8 invecchiato molto bene, funzionando ora come una satira stranamente efficace se non troppo sottile di diverse sfaccettature degli eccessi degli anni '80\".\n\"Non aprite quella porta - Parte 2\" ha un indice di gradimento del 48% da parte della critica sull'aggregatore di recensioni Rotten Tomatoes, basato su 31 recensioni da parte di critici professionisti con un giudizio complessivo di 4.87 su 10. Il giudizio del sito recita: \"Senza l'atmosfera tesa dell'originale, la posta in gioco sembra pi\u00f9 bassa, ma \"The Texas Chainsaw Massacre 2\" colpisce ancora con una miscela di umorismo esagerato e sangue\". Su Metacritic il film ha un punteggio di 42 su 100 basato su 13 recensioni da parte di critici cinematografici. Attualmente viene considerato un film cult dagli appassionati di film horror.\nColonna sonora.\n\"Crazy Crazy Mama\" di Roky Erickson fu utilizzata nel film ma non venne inclusa nell'album della colonna sonora."}
{"id": "597429", "revid": "4693767", "url": "https://it.wikipedia.org/wiki?curid=597429", "title": "Arbitro di pallavolo", "text": ""}
{"id": "597432", "revid": "729019", "url": "https://it.wikipedia.org/wiki?curid=597432", "title": "Oviraptorosauria", "text": "Gli oviraptorosauri (il cui nome significa \"sauri ladri di uova\") sono un gruppo estinto di dinosauri maniraptori piumati del vissuti nel Cretaceo in quelli che oggi sono Asia e Nord America. Questi animali sono facilmente riconoscibili per i loro crani simili a quelli dei pappagalli, che talvolta presentavano voluminose creste ossee. Variavano molto in dimensioni, da \"Caudipteryx\" delle dimensioni di un tacchino, al \"Gigantoraptor\" con una lunghezza di 8 metri, per un peso di 1,4 tonnellate. Il gruppo (insieme a tutti i dinosauri maniraptori) \u00e8 molto vicino alla discendenza degli uccelli. Analisi come quelle di Maryanska \"et al.\" (2002) e Osm\u00f3lska \"et al.\" (2004) suggeriscono che potrebbero rappresentare uccelli primitivi incapaci di volare. Gli esemplari di oviraptorosauri pi\u00f9 completi sono stati ritrovati in Asia. In compenso, gli esemplari nordamericano sono piuttosto scarsi.\nGli oviraptorosauri pi\u00f9 primitivi conosciuti sono \"Ningyuansaurus wangi\", \"Protarchaeopteryx robusta\" e \"Incisivosaurus gauthieri\", entrambi originari della Formazione Yixian inferiore della Cina, risalenti a circa 125 milioni di anni fa durante l'Aptiano del Cretaceo inferiore. Una piccola vertebra del collo scoperta nella Formazione Wadhurst Clay dell'Inghilterra condivide alcune caratteristiche in comune con gli oviraptorosauri e potrebbe rappresentare un membro ancora pi\u00f9 antico e primitivo del gruppo (circa 140 milioni di anni fa).\nDescrizione.\nLa caratteristica principale di questi dinosauri riguardava il capo, dal muso corto, massiccio, dotato di larghi becchi, lunghe ossa parietali, e, spesso, sormontato da una cresta abbastanza simile a quella dei casuari. Ad eccezione di \"Gigantoraptor\", lungo 8 metri, questi animali erano generalmente di medie dimensioni e raramente superano i 2 metri di lunghezza. I membri pi\u00f9 primitivi presentano quattro coppie di denti nella premascella, come in \"Caudipteryx\" e in \"Incisivosaurus\", in quest'ultimo i denti nella premascella sono allargati e formano degli incisivi curiosamente prominente. I membri pi\u00f9 evoluti presentano un becco sdentato.\nLa pneumatizzazione delle ossa \u00e8 molto estesa nei crani e nelle vertebre dei membri pi\u00f9 evoluti. Gli oviraptorosauri presentano grandi forcule a forma di U e una grande piastra sternale che \u00e8 pi\u00f9 largo (insieme) di quanto non sia lungo, a differenza degli uccelli e dei dromaeosauri. Il braccia \u00e8 circa la met\u00e0 della lunghezza delle gambe e oltre la met\u00e0 della lunghezza della colonna vertebrale presacrale. Le mani sono lunghe e tridattili, con un terzo dito ridotto in \"Caudipteryx\" e \"Ajancingenia\". Il sacro comprende tra le 5 e le 8 vertebre. Il pube \u00e8 verticale o subverticale, con un bordo anteriore concavo. La tibia \u00e8 del 15% -25% pi\u00f9 lunga del femore. La coda \u00e8 corta, con il numero di vertebre ridotto a 24 o meno, e si presentano prossimalmente molto spesse, con ampi processi trasversali. In \"Nomingia\" e \"Similicaudipteryx\", la coda termina in quattro vertebre fuse che Osm\u00f3lska, He e altri studiosi hanno definito un \"pigostilo\", ma che Witmer ha evidenziato essere anatomicamente diverso ed evolutosi separatamente dal pigostilo degli uccelli (un osso che funge da punto di attacco per il ventaglio di penne della coda). L'ischio conserva il carattere primitivo di un importante processo di otturazione triangolare e manca del processo prossimale che si trova negli uccelli. Negli oviraptorosauri pi\u00f9 evoluti, l'ischio \u00e8 curvo posteriormente. Anche la cintura pettorale \u00e8 primitiva; la scapola presenta un'ampia lama espansa distalmente, posizionandosi a lato del torace ad angolo rispetto alla colonna vertebrale e la coracoide ha la forma primitiva da coelurosauro con un forame del nervo sopracoracoideo prossimale e un tubercolo moderato del bicipite.\nPiumaggio.\nVi sono varie prove del fatto che gli oviraptorosauri fossero piumati. Pi\u00f9 direttamente, quattro esemplari di oviraptorosauri primitivi (dei generi \"Caudipteryx\", \"Protarchaeopteryx\" e \"Similicaudipteryx\") sono stati ritrovati con impressioni di piume ben sviluppate, in particolare sulle ali e sulla coda, suggerendo che queste strutture venissero utilizzate, almeno parzialmente, durante il corteggiamento. In secondo luogo, almeno quattro generi di oviraptorosauro (\"Nomingia\", \"Similicaudipteryx\", \"Citipati\" e \"Conchoraptor\") la coda termina in un pigostilo, una struttura ossea all'estremit\u00e0 della coda che, negli uccelli moderni, viene utilizzata per sostenere il ventaglio di piume della coda. Allo stesso modo, le papille ulnari (punti d'ancoraggio per le penne dell'ala sull'ulna) sono state ritrovate nella specie \"Avimimus portentosus\". Inoltre, numerosi esemplari di oviraptoridi sono stati notoriamente scoperti in una posizione di cova simile a quella degli uccelli moderni. Le braccia di questi esemplari sono posizionate in modo tale da poter coprire perfettamente le loro uova se avessero ali piccole e una consistente copertura di piume.\nClassificazione.\nAnche la classificazione interna degli oviraptorosauri \u00e8 piuttosto controversa. La maggior parte degli studi li divide in due sottogruppi primari, i Caenagnathidae e gli Oviraptoridae. Gli Oviraptoridae sono ulteriormente divisi nei sottogruppi Ingeniinae, dal muso corto e privi di cresta, ed i pi\u00f9 grandi Oviraptorinae, con musi leggermente pi\u00f9 allungati e provvisti di cresta. Tuttavia, alcuni studi filogenetici hanno suggerito che molti membri tradizionali di Caenagnathidae erano pi\u00f9 strettamente legati agli oviraptoridi crestati.\nFilogenesi.\nL'analisi cladistica di Turner e colleghi (2007) ha recuperato Oviraptorosauria come un clade di Maniraptora, pi\u00f9 primitivi dei veri uccelli. L'analisi ha inoltre svelato che gli oviraptorosauri sono il gruppo gemello di Therizinosauria e che i due, insieme, sono pi\u00f9 basali di qualsiasi membro di Paraves. Tuttavia, uno studio pi\u00f9 recente di Zanno e colleghi ha contestato tale analisi, mostrando che i therizinosauri erano pi\u00f9 primitivi e non strettamente correlati agli oviraptorosauri.\nIl seguente cladogramma \u00e8 stato pubblicato insieme alla descrizione del caenagnathide \"Anzu\" (2014):\nRelazioni con gli uccelli.\nGli oviraptorosauri, come i deinonychosauri, sono cos\u00ec simili agli uccelli che molti scienziati li considerano veri uccelli, pi\u00f9 avanzati di \"Archaeopteryx\". Gregory S. Paul ha scritto ampiamente su questa possibilit\u00e0, e Teresa Marya\u0144ska e colleghi hanno pubblicato un documento tecnico che descrive questa idea nel 2002. Michael Benton, nel suo testo ampiamente rispettato \"Paleontologia dei vertebrati\", includeva anche gli oviraptorosauri come un ordine all'interno della classe Aves. Tuttavia, un gran numero di ricercatori non \u00e8 d'accordo con questa classificazione, mantenendo gli oviraptorosauri come maniraptori non aviari, un po' pi\u00f9 primitivi dei deinonychosauri.\nPaleobiologia.\nDieta.\nLe abitudini alimentari di questi animali non sono completamente chiare: \u00e8 stato suggerito che fossero carnivori, erbivori, o che si cibassero di molluschi o uova (la prova che in origine sosteneva quest'ultima non \u00e8 pi\u00f9 considerata valida); queste opzioni non sono necessariamente incompatibili.\nAlcuni si nutrivano di piccoli vertebrati, come evidenziato dal ritrovamento dello scheletro di una lucertola conservato nella cavit\u00e0 toracica di \"Oviraptor\", e due piccoli crani di troodontide ritrovati in un nido di \"Citipati\". Le prove a favore di una dieta erbivora includono la presenza di gastroliti conservati all'interno della cavit\u00e0 toracica di un esemplare di \"Caudipteryx\", normalmente associati ad una dieta erbivora. Alcuni sostengono anche una dieta a base di molluschi.\nOriginariamente si pensava che questi animali fossero ladri di uova specializzati. Questa teoria si basava sulla scoperta dello scheletro di \"Oviraptor\" sopra un nido pieno di uova, all'epoca identificato come il nido di un \"Protoceratops\". Tuttavia, successivi studi rivelarono che il nido sotto cui era stato ritrovato lo scheletro di \"Oviraptor\", apparteneva proprio a quest'ultimo, e che l'animale era in procinto di covare le sue uova quando mor\u00ec.\nRiproduzione.\nSono noti diversi nidi oviraptorosauri, con diversi esemplari di oviraptoridi conservati in una posizione di cova su nidi che contenevano fino a una dozzina uova o pi\u00f9. Le uova sono solitamente disposte a coppie e formano un motivo circolare all'interno del nido. Un esemplare di oviraptorosauro proveniente dalla Cina \u00e8 stato ritrovato con due uova non riunite all'interno del canale pelvico. Questo suggerisce che, a differenza dei moderni coccodrilli, gli oviraptorosauri non producevano e deponevano molte uova contemporaneamente. Piuttosto, le uova venivano prodotte all'interno degli organi riproduttivi a coppie, e disposte due alla volta, mentre la madre si posizionava al centro del nido e ruotando in cerchio mentre ogni coppia veniva deposta. Questo comportamento \u00e8 supportato dal fatto che le uova avevano la forma di ovali molto allungati, con la punta pi\u00f9 appuntita che puntava indietro verso la cloaca e orientata verso il centro del nido. L'analisi geochimica ha anche rivelato che gli oviraptorosauri incubavano le loro uova ad una temperatura di circa 35-40 \u00b0C, come fanno oggi molte specie di uccelli moderni, basandosi sui rapporti dell'isotopo di ossigeno nelle ossa degli embrioni fossili di varie specie durante lo sviluppo.\nLa presenza di due uova nel canale del parto dimostra che gli oviraptorosauri erano intermedi tra la biologia riproduttiva dei coccodrilli e quella degli uccelli moderni. Come i coccodrilli, presentano due ovidotti. Tuttavia, i coccodrilli producono pi\u00f9 uova per ciascun ovidotto alla volta, mentre gli oviraptorosauri, come gli uccelli, producono solo un uovo per ciascun ovidotto alla volta."}
{"id": "597435", "revid": "1700659", "url": "https://it.wikipedia.org/wiki?curid=597435", "title": "Skateboarder", "text": ""}
{"id": "597449", "revid": "767487", "url": "https://it.wikipedia.org/wiki?curid=597449", "title": "Jehan Alain", "text": "Compose principalmente per organo e pianoforte.\nBiografia.\nGi\u00e0 all'et\u00e0 di 13 anni Alain sostitu\u00ec suo padre, l'organista Albert Alain, all'organo della sua citt\u00e0 natale. Studi\u00f2 al Conservatorio di Parigi, allievo di, tra gli altri, anche di Paul Dukas, Jean Roger-Ducasse, Andr\u00e9 Bloch, Georges Caussade e dell'organista Marcel Dupr\u00e9. Ricevette riconoscimenti in diverse materie e nel 1936 fu chiamato come organista.\nJehan Alain fu uno dei compositori francesi di musica per organo pi\u00f9 dotati della sua generazione, ma mor\u00ec in combattimento, con onore, all'et\u00e0 di 29 anni nella seconda guerra mondiale. Lasci\u00f2 la moglie Madeleine Payan, sposata nel 1935, e tre figli.\nLe sue opere pi\u00f9 note sono \"Litanies\", \"Trois Danses\" e \"Le Jardin Suspendu\".\nIl suo stile \u00e8 anticonvenzionale. Oltre a influenze impressionistiche ed orientali (ritmi e scale) si riconosce anche un certo umore surreale. Legato alle \"Litanies\" viene riportato il seguente commento: \u00abStoria d'un uomo che spinge un piccolo carro a tre ruote. Dietro di lui ci sono venti poliziotti che gli tirano addosso dei mattoni.\u00bb Un altro pezzo fu composto su due note che erano inceppate nell'organo di casa (\"Berceuse sur deux notes qui cornent\"). Molte delle sue opere hanno una breve durata aforistica.\nAnche suo fratello Olivier fu compositore, mentre sua sorella Marie-Claire \u00e8 stata una delle organiste pi\u00f9 famose.\nIn memoria del suo amico caduto Alain, Maurice Durufl\u00e9 compose il \"Prelude et Fugue sur le nom d\u00b4Alain\", che utilizza il nome come motivo."}
{"id": "597451", "revid": "72396", "url": "https://it.wikipedia.org/wiki?curid=597451", "title": "The Great Western Sugar Company", "text": ""}
{"id": "597452", "revid": "536103", "url": "https://it.wikipedia.org/wiki?curid=597452", "title": "Fulvio Suvich", "text": "Biografia.\nSi laurea presso l'Universit\u00e0 di Graz in legge. Allo scoppio della prima guerra mondiale si arruola volontario nell'esercito italiano. Massone, fu affiliato alla loggia di Roma Propaganda Massonica, del Grande Oriente d'Italia. Viene eletto deputato nel 1921 nelle file nazionaliste, fusesi nel 1923 con il PNF (Suvich cur\u00f2, con Francesco Giunta e Bruno Coceani, i tempi e le modalit\u00e0 della fusione nella regione giuliana).\nA Suvich vengono affidati altri incarichi di responsabilit\u00e0 e, nel 1926, viene nominato da Mussolini sottosegretario alle Finanze.\nDal 1931 \u00e8 Commissario per conto del governo dell'ENIT. Le sue funzioni riguardano la creazione di una nuova immagine propagandistica dell'Italia all'estero attraverso il turismo, considerato come una vetrina per esporre orgogliosamente ai visitatori stranieri l'opera del regime. Avvia inoltre una profonda riorganizzazione del sistema turistico italiano, per farlo corrispondere a quell'immagine dell'Italia che intendeva diffondere.\nDiviene inoltre sottosegretario agli Affari Esteri (dal 1932 al 1936), con Mussolini ministro \"ad interim\". Suvich sostiene l'indipendenza dell'Austria contro le mire annessionistiche tedesche e nel 1934, dopo che a Vienna viene assassinato il cancelliere Dollfuss per mano di simpatizzanti nazisti, convince Mussolini a schierare le truppe italiane lungo il confine del Brennero.\nFautore del riavvicinamento italo-francese, sostiene l'accordo tra Mussolini e Pierre Laval e cerca, nell'aprile 1935 a Stresa, un coinvolgimento pi\u00f9 stretto oltre che con la Francia, anche con la Gran Bretagna.\nDopo la proclamazione dell'Impero e l'inizio della guerra di Spagna nel 1936, Galeazzo Ciano assume la titolarit\u00e0 del Ministero degli Esteri e Suvich \u00e8 nominato ambasciatore a Washington dove rimane dal 1936 al 1938. Prosegue per qualche anno la carriera diplomatica e, nel dopoguerra, si ritira a vita privata. Muore a Trieste nel 1980."}
{"id": "597462", "revid": "287204", "url": "https://it.wikipedia.org/wiki?curid=597462", "title": "Ufficio europeo per la lotta antifrode", "text": "L'Ufficio europeo per la lotta antifrode (OLAF) \u00e8 un servizio della Commissione europea.\n\u00c8 stato istituito dalla Commissione europea (Commissione Prodi) con Decisione n. 352 del 28 aprile 1999, con l'obiettivo di contrastare le frodi, la corruzione e qualsiasi attivit\u00e0 illecita lesiva degli interessi finanziari della Comunit\u00e0 europea.\nIl bilancio comunitario \u00e8 finanziato dai cittadini degli Stati membri attraverso le risorse proprie al fine di realizzare progetti di interesse generale. Pertanto, l'evasione dei dazi e delle imposte che alimentano il bilancio comunitario o l'utilizzazione impropria di sussidi comunitari costituiscono un danno per il contribuente europeo.\nL'OLAF svolge indagini amministrative presso gli Stati membri per conto della Commissione, in collaborazione con i servizi investigativi nazionali (autorit\u00e0 di polizia, giudiziarie e amministrative).\nDirettori.\nFino alla sua scomparsa avvenuta il 9 gennaio 2010 il direttore generale dell'OLAF \u00e8 stato Franz-Hermann Br\u00fcner. Dopo un interim, il 14 dicembre 2010 la Commissione europea ha nominato nuovo direttore generale dell'ufficio l'italiano Giovanni Kessler, che \u00e8 rimasto in carica fino al 2017."}
{"id": "597466", "revid": "7336", "url": "https://it.wikipedia.org/wiki?curid=597466", "title": "Birichini", "text": ""}
{"id": "597474", "revid": "287204", "url": "https://it.wikipedia.org/wiki?curid=597474", "title": "L'opera al nero", "text": "L'opera al nero \u00e8 un romanzo storico di Marguerite Yourcenar del 1968, le cui vicende ruotano attorno alla figura di Zenone, un filosofo, scienziato e alchimista che l'autrice immagina essere nato in Belgio nel XVI secolo. Dal libro \u00e8 stato tratto nel 1988 il film \"L'opera al nero\", con Gian Maria Volont\u00e9 nel ruolo di Zenone.\nIl titolo \u00e8 un riferimento all'omonima fase alchimistica della Grande Opera.\nTrama.\nZenone nasce a Bruges agli inizi del Cinquecento in una famiglia di mercanti. In quanto figlio illegittimo, viene avviato alla carriera ecclesiastica, sotto la guida del canonico Bartolomeo Campanus. Il ragazzo, spronato dall'amore del canonico per la letteratura, si dedica con passione ai libri e allo studio, trovando nei classici gli strumenti utili al ragionamento e allo sviluppo del pensiero, ma allontanandosi sempre pi\u00f9 dalla dottrina cristiana. Dopo i primi tempi alla scuola di teologia, dove non ha difficolt\u00e0 a ottenere ottimi risultati, Zenone decide di partire per un viaggio senza fine in giro per il mondo alla ricerca di s\u00e9. Per mantenersi fa un po' di tutto, ma le sue principali attivit\u00e0 erano medicina e, segretamente, alchimia e filosofia, ragione per cui si sposta di citt\u00e0 in citt\u00e0 e di corte in corte, alla ricerca di nuovi saperi. Scrive di scienza e di alchimia, subendo sospetti e condanne a causa delle sue teorie, considerate ateistiche ed eretiche. Vive d'altronde in un'epoca in cui, tra riforma e controriforma, l'Europa \u00e8 attraversata da forti tensioni religiose e il solo sospetto di eresia pu\u00f2 portare al rogo; un intero capitolo del libro \u00e8 dedicato alla rivolta anabattista di M\u00fcnster, avvenuta tra il 1534 e il 1535.\nOrmai cinquantenne, Zenone decide di tornare sui suoi passi e di trascorrere un po' di tempo a Bruges sotto il falso nome di Sebastiano Theus. Qui incontra l'istruito e lungimirante priore dei Cordiglieri che gli offre un posto come medico presso l'ospizio del suo ordine. Lo stato di immobilit\u00e0 e di monotonia del suo nuovo lavoro non gli fa rimpiangere la vita movimentata fino allora trascorsa, anzi \u00e8 l'inizio di una nuova stagione della sua vita. Zenone continua la sua fervente attivit\u00e0 intellettuale che per\u00f2 non si rivolge pi\u00f9 alle grandi tematiche, ma alla riflessione sul rapporto tra il corpo e il mondo. Ne risulta un radicale distacco dalla propria particolarit\u00e0 umana, Zenone si immerge nell'oceano delle forme abbandonando ogni preconcetto filosofico. \u00c8 in questo momento che Zenone capisce che si sta compiendo in lui l\"opus nigrum\" (\"opera nera\"), ovvero la fase alchemica di spoliazione delle forme, della dissociazione degli elementi e di purificazione della materia: egli stesso \u00e8 la propria opera, e deve attraversare la fase della 'nigredo' per purificare la propria sostanza dalle filosofie e teologie imperfette del suo secolo e accedere cos\u00ec a una diversa cognizione del mondo e di se stesso.\nUna nuova svolta nella vicenda di Zenone avviene quando il priore dei Cordiglieri muore dopo una lunga malattia e con essa anche parte della sua copertura. Poco dopo, un grave scandalo trapela dalle mura del convento: alcuni frati si riuniscono nottetempo in stanze sotterranee e insieme a una giovane conversa celebrano riti orgiastici. Uno degli adepti \u00e8 frate Cipriano, aiutante nell'ospizio di Zenone che al momento di difendersi coinvolge il medico accusandolo di complicit\u00e0. Il finto dott. Theus si trova allora costretto a rivelare la sua vera identit\u00e0 e con essa vengono ricordate tutte le imputazioni d'eresia che fino ad allora gravavano sul suo nome. A nulla gli valgono le sue tesi difensive e dopo settanta giorni di agiata prigionia, la sua fine \u00e8 ormai segnata: Zenone dovr\u00e0 morire sul rogo, da eretico. Ma la sera prima dell'esecuzione, la ferrea disciplina mentale mantenuta durante tutto il periodo del processo si spezza improvvisamente. Zenone allora decide di mettere fine alla sua vita di propria mano prima che gli diventi impossibile una fine razionale. La sua morte deliberata si tinger\u00e0, negli ultimi istanti dell'agonia, dei colori alchemici dell''albedo' (bianco) e della 'rubedo' (rosso), adombrando la conclusione della sua opera umana e il passaggio ad una sostanza superiore."}
{"id": "597475", "revid": "767487", "url": "https://it.wikipedia.org/wiki?curid=597475", "title": "Vittorio Martuscelli", "text": "Laureato in giurisprudenza, \u00e8 presto entrato in magistratura, arrivando all'apice della carriera come presidente di sezione presso la Corte di cassazione.\nNel 1963 fu eletto alla Camera dei deputati nel collegio di Salerno, Benevento e Avellino per il Partito Socialista Italiano."}
{"id": "597480", "revid": "54666", "url": "https://it.wikipedia.org/wiki?curid=597480", "title": "Yohannes IV", "text": ""}
{"id": "597482", "revid": "339392", "url": "https://it.wikipedia.org/wiki?curid=597482", "title": "KADEK", "text": ""}
{"id": "597489", "revid": "402932", "url": "https://it.wikipedia.org/wiki?curid=597489", "title": "Bilancio dell'Unione europea", "text": "Il bilancio dell'Unione europea o bilancio comunitario si basa sul sistema di finanziamento delle \"risorse proprie\" dell'Unione europea, costituito da determinate voci di imposta. Si tratta di un bilancio a somma zero.\nDescrizione.\nCostituiscono risorse proprie della Comunit\u00e0 europea:\nIl problema del finanziamento della Comunit\u00e0 europea.\nI padri fondatori della Comunit\u00e0, consapevoli del fatto che il finanziamento di un'organizzazione internazionale attraverso i contributi versati dai singoli Stati favorisce delle disparit\u00e0 nella capacit\u00e0 di influenzare le scelte politiche ed economiche dell'organizzazione di cui fanno parte, hanno cercato fin dall'inizio di rendere la nascente Comunit\u00e0 europea il pi\u00f9 possibile autonoma dalle singole forze nazionali.\nNell'articolo 201 del Trattato di Roma (25 marzo 1957) - istitutivo della prima Comunit\u00e0 - \u00e8 stato previsto che, dopo un primo breve periodo di transizione, durante il quale la stessa si sarebbe finanziata con i contributi nazionali (determinati secondo un criterio di ripartizione percentuale individuato sulla base della capacit\u00e0 contributiva di ognuno), doveva avvenire il passaggio ad un sistema di risorse proprie che, fatte salve le altre entrate, avrebbe garantito l'integrale ed autonomo finanziamento del bilancio comunitario.\nTale passaggio \u00e8 avvenuto con la Decisione del 21 aprile 1970 (Trattato di Lussemburgo) quando, dopo diversi tentativi falliti per l'opposizione degli Stati pi\u00f9 forti ed in particolare della Francia (crisi della sedia vuota), il Consiglio, su impulso dei capi di Stato e di governo ha varato l'avvio del sistema delle risorse proprie.\nLa decisione del 1970 contempla per\u00f2, oltre alle risorse proprie tradizionali, spettanti di diritto senza che occorra un'ulteriore decisione delle singole autorit\u00e0 nazionali, anche un'entrata basata sull'imposta sul valore aggiunto, detta anche \"terza risorsa\", che in ogni caso lega la Comunit\u00e0 ad un contributo trasferitole dagli Stati.\nInoltre, nel 1988, il Consiglio, oltre ad includere tra le risorse proprie tradizionali anche i dazi CECA, ha istituito una \"quarta risorsa\", detta anche risorsa complementare, calcolata su una percentuale del Prodotto Nazionale Lordo (PNL).\nLe \"risorse tradizionali\", ossia i dazi doganali e i prelievi agricoli, costituiscono le \"risorse proprie per natura\", per la loro caratteristica di essere entrate di natura fiscale conseguenti a politiche comunitarie e non provenienti da finanziamenti degli Stati membri.\nInfatti, sia i dazi doganali (percepiti direttamente alle frontiere in conformit\u00e0 a una tariffa doganale comune in vigore gi\u00e0 dal 1968) che i prelievi agricoli, distinti in dazi e contributi, sono entrate direttamente ed autonomamente disciplinate dalla Comunit\u00e0. Alla loro riscossione provvedono i singoli ordinamenti nazionali che, in applicazione ad una normativa comune, periodicamente le accreditano su uno specifico conto \"risorse proprie\", acceso dalla Comunit\u00e0 presso ogni tesoreria nazionale.\nLa risorsa proveniente dall'IVA, attuata per la prima volta nel 1980, \u00e8 stata introdotta nel sistema del finanziamento della Comunit\u00e0 per integrare le risorse tradizionali ritenute non sufficienti a garantire l'intera copertura delle spese previste nel bilancio comunitario.\nLa \"risorsa complementare\", determinata da una percentuale del prodotto nazionale lordo, \u00e8 un contributo nazionale istituito al fine di integrare il finanziamento della Comunit\u00e0 per garantirne l'equilibrio di bilancio."}
{"id": "597491", "revid": "1971044", "url": "https://it.wikipedia.org/wiki?curid=597491", "title": "Governatorato di Dhi Qar", "text": "Il governatorato di Dh\u012b Q\u0101r () \u00e8 uno dei diciotto governatorati della Repubblica dell'Iraq, il cui capoluogo \u00e8 Nassiriya. Prima del 1976 si chiamava provincia di Muntafiq.\nIl governatorato si estende su un'area di 12.900 chilometri quadrati. Secondo le stime del 2003 la popolazione ammontava a 1.427.220 abitanti e nel 2012 \u00e8 stata calcolata di 1.906.243 abitanti.\nSono situate nella provincia le antiche rovine sumere di Ur, Eridu, Lagash e Girsu.\nComposizione etnico-religiosa.\nDhi Qar \u00e8 una provincia a grande maggioranza araba e musulmana di confessione sciita: \u00e8 compresa, infatti, in quel sud della \"Mesopotamia\" che presenta tali caratteristiche.\nSono, tuttavia, presenti piccole minoranze cattoliche di rito caldeo e musulmane di confessione sunnita.\nIl \"dopo Saddam\".\nLa presenza italiana.\nDopo l'operazione \"Libert\u00e0 Irachena\", conclusa dalla Coalizione guidata da Stati Uniti e Regno Unito, che aveva determinato il collasso del regime baathista di Saddam Hussein, l'Italia, che non aveva partecipato alle operazioni militari, inviava, aderendo all'invito dell'ONU, un proprio contingente (circa tremila fra uomini e donne), destinato alla provincia di Dh\u012b Q\u0101r, nell'ambito del comando britannico sul sud del Paese.\nIn tale contesto, prima del ripristino delle istituzioni autoctone irachene, avvenuto verso la met\u00e0 del 2004, il governatorato della provincia venne affidato a Barbara Contini, esperta operatrice umanitaria italiana.\nL'operato del contingente militare e dell'amministrazione civile italiani, soprattutto negli ambiti della salute, dell'educazione, dell'ingegneria civile e dell'addestramento delle locali forze armate e dell'ordine, venne molto apprezzato da gran parte della popolazione e delle autorit\u00e0 civili e religiose locali.\nGli attentati antitaliani.\nIl 12 novembre 2003, un autocarro-bomba si lanciava contro la base italiana di Nassiriya, causando la morte di diciannove italiani e nove iracheni.\nAltri attentati seguiranno nei mesi successivi causando altre morti; non sono stati completamente identificati i mandanti degli attacchi, anche se quasi certo \u00e8 il loro legame con la rete terroristica internazionale d'ispirazione sunnita al-Q\u0101\u02bfida, il che esclude complicit\u00e0 da parte della popolazione sciita.\nIl ritorno all'Iraq della sovranit\u00e0 militare.\nIl 21 settembre 2006, le autorit\u00e0 militari irachene assumono direttamente la responsabilit\u00e0 della sicurezza nella provincia.\nIl ritiro del contingente italiano \u00e8 stato completato il 2 dicembre 2006, ma ci\u00f2 non dovrebbe comportare l'interruzione del programma d'assistenza alla popolazione ed all'amministrazione dhiqariote ed irachene.\nLa proposta della \"Regione del Sud\".\nI fautori di una possibile soluzione federalista per il futuro dell'Iraq auspicano lo scioglimento delle province di Dhi Qar, Bassora e Mayasan e la loro confluenza in una nuova grande \"regione meridionale\", unita dagli omogenei caratteri etnici e confessionali e da comuni interessi economici e culturali.\nL'Assemblea costituente irachena ha lasciato in sospeso tale proposta che, tuttavia, non \u00e8 uscita dal dibattito pubblico.\nIl Parlamento di Baghdad ha approvato, nell'ottobre 2006, una legge che consente, a partire dall'aprile 2008, la fusione di due o pi\u00f9 province, aprendo la strada alla fondazione della \"regione del Sud\", nonostante le preoccupazioni di chi teme che ci\u00f2 possa favorire la dissoluzione della Repubblica mesopotamica."}
{"id": "597501", "revid": "1564499", "url": "https://it.wikipedia.org/wiki?curid=597501", "title": "Mofeta", "text": "La mofeta o moffetta \u00e8 una forma secondaria di attivit\u00e0 vulcanica, corrispondente allo stadio finale di una fumarola e consistente in emissioni fredde di anidride carbonica che scaturiscono da fessurazioni del terreno.\nEssendo tale gas pi\u00f9 denso dell'aria, in luoghi non ventilati quali ad esempio grotte e cunicoli minerari tende a ristagnare sul fondo. Il problema affligge in modo particolare i pozzi verticali, che si riempiono in breve tempo diventando ben presto inagibili.\nIl naturalista settecentesco Giorgio Santi testimonia un uso passato del termine \"mofeta\" pi\u00f9 generale, ovvero comprendente un composto \u00abdi gas idrogeno per lo pi\u00f9 solforato, di gas acido-carbonico, e da carbonico libero\u00bb. Tale miscuglio, rispetto all'anidride carbonica pura, oltre a risultare velenoso per i minatori era anche pi\u00f9 volatile, comprometteva l'integrit\u00e0 delle strutture portanti in legno ed era potenzialmente esplosivo (da non confondersi, comunque, con il gris\u00f9, composto prevalentemente da metano).\nI minatori affrontavano il problema calando nei pozzi secchi pieni di tizzoni accesi, che consumavano la parte combustibile della mofeta riducendola alla pura componente inerte di anidride carbonica, che tornava a concentrarsi, in quantit\u00e0 estremamente ridotta, sul fondo del pozzo dove la presenza umana non era necessaria.\nIn Italia sono degne di nota la mofeta del lago Naftia presso Catania, la mefite d'Ansanto presso Rocca San Felice in Irpinia, le mofete di Oliveto Citra, la mofeta dei Borboi presso Orciatico e la mofeta della Grotta del Cane nei Campi Flegrei. Quest'ultima prenderebbe il nome dall'antica usanza di evidenziare la presenza di anidride carbonica in prossimit\u00e0 del fondo introducendovi un cane che, costretto dalla sua bassa statura a respirarlo, era destinato a morire nell'arco di pochi minuti."}
{"id": "597509", "revid": "767487", "url": "https://it.wikipedia.org/wiki?curid=597509", "title": "Sceblasti", "text": "La sc\u00e9blasti \u00e8 il caratteristico pane condito di Zollino che assomiglia, ma si discosta totalmente da altri pani conditi all'apparenza simili in tutto il Salento. Nella lingua tipica della zona, il griko, significa \"senza forma\". \u00c8 cotta sulla pietra nei caratteristici forni a legna e, secondo la tradizione, era il primo pane ad essere sfornato, di solito all'alba. Rappresentava un momento collettivo di gioia e di buon augurio per i contadini.\nLa sc\u00e9blasti nasce da un impasto di: farina, acqua, zucca gialla, olive, cipolla, zucchine, olio, peperoncino, sale e capperi.\nIl 2 e 3 agosto di ogni anno la pro loco di Zollino organizza \"Sc\u00e9blasti\", che si svolge lungo un suggestivo percorso che attraversa antiche strade e piazze del centro storico del paese tra antiche case a corte, all'interno delle quali si possono gustare le tradizionali specialit\u00e0 della cucina salentina.\nProdotti simili:"}
{"id": "597513", "revid": "5456", "url": "https://it.wikipedia.org/wiki?curid=597513", "title": "Sand in Taufers", "text": ""}
{"id": "597514", "revid": "228587", "url": "https://it.wikipedia.org/wiki?curid=597514", "title": "Sanit\u00e0", "text": ""}
{"id": "597515", "revid": "1784425", "url": "https://it.wikipedia.org/wiki?curid=597515", "title": "Juscelino Kubitschek de Oliveira", "text": "\u00c8 stato presidente del Brasile dal 31 gennaio 1956 al 31 gennaio 1961.\nBiografia.\nJuscelino Kubitschek de Oliveira nacque a Diamantina, nello stato brasiliano di Minas Gerais, il 12 settembre 1902, figlio di Jo\u00e3o C\u00e9sar de Oliveira (1872-1905), un modesto commesso viaggiatore brasiliano, e di J\u00falia Coelho Kubitschek (1873-1973), un'insegnante brasiliana di origini rom-cecoslovacche per parte di padre. Studi\u00f2 medicina presso l'Universit\u00e0 di Belo Horizonte, conseguendo poi la specializzazione in urologia in Francia e in Germania. Dopo aver lavorato come medico legale nella polizia, cominci\u00f2 la sua carriera politica: fu sindaco di Belo Horizonte nel 1940, governatore dello Stato di Minas Gerais dal 1950 al 1955 e presidente del Brasile dal 1956 al 1961. Fu anche eletto senatore per lo Stato del Goi\u00e1s nel 1962.\nEsponente di centro, come presidente stimol\u00f2 l'industrializzazione, soprattutto automobilistica, producendo una rapida crescita economica, ma anche un aumento del debito pubblico, interno ed esterno. Promosse poi la creazione di una nuova capitale nell'altopiano centrale del paese, Brasilia, inaugurata nel 1960, e cerc\u00f2 anche di rafforzare l'Organizzazione degli stati latino-americani. Accusato di corruzione in concomitanza con la salita al potere della dittatura militare, si ritir\u00f2 dalla vita politica nel 1964. Mor\u00ec nel 1976 in un incidente automobilistico dalle circostanze ancora oggi poco chiare a Resende, nei pressi di Rio de Janeiro.\nTra i vari monumenti a lui dedicati in territorio brasiliano, \u00e8 degno di nota quello progettato da Oscar Niemeyer e inaugurato a Brasilia nel 1981. Gli sono stati inoltre dedicati l'aeroporto di Brasilia-Presidente Juscelino Kubitschek e il ponte Juscelino Kubitschek, che attraversa il lago Parano\u00e1, sempre a Brasilia, inaugurato nel 2002."}
{"id": "597516", "revid": "11959", "url": "https://it.wikipedia.org/wiki?curid=597516", "title": "Giorgio Levi della Vida", "text": ""}
{"id": "597521", "revid": "22356", "url": "https://it.wikipedia.org/wiki?curid=597521", "title": "Fukuisaurus", "text": ""}
{"id": "597523", "revid": "1543377", "url": "https://it.wikipedia.org/wiki?curid=597523", "title": "Vanessa Petruo", "text": "Biografia.\nVanessa Petruo \u00e8 la prima di tre figli (Jan-Alexander e Priszilla) di Thomas e Mercedes Petruo. \u00c8 tedesca da parte di padre e peruviana da parte di madre. \u00c8 una figlia d'arte. Il padre \u00e8 un attore professionista, il nonno presentava un famoso programma in radio.\nA sette anni Vanessa inizia a cantare, ballare e recitare e durante l'adolescenza colleziona diverse apparizioni in tv ed esperienze con la sua band. Dopo le superiori si iscrive all'universit\u00e0, ma abbandona gli studi per lavorare a MTV Germania e N24. Nel 1998 ottiene una parte nella famosa soap opera tedesca \"Gute Zeiten, schlechte Zeiten\".\nNo Angels.\nNel 2000 grazie ad una fortunata coincidenza Vanessa decide di partecipare alle audizioni del reality show \"Popstars\". Entra in competizione con altre migliaia di donne, e impressiona la giuria formata da Simone Ange, Rainer Moslener e Mario M. Mendryzcki con una personale versione di \"Ain't no sunshine\" di Bill Withers. Raggiunge facilmente le finali con altre dieci ragazze e nel novembre 2000 la giuria la sceglie per far parte delle No Angels.\nNei quattro mesi successivi la Cheyenne Records, casa discografica del gruppo, studia il look e il sound delle ragazze e nell'aprile 2001 viene pubblicato il singolo di debutto \"Daylight in your eyes\", contenuto nel primo album \"Elle'ments\". Sia il singolo che l'album registrano un successo inaspettato, entrambi raggiungono la vetta della classifiche tedesche, austriache e svizzere.\nNei due anni successivi il gruppo realizza altri due album (\"Now...Us!\" e \"Pure\") e un album swing di successo (\"When the angels swing\"). Dei dodici singoli estratti, quattro raggiungono la numero 1 e altri 10 la top ten, rendendo le No Angels, la girlband pi\u00f9 popolare della loro era, con oltre 5 milioni di dischi venduti.\nIl 5 settembre 2003 la band annuncia lo scioglimento e le componenti proseguono tutte la carriera solista, in tv, nel teatro e nel cinema. L'uscita della raccolta \"The Best of No Angels\" segna la fine della carriera del gruppo. Nel 2007 \u00e8 annunciata la reunion del gruppo, alla quale per\u00f2 non prende parte Vanessa.\nCarriera solista.\nNell'estate 2004 Vanessa scrive e produce, con lo pseudonimo Vany, il primo singolo \"Dramaqueen\". Il brano raggiunge la posizione #11 della classifica tedesca rivelandosi un buon successo. L'uscita del secondo singolo \"Pop that melody\", prodotto dal Mousse T., viene cancellata senza alcun motivo, nonostante sia stato gi\u00e0 girato il videoclip del brano e per un paio di mesi Vanessa continua a lavorare per l'etichetta Polydor come semplice impiegata.\nDopo aver rescisso il contratto con la Polydor, Vanessa recita nella serie tv tedesca \"Wilde Engel\", nata sulla falsariga della famosa serie Charlie's Angels e mandata in onda nell'aprile 2005. Inoltre presta la voce per due lungometraggi d'animazione: Lilo &amp; Stitch e \"Back to Gaya\". Firma un nuovo contratto con la Universal Records e realizza il nuovo singolo \"Hot blooded woman\", inserito nel primo album \"Mama Lilla Would\", uscito nel novembre 2005. La critica apprezza entrambi i lavori, che non riscontrano per\u00f2 i favori del pubblico. Nonostante ci\u00f2 la casa discografica decide di far passare in radio un secondo singolo \"Break my wings\". Nel settembre 2006 Vanessa recita nel film \"Wo ist fred?\". Attualmente Vanessa \u00e8 in studio per registrare il suo secondo album. Sul sito personale Myspace.com \u00e8 possibile ascoltare una ventina di demo. L'uscita del nuovo album \u00e8 prevista per 2008."}
{"id": "597524", "revid": "919135", "url": "https://it.wikipedia.org/wiki?curid=597524", "title": "Distanza euclidea", "text": "In matematica, la distanza euclidea \u00e8 una distanza tra due punti, in particolare \u00e8 una misura della lunghezza del segmento avente per estremi i due punti.\nUsando questa distanza, lo spazio euclideo diventa uno spazio metrico (pi\u00f9 in particolare risulta uno spazio di Hilbert). La letteratura tradizionale si riferisce a questa metrica come \"metrica pitagorica\".\nDistanza unidimensionale.\nPer due punti in uno spazio unidimensionale, formula_1 e formula_2, la distanza euclidea \u00e8 calcolata come:\nDistanza bidimensionale.\nPer due punti in uno spazio bidimensionale, formula_4 e formula_5, la distanza euclidea \u00e8 calcolata come:\nApprossimazione 2D per applicazioni informatiche.\nUn'approssimazione rapida della distanza in 2D basata su un intorno ottagonale pu\u00f2 essere calcolata come segue. Sia formula_7 (valore assoluto) e formula_8. Se formula_9, la distanza approssimata \u00e8 formula_10; se formula_11, si invertono i due valori.\nLa differenza dalla distanza esatta \u00e8 tra il \u22126% e il +3%; pi\u00f9 dell'85% di tutte le possibili differenze sono tra il \u22123% e il +3%.\nIl seguente codice Maple implementa questa approssimazione e produce un grafico con la circonferenza reale in nero e l'intorno ottagonale approssimato in rosso:\nEsistono altri tipi di approssimazione. Tutte cercano generalmente di evitare le radici quadrate, dato che sono costose in termini computazionali, e sono fonte di diversi errori: \"rapporto di velocit\u00e0\". Usando la notazione di cui sopra, l'approssimazione \"dx\" + \"dy\" \u2212 (1/2)\u00d7min(\"dx\",\"dy\") genera un errore tra lo 0% e il 12% (attribuito ad Alan Paeth). Un'approssimazione migliore in termini di errore RMS \u00e8 \"dx\" + \"dy\" \u2212 (5/8)\u00d7min(\"dx\",\"dy\"), per la quale \u00e8 stimato un errore tra il \u22123% e il 7%.\n\u00c8 bene notare che se \u00e8 necessario confrontare distanze (per le quali si vuole solo sapere ad esempio qual \u00e8 la maggiore, e non l'effettiva differenza) non \u00e8 necessario calcolare la radice quadrata di tutte se si tiene conto delle seguenti propriet\u00e0:\nUn esempio del primo caso potrebbe essere quello di provare a determinare in quale punto della griglia di un sistema CAD/CAM 2D potrebbe ricadere (\"snap to\") un punto arbitrario. Questa non \u00e8 realmente un'approssimazione, comunque, dato che il risultato \u00e8 esatto.\nDistanza tri-dimensionale.\nPer due punti in tre dimensioni, formula_21 e formula_22, la distanza \u00e8 calcolata come:\nApprossimazioni 3D per applicazioni informatiche.\nCome indicato nella sezione sull'approssimazione 2D, quando si confrontano distanze (per le quali si vuole solo sapere ad esempio qual \u00e8 la maggiore, e non l'effettiva differenza) non \u00e8 necessario calcolare la radice quadrata di tutte. Infatti vale la regola che se formula_12 \u00e8 maggiore di formula_13, allora anche la distanza formula_14 sar\u00e0 maggiore della distanza formula_15.\nAd esempio, se si cerca la minima distanza tra due superfici in uno spazio tridimensionale, usando un sistema CAD/CAM 3D, si potrebbe pensare di costruire una griglia di punti in ogni superficie e confrontare la distanza di ogni singolo punto nella prima superficie da ogni punto della seconda. Non \u00e8 necessario conoscere la distanza effettiva, ma solo quale distanza \u00e8 la minore. Una volta individuati i due punti pi\u00f9 vicini, si pu\u00f2 creare una griglia pi\u00f9 piccola attorno a questi punti in ogni superficie e ripetere il procedimento. Dopo diverse iterazioni si riesce a valutare quali sono i punti pi\u00f9 vicini in assoluto, e di questi calcolare la radice quadrata per ottenere un'ottima approssimazione della distanza minima tra le due superfici.\nDistanza n-dimensionale.\nIn generale, per due punti in uno spazio formula_28-dimensionale, formula_29 e formula_30, la distanza euclidea \u00e8 calcolata come:"}
{"id": "597528", "revid": "1005847", "url": "https://it.wikipedia.org/wiki?curid=597528", "title": "Partito Democratico (Romania)", "text": "Il Partito Democratico (in rumeno \"Partidul Democrat\", PD) \u00e8 stato un partito politico rumeno.\nNato nel 1993, si richiamava alla socialdemocrazia e si presentava come il prosecutore del Fronte di Salvezza Nazionale (FSN) dell'ex primo ministro Petre Roman.\nAlle elezioni del 1996 ottenne il 13%, contribu\u00ec in modo decisivo all'elezione di Emil Constantinescu alla presidenza della repubblica e fino al 2000 fece parte di una coalizione di governo insieme a diverse forze di centro-destra. Il crollo alle elezioni del 2000 (7%), tuttavia, caus\u00f2 della fine della presidenza di Roman, che nel 2001 fu sostituito alla guida del PD da Traian B\u0103sescu.\nIl nuovo leader riusc\u00ec a consolidare la forza del partito e a siglare un'alleanza con il Partito Nazionale Liberale, l'Alleanza Giustizia e Verit\u00e0, che nel 2004 lo sostenne nella vittoriosa corsa elettorale alla presidenza della repubblica. Nuovamente al governo dal 2004 al 2007 insieme al PNL, a partire dal 2005 il partito si orient\u00f2 al centro-destra, abbracciando il popolarismo.\nRiprofilatosi sul piano ideologico, si ritir\u00f2 dall'Internazionale socialista, di cui era membro dal 1996, e dal Partito del Socialismo Europeo, di cui era membro associato dal 1999, ed entr\u00f2 nel Partito Popolare Europeo (2005) e nell'Internazionale Democratica Centrista (2007)\nDa capo di Stato B\u0103sescu fu protagonista di duri contrasti con gli alleati, che nel 2007 decisero di escludere il PD dalla maggioranza. Nel dicembre dello stesso anno fu decretata la fusione con il Partito Liberale Democratico, che segn\u00f2 la nascita del successore diretto del PD, il Partito Democratico Liberale (PDL).\nStoria.\nOrigini.\nIn seguito alla rivoluzione romena del 1989 che rovesci\u00f2 la dittatura di Nicolae Ceau\u0219escu, nacque un organo di governo provvisorio, il Consiglio del Fronte di Salvezza Nazionale (CFSN), guidato dal Fronte di Salvezza Nazionale (FSN), grande partito di ispirazione socialdemocratica composto essenzialmente da ex militanti del Partito Comunista Rumeno (PCR), tra i quali il presidente della repubblica Ion Iliescu e il primo ministro Petre Roman. Grazie alla propria egemonia istituzionale, politica e mediatica, il FSN domin\u00f2 le prime libere elezioni tenutesi nel 1990 e gest\u00ec in totale autonomia la prima fase di transizione del paese alla democrazia.\nNei successivi due anni, tuttavia, emersero due correnti contrapposte. Da una parte l'ala riformista di Petre Roman e dall'altra quella conservatrice costituitasi intorno a Ion Iliescu, che sosteneva una politica di lenta transizione all'economia di mercato e di pi\u00f9 ampie garanzie di protezione sociale, elementi che attraevano le fasce popolari dell'elettorato ancora legate all'ideologia comunista. La scissione si consum\u00f2 nel corso della conferenza nazionale del 27-29 marzo 1992. La maggioranza dei delegati del partito sostenne il programma di Petre Roman \u00abIl Futuro-Oggi\u00bb (\u00ab\"Viitorul-Azi\"\u00bb), che definiva il FSN come una forza di centro-sinistra che si impegnava a completare la riforma dell'economia. Roman fu rieletto presidente, ma numerosi elementi della fazione fedele a Ion Iliescu si dimisero in segno di protesta e nei giorni successivi fondarono un nuovo partito, il Fronte Democratico di Salvezza Nazionale (FDSN).\nLe elezioni del 1992 confermarono l'egemonia di Iliescu e della sua corrente, mentre con il 10% delle preferenze il FSN di Roman divenne il terzo partito del paese e and\u00f2 all'opposizione del governo V\u0103c\u0103roiu.\nNascita del Partito Democratico.\nIl 31 marzo 1993, grazie alla fusione con la piccola formazione del Partito Democratico di Constantin Vi\u0219inescu, fondata nel maggio 1991, il FSN entr\u00f2 in una nuova fase, con l'assunzione del nuovo nome. La ridenominazione fu convalidata dal tribunale di Bucarest il 23 maggio 1993 e fu ratificata dalla convenzione nazionale straordinaria del PD tenutasi a Costanza tra il 28 e il 29 maggio 1993, che approv\u00f2 il nuovo statuto, elesse l'intera struttura dirigenziale e conferm\u00f2 Petre Roman alla presidenza.\nNel piano di rafforzamento promosso dal partito, il 1\u00ba luglio 1993 fu creata una coalizione che si proponeva di unificare tutti i movimenti di ispirazione socialdemocratica del paese, che volevano abbracciare il riformismo e discostarsi dalle influenze del socialismo proletario e del comunismo. Questa prese il nome di Alleanza Social Democratica (\"Alian\u021ba Social Democrat\u0103\", ASD) e rappresentava un tentativo di realizzare una strategia politica comune per le successive tornate elettorali. Vi aderirono i minuscoli Partito Social Democratico Tradizionale, Partito Repubblicano Rumeno e Partito Democratico del Lavoro. Malgrado le intenzioni, la coalizione non ebbe seguito a livello pratico, mentre il Partito Democratico del Lavoro venne interamente assorbito dal PD nel corso della convenzione nazionale del 24-25 ottobre 1994 di Cluj-Napoca. Il meeting del partito stabil\u00ec la rielezione di Roman quale presidente e approv\u00f2 il suo programma \u00abPer una nuova Romania, del lavoro e della giustizia\u00bb (\u00ab\"Pentru o nou\u0103 Rom\u00e2nie, a muncii si a drept\u0103\u021bii\"\u00bb).\nFondazione dell'Unione Social Democratica.\nNonostante lo scarso successo dell'ASD, invece, per il PD fu fruttuosa la politica di alleanze con gli altri partiti d'opposizione. Il 19 aprile 1995 sigl\u00f2 un protocollo di collaborazione con la Convenzione Democratica Romena (CDR) e il 27 settembre dello stesso anno realizz\u00f2 un importante accordo con il Partito Social Democratico Romeno (PSDR) di Sergiu Cunescu, gruppo che rappresentava l'erede diretto della tradizione socialdemocratica romena risalente agli anni precedenti la dittatura. Il patto condusse alla nascita della coalizione Unione Social Democratica (\"Uniunea Social Democrat\u0103\", USD), alleanza che prevedeva la partecipazione su liste comuni per le elezioni amministrative e parlamentari del 1996, nonch\u00e9 l'appoggio alla candidatura di Roman alla presidenza della repubblica.\nAl suo debutto elettorale, in occasione delle locali dell'estate 1996, la coalizione ottenne 475 posizioni di sindaco, 200 di consigliere distrettuale e 5.957 di consigliere municipale. Con circa il 13% fu la terza forza del paese dietro a Partito della Democrazia Sociale di Romania (PDSR) e CDR. Tra i centri principali il PD ottenne la guida dei municipi di Costanza (Gheorghe Mih\u0103ie\u0219i) e Pite\u0219ti (Tudor Pendiuc).\nUn ulteriore successo ottenuto nel corso dell'anno, nel settembre 1996, fu l'ammissione all'Internazionale Socialista come membro osservatore, insieme agli alleati del PSDR. Sia il PD che il PSDR ne divennero membri a pieno titolo nel corso della conferenza mondiale dell'8-10 novembre 1999. Nel marzo 1999 il PD fu accettato come associato anche dal Partito del Socialismo Europeo.\nElezioni parlamentari e presidenziali del 1996.\nIl 4 settembre 1996 Petre Roman fu ufficialmente indicato dall'USD come proprio candidato alla presidenza della repubblica, mentre la campagna elettorale per le parlamentari fu curata da Radu Berceanu. Il PD rimase il partito pi\u00f9 forte della coalizione, visto che dalle proprie file proveniva il 75% dei rappresentanti dell'intera USD. Il risultato del voto del 3 novembre restitu\u00ec un quadro simile a quello delle amministrative, con l'USD terza forza parlamentare con il 13% (53 deputati e 23 senatori). Petre Roman, invece, nelle concomitanti presidenziali consegu\u00ec il 20%. Al secondo turno si sarebbero affrontati Emil Constantinescu (CDR) e Ion Iliescu (PDSR).\nDopo la riapertura della campagna per il ballottaggio presidenziale, il 7 novembre l'USD si coalizz\u00f2 con il centro-destra contro Iliescu e sigl\u00f2 un accordo insieme alla CDR per il sostegno comune al loro candidato. Petre Roman invit\u00f2 pubblicamente il suo elettorato a votare per Constantinescu, rafforzandone indiscutibilmente le probabilit\u00e0 di essere eletto. Il patto prevedeva la partecipazione dell'USD ad un eventuale governo di coalizione. Il successo del leader della CDR, infatti, apr\u00ec le porte dell'esecutivo al partito di Roman.\nIl 6 dicembre 1996 USD, CDR e Unione Democratica Magiara di Romania (UDMR) stipularono l'\u00abaccordo di solidariet\u00e0 governativa e parlamentare\u00bb, per il supporto ad un esecutivo di coalizione, la realizzazione di consultazioni periodiche fra gli alleati e il coordinamento delle attivit\u00e0 parlamentari. Sul piano economico il programma di governo si basava su un ampio processo di liberalizzazione che prevedeva la riduzione della spesa pubblica, la riforma del sistema bancario, l'accelerazione del processo di privatizzazione delle industrie nei settori strategici.\nIn virt\u00f9 dell'accordo con la CDR, il PD entr\u00f2 nel governo Ciorbea con sei ministri, mentre Petre Roman consegu\u00ec la presidenza del senato grazie al supporto degli alleati.\nIl 29 agosto 1997 la convenzione nazionale del PD riunita a Ia\u0219i ratific\u00f2 l'assorbimento del Partito dell'Unit\u00e0 Social Democratica e del Fronte Democratico Rumeno. Fu adottata, inoltre, la mozione \u00abPartito Democratico - Un partito che guarda al futuro\u00bb (\u00ab\"Partidul Democrat \u2013 un partid care prive\u0219te spre viitor\"\u00bb) che permise la rielezione di Roman alla presidenza. Lo statuto fu modificato in modo da permettere un cambiamento nella struttura dirigente: l'ufficio esecutivo fu sostituito da un ufficio permanente nazionale composto da un consiglio politico e un consiglio esecutivo.\nGoverno con la Convenzione Democratica Romena.\nGoverno Ciorbea.\nNonostante gli entusiasmi, il PD entr\u00f2 presto in contrasto con gli alleati del neonato governo che vide la luce alla fine del 1996. La stabilit\u00e0 dell'esecutivo fu compromessa da debilitanti lotte interne alla coalizione. Le differenze e le ideologie di partito emersero con violenza gi\u00e0 tra l'estate e l'autunno del 1997, quando Petre Roman invoc\u00f2 una revisione del radicale processo di riforma promosso dalla CDR, criticando l'incoerenza delle politiche finanziarie, sull'istruzione e sulla sanit\u00e0 dell'esecutivo, dando il via ad un duro ostruzionismo nei confronti del premier Victor Ciorbea.\nLa legislatura fu di fatto bloccata e rallentata da continui contrasti tra la CDR e l'USD. Disaccordi vennero a galla per i tagli alle spese correnti dei ministeri e per le nomine dei dirigenti di alcune societ\u00e0 pubbliche (in primis Bancorex), dei vertici del Fondo per le propriet\u00e0 di stato (FPS) e degli ambasciatori indicati da Constantinescu. Il PD, inoltre, rifiut\u00f2 i termini di numerose leggi. Nel luglio 1997 il PD, tramite il presidente della commissione agricoltura del senato Tri\u021b\u0103 F\u0103ni\u021b\u0103, ritenendole di importanza strategica, si oppose fermamente alla privatizzazione delle aziende agricole statali voluta dalla CDR. In seguito a lunghe polemiche la legge sulla redistribuzione delle propriet\u00e0 agricole nazionalizzate dallo Stato (legge 1/2000), dopo quasi tre anni, fu approvata anche con il voto del PD, ma con un limite di 50 ettari per persona per gli appezzamenti e 10 ettari per persona per le foreste, mentre la CDR proponeva una restituzione totale.\nUlteriori diatribe emersero nel dibattito sulla legge sulla restituzione delle propriet\u00e0 immobiliari confiscate dal regime comunista e ancora in mano allo Stato. L'USD al fianco dell'opposizione si rifiut\u00f2 di approvare la variante proposta dal governo, sostenendo che esisteva il rischio di dover sgomberare edifici che ospitavano servizi di pubblica utilit\u00e0, quali scuole e ospedali. Il partito, tuttavia, difendeva anche i propri interessi, poich\u00e9 in molte abitazioni nazionalizzate vivevano gli stessi membri del PD, che le avevano ricevute in usufrutto dall'agenzia di amministrazione del protocollo di Stato. Come emerso nel giugno 1997, infatti, diversi membri del PDSR e del PD, incluso Petre Roman, furono al centro di un rapporto elaborato dal presidente dell'Autorit\u00e0 per la valorizzazione degli attivi bancari (AVAB), Valerian Stan. In esso risultava che un cospicuo numero di personalit\u00e0 politiche che avevano avuto un ruolo attivo nel corso della rivoluzione e che erano state vicine a Ion Iliescu nei primi anni novanta, avevano ricevuto in usufrutto dallo Stato in circostanze poco trasparenti delle residenze di protocollo, in cui ancora vivevano con canoni puramente nominali. Per evitare la sollevazione dell'USD e la conseguente rottura della coalizione, il premier Ciorbea cedette alle pressioni degli alleati e nell'agosto 1997 conged\u00f2 Stan, per aver diffuso alla stampa informazioni diffamatorie nei confronti dei leader del PD senza averlo consultato.\nNell'agosto 1997 Roman minacci\u00f2 apertamente il ritiro dei suoi ministri nel caso in cui non si fosse posto un freno alle misure di riforma dell'economia concepite dal primo ministro. Per provare a placare le tensioni, nel dicembre 1997 fu realizzato un rimpasto che coinvolse un terzo della squadra di governo, ma anche tali termini lasciarono insoddisfatta la dirigenza del PD. Nello stesso mese il ministro dei trasporti in area PD Traian B\u0103sescu accus\u00f2 pubblicamente il governo di debolezza e indecisione e, successivamente, rassegn\u00f2 le proprie dimissioni dall'incarico su richiesta del premier.\nIl 14 gennaio 1998, al culmine della disputa, il consiglio nazionale di coordinamento del PD annunci\u00f2 ufficialmente il ritiro del proprio sostegno al primo ministro e chiese ai partner di coalizione di trovare una soluzione per formare un nuovo governo entro il 31 marzo. Visto il rifiuto di Ciorbea, il 2 febbraio l'USD usc\u00ec dal governo, lasciando la CDR in una situazione di minoranza e il 29 marzo prepar\u00f2 una mozione si sfiducia che, per\u00f2, non fu mai dibattuta in parlamento. Il 30 marzo, infatti, impossibilitato a realizzare la propria agenda politica, Ciorbea si dimise dal ruolo di primo ministro.\nGoverno Vasile.\nIl suo successore Radu Vasile riusc\u00ec a recuperare per la propria investitura il sostegno dell'USD, che torn\u00f2 al governo, ma fece fronte alle stesse difficolt\u00e0 e non ebbe pieno successo nel compimento del processo di democratizzazione, di lotta alla corruzione e di liberalizzazione, elementi che misero in allarme gli osservatori e le istituzioni internazionali. La mossa del partito di rientrare nella maggioranza, tuttavia, non fu percepita positivamente dall'elettorato, poich\u00e9 il candidato del PD alle elezioni per il sindaco di Bucarest del 1996, Alexandru Sassu, ottenne appena il 3%.\nL'ambigua posizione del PD in seno al governo rimase invariata. Tra il 1996 e il 2000, malgrado facesse parte della maggioranza, quindi, il PD prov\u00f2 il pi\u00f9 possibile a mantenere una posizione di indipendenza politica dagli alleati di centro-destra, pur configurandosi come un partito d'opposizione alle scelte dello stesso governo. Nel gennaio 1999 Roman dichiar\u00f2 che il governo Vasile aveva tre mesi a disposizione per velocizzare l'applicazione del programma, altrimenti l'USD si sarebbe ritirata dal consiglio dei ministri. Il premier, in ogni caso, rimase in carica solamente fino al dicembre 1999.\nGoverno Is\u0103rescu.\nAlla nascita del governo Is\u0103rescu, nel dicembre 1999, Petre Roman rinunci\u00f2 al ruolo di capo del senato e assunse l'incarico di ministro degli esteri, funzione particolarmente importante per via dei negoziati in atto per l'ingresso della Romania nella NATO e nell'Unione europea. In tal modo Roman provava a garantirsi una maggiore visibilit\u00e0 politica in vista delle elezioni presidenziali dell'anno successivo.\nAl di l\u00e0 della difficile coabitazione con la CDR, anche l'USD and\u00f2 incontro al disfacimento. Nel corso del 1999 il PSDR denunci\u00f2 il ruolo marginale riservato al partito in seno alla coalizione, cosicch\u00e9 i due gruppi decisero di concorrere separatamente alle future elezioni del 2000. Nello specifico il 13 maggio 1999 Sergiu Cunescu pubblic\u00f2 una lettera aperta in cui informava Roman che il PSDR avrebbe formato delle alleanze con altri partiti di centro-sinistra.\nOltre ai problemi con gli alleati, vi furono malumori interni anche allo stesso Partito Democratico che, comunque, si risolsero con l'espulsione dei dissidenti (tra i quali l'ex ministro degli esteri Adrian Severin e il senatore Adrian Vil\u0103u). Nel corso del 2000, altri nomi importanti della dirigenza abbandonarono il PD, tra i quali Victor Babiuc, che pass\u00f2 al Partito Nazionale Liberale (PNL) e si dimise da ministro della difesa, e Stelian Du\u021bu, presidente del consiglio del distretto di Costanza, che lasci\u00f2 il partito in seguito alle dure polemiche scaturite dalla redazione delle liste per le elezioni parlamentari.\nElezioni del 2000.\nTra il 1998 e il 2000 sul piano interno il PD adott\u00f2 diversi atti politici che definivano le strategie politiche per gli anni successivi. Il 21 novembre 1998 Roman present\u00f2 al consiglio direttivo del partito il documento \u00abSvolta per la collocazione nella famiglia social-democratica\u00bb (\u00abCotitura spre a\u0219ezarea \u00een matca social-democrat\u0103\u00bb). Nel febbraio 1999 fu elaborato il programma d'azione politica \u00abUn buon governo per il paese - la via social-democratica\u00bb (\u00ab\"O bun\u0103 guvernare pentru \u021bar\u0103 - calea social-democrat\u0103\"\u00bb), i cui punti furono alla base del successivo \"quaderno politico\" chiamato \u00abVisione politica sulla strategia di sviluppo della Romania all'ingresso del XXI secolo\u00bb (\u00ab\"Viziune politic\u0103 asupra strategiei de dezvoltare a Rom\u00e2niei \u00een \u00eent\u00e2mpinarea secolului XXI\"\u00bb).\nIl 16 agosto 1999 fu lanciata a T\u00e2rgu Mure\u0219 la \u00abDichiarazione per la Transilvania\u00bb e il 18 gennaio a Ia\u0219i un analogo manifesto politico, la \u00abDichiarazione per la Moldavia\u00bb. A queste si aggiunse la mozione che, approvata dalla convenzione nazionale del 18-19 febbraio 2000 e chiamata \u00abFiducia in ognuno - possibilit\u00e0 per tutti\u00bb (\u00ab\"\u00cencredere \u00een fiecare \u2013 \u0219anse pentru to\u021bi\"\u00bb), rappresentava il programma politico per il periodo 2001-2004. Petre Roman fu rieletto presidente con i voti di 910 su un totale 1.005 delegati.\nLe elezioni locali del 2000 rappresentarono un doppio successo per il partito. Da una parte, a causa del serio indebolimento della CDR, con il 13% fu il secondo partito a livello nazionale (5.463 consiglieri locali, 205 consiglieri distrettuali e 482 sindaci), alle spalle del PDSR. Dall'altra, nonostante il dominio del PDSR nella capitale (il partito di Iliescu vinse in tutti i settori), il candidato a sindaco di Bucarest, Traian B\u0103sescu, al ballottaggio riusc\u00ec a rimontare uno svantaggio di quasi 20 punti al primo turno contro Sorin Oprescu e ottenere l'elezione. L'elettorato vide la figura di B\u0103sescu come quella di un amministratore caparbio e risoluto, e non si concentr\u00f2 sul suo ruolo di protagonista di contrasti in seno alla squadra di governo. Tra gli altri centri principali il PD vinse a Pite\u0219ti (dove Tudor Pendiuc fu riconfermato) e Oradea (con Petru Filip).\nNel corso della convenzione nazionale straordinaria del 25 agosto 2000 Petre Roman lanci\u00f2 ufficialmente la propria candidatura alla presidenza della repubblica. Nonostante le aspettative, per\u00f2, la parcelizzazione del fronte del centro e del centro-destra democratico, che derivava dalla scarsa efficacia dell'alleanza di governo, ebbe ripercussioni sulla performance elettorale del partito. Alle parlamentari del 26 novembre il PD consegu\u00ec appena il 7% (31 deputati e 13 senatori), mentre alle presidenziali, candidatosi senza reali possibilit\u00e0 di successo, Roman ottenne meno del 3%, giungendo sesto.\nA livello politico si assistette alla portentosa crescita dell'ultranazionalista Partito Grande Romania di Corneliu Vadim Tudor. Per limitare il rischio di un'ascesa estremista il 29 novembre il PD si ritrov\u00f2 persino a sostenere ufficialmente Ion Iliescu al ballottaggio presidenziale. Il PD, tuttavia, si rifiut\u00f2 di firmare un accordo di collaborazione esterna per il sostegno al nuovo governo PDSR guidato da Adrian N\u0103stase, siglato invece da PNL e UDMR, e vot\u00f2 contro la sua investitura, decidendo di collocarsi all'opposizione.\nTraian B\u0103sescu alla presidenza.\nNel corso della seduta dell'ufficio politico nazionale del 29 gennaio 2001 Roman prov\u00f2 a lanciare l'idea di un'ampia alleanza con altre formazioni di centro (PNL e Alleanza per la Romania) ma, vista la recente sconfitta alle elezioni, parte dei membri del partito chiedeva un pi\u00f9 profondo cambiamento. In vista dell'indizione di una convenzione nazionale straordinaria, durante l'incontro del comitato di coordinamento nazionale del 9 febbraio 2001, convocato per analizzare i risultati delle elezioni del 2000, Traian B\u0103sescu annunci\u00f2 la propria candidatura alla presidenza del partito. Il successivo 11 marzo anche la senatrice Simona Marinescu dichiar\u00f2 che avrebbe concorso per il ruolo di leader del PD contro Petre Roman. Il comitato di coordinamento nazionale convoc\u00f2 la convenzione nazionale per il mese di maggio, come desiderato da B\u0103sescu, mentre non assecond\u00f2 l'idea di Roman di celebrarla in settembre.\nOspitata presso il Palazzo del Parlamento, la convenzione del 18-19 maggio 2001 segn\u00f2 il successo della mozione presentata da B\u0103sescu, che ottenne 653 voti, contro i 304 di Roman. Il programma del nuovo presidente \u00abRomania forte - Romania socialdemocratica\u00bb (\u00ab\"Rom\u00e2nia puternic\u0103 - Rom\u00e2nia social-democrat\u0103\"\u00bb) riconfermava l'adesione alla socialdemocrazia moderna con un accento speciale sulla creazione di una societ\u00e0 equilibrata, sullo sviluppo dell'economia, sul rafforzamento della democrazia, sulla garanzia della sicurezza nazionale, sulla difesa della propriet\u00e0 privata, sul progresso tecnologico e sul decentramento. Il cambio al vertice signific\u00f2 per il PD un mutamento radicale della propria immagine, con il successo dello stile diretto e risolutivo di B\u0103sescu, contro la sobriet\u00e0 e l'elitismo di Roman.\nPer permettere l'aumento del numero dei rappresentanti nelle strutture dirigenziali, inoltre, fu modificato lo statuto. I vicepresidenti nazionali passarono da sei a dodici, l'Ufficio permanente nazionale arriv\u00f2 a comprendere 45 membri (inclusi i segretari esecutivi e i responsabili regionali) contro i precedenti 19, mentre il consiglio politico fu dismesso. La convenzione adott\u00f2 anche il manifesto \u00abDichiarazione di Bucarest\u00bb, che definiva la strategia politica del periodo successivo e stabiliva un obiettivo del 22-25% alle future elezioni. Il consiglio nazionale di coordinamento del 15 giugno, infine, elesse anche i nuovi vicepresidenti.\nTra gli sconfitti Petre Roman si rifiut\u00f2 di congratularsi con B\u0103sescu, mentre la Marinescu lasci\u00f2 il PD insieme ad altri tre senatori e due deputati. Malgrado la popolarit\u00e0 di B\u0103sescu tra gli elettori e la crescita del partito nei sondaggi, fino al 2003 il PD perse peso a livello parlamentare, con l'addio di diversi membri, tra i quali il capogruppo al senato Viorel Pan\u0103 e i deputati Alexandru Sassu e Bogdan Niculescu Duv\u0103z. Nel 2004 Petre Roman, che con determinate condizioni negli anni aveva ipotizzato l'idea di una collaborazione con il PSD, proposta nettamente avversata da B\u0103sescu, abbandon\u00f2 il PD e fond\u00f2 il nuovo partito Forza Democratica di Romania.\nIl 25 giugno 2001 fu assorbito il Partito Alleanza Nazionale.\nNel 2003 fu creato il ruolo di presidente esecutivo, assunto da Emil Boc, che prelev\u00f2 le attribuzioni del presidente tranne quelle relative alla convocazione delle strutture dirigenziali.\nNascita dell'Alleanza Giustizia e Verit\u00e0.\nIl consiglio nazionale del 30 agosto 2002 decret\u00f2 una modifica allo statuto che ampliava ulteriormente l'ufficio permanente con l'inclusione degli ex vicepresidenti e approv\u00f2 una strategia politica che riconfermava una netta opposizione al Partito Social Democratico (PSD), partito di governo successore del PDSR, di Adrian N\u0103stase. Ci\u00f2 avvicin\u00f2 il PD agli altri gruppi d'opposizione, specialmente il Partito Nazionale Liberale di Theodor Stolojan. Il 6 e l'11 febbraio 2003 i gruppi parlamentari dei due partiti alla camera e al senato firmarono dei protocolli di collaborazione, mentre furono avviati dei negoziati per la creazione di un'alleanza elettorale per il 2004.\nLa coalizione, che prese il nome di Alleanza Giustizia e Verit\u00e0 (\"Alian\u021ba Dreptate \u0219i Adev\u0103r\", DA), vide ufficialmente la luce il 28 settembre 2003, quando le assemblee generali di PD e PNL approvarono il protocollo di collaborazione tra i due partiti. Tra i punti dell'accordo vi erano il consolidamento dello stato di diritto, il rispetto della propriet\u00e0 privata, la realizzazione di un'economia di mercato funzionale, il supporto all'integrazione europea e alla NATO.\nAlle elezioni locali del 2004 DA present\u00f2 candidature congiunte solamente a Bucarest e nel distretto di Cluj, aree in cui si registrarono gli importanti successi di Traian B\u0103sescu (rieletto sindaco della capitale) e di Emil Boc (al primo mandato da sindaco di Cluj-Napoca). Indipendentemente il PD ottenne 5.982 seggi di consigliere locale, 229 di consigliere distrettuale e 380 di sindaco, terza forza del paese a livello nazionale dopo PSD e PNL con circa il 13%. La sconfitta subita dal PSD nelle localit\u00e0 in cui DA presentava un'unica lista, e non due separate, diede la percezione di un calo di popolarit\u00e0 per il partito di governo. La somma dei voti ottenuti individualmente da PD e PNL per l'elezione dei consiglieri di distretto, inoltre, era superiore rispetto a quella ottenuta dal solo PSD.\nElezioni presidenziali e parlamentari del 2004.\nNel pieno della campagna elettorale per le presidenziali nell'ottobre 2004 Theodor Stolojan, indicato inizialmente per concorrere alla funzione di capo di Stato, accusando gravi problemi di salute, annunci\u00f2 il suo ritiro, lasciando il teste a B\u0103sescu, che divenne il nuovo candidato di DA alla presidenza del paese. Il leader del PD critic\u00f2 il PSD di aver portato Stolojan a tale condizione, utilizzando l'evento come strumento di arma elettorale per la propria campagna. DA, quindi, si affid\u00f2 al carisma e alla capacit\u00e0 comunicativa di B\u0103sescu. Il 6 ottobre, nel suo primo discorso in veste ufficiale di candidato, B\u0103sescu enumer\u00f2 gli obiettivi di un suo eventuale mandato. Afferm\u00f2 che avrebbe rivoluzionato l'istituzione presidenziale, profilandosi come un \"presidente-giocatore\", con la finalit\u00e0 di cambiare il classico paradigma di presidente della repubblica. Con tale affermazione B\u0103sescu si diceva pronto ad intervenire attivamente e direttamente sulle questioni politiche ed istituzionali, utilizzando al massimo le prerogative costituzionali e lavorando al fianco del governo.\nL'argomento principale della propaganda di DA, in ogni caso, rimaneva la lotta alla corruzione, le cui responsabilit\u00e0 nei discorsi di B\u0103sescu ricadevano interamente sul PSD. DA avrebbe difeso l'indipendenza della giustizia e la libert\u00e0 d'espressione della stampa, aree che nel corso dei quattro anni precedenti avevano subito le interferenze delle istituzioni in mano al partito di N\u0103stase. B\u0103sescu sosteneva di essere pronto a battersi contro il sistema corrotto voluto dal PSD e prometteva di trasformarlo alla radice. Accus\u00f2 ripetutamente il governo N\u0103stase di aver favorito il dilagare della corruzione e la formazione di un'oligarchia politica vicina al suo partito (i cosiddetti \"baroni\"), di aver aumentato il divario fra ricchi e poveri, di aver utilizzato la giustizia come arma di lotta politica e di aver condotto negoziati inefficaci con le istituzioni europee.\nN\u0103stase fu il pi\u00f9 votato al primo turno, nonostante ci\u00f2 in vista del ballottaggio B\u0103sescu riusc\u00ec a mobilitare l'elettorato in suo favore lanciando accuse di frode all'indirizzo dei socialdemocratici, elemento che scredit\u00f2 il candidato del PSD e funse da propulsore per la propria elezione. Al secondo turno il leader di DA ottenne il 51,23%, con un minimo vantaggio rispetto a N\u0103stase.\nParallelamente poich\u00e9 il PSD aveva ottenuto la maggioranza dei voti alle parlamentari, la nomina di un governo di centro-destra fu frutto di lunghe trattative. B\u0103sescu dichiar\u00f2 che il successo elettorale apparteneva all'alleanza che lo sosteneva e che, quindi, il premier sarebbe stato un membro della coalizione. Alla fine di dicembre DA riusc\u00ec a formare una maggioranza e un governo con a capo il leader del PNL C\u0103lin Popescu T\u0103riceanu solamente cooptando le forze minori di UDMR e Partito Umanista Rumeno. Nel quadro della coalizione il PD ottenne 48 deputati e 21 senatori, mentre nel governo T\u0103riceanu ebbe sette ministri, oltre all'indipendente Monica Macovei, voluta personalmente da B\u0103sescu per gestire il delicato portafogli della giustizia.\nSvolta verso il centro-destra.\nIn seguito al successo elettorale, come previsto dalle norme costituzionali, B\u0103sescu si dimise dall'incarico politico di presidente del partito. In attesa di una nuova convenzione nazionale da celebrarsi nel 2005, il ruolo fu assunto ad interim dal presidente esecutivo Emil Boc. Pur formalmente divenuto indipendente, B\u0103sescu continu\u00f2 a rappresentare il motore e il pi\u00f9 influente leader politico dello schieramento del PD. Fu anche tra i pi\u00f9 veementi sostenitori della fusione tra il partito e il PNL, unione che, malgrado il prolungato dibattito e le pressioni dei leader democratici, non si concretizz\u00f2 a causa di resistenze interne al PNL, che temeva di veder sparire il proprio bagaglio ideologico.\nNei primi mesi del 2005 il tentativo di scalata alla presidenza del PD ai danni di Boc da parte del capogruppo alla camera Cozmin Gu\u0219\u0103 fu bloccato dallo stesso B\u0103sescu, mentre questi fu espulso insieme ad un gruppo di fedeli, come i deputati Lavinia \u0218andru e Aurelian Pavelescu, che nel mese di marzo fondarono il Partito Iniziativa Nazionale.\nLa Convenzione nazionale straordinaria del 25 giugno 2005 approv\u00f2 delle modifiche allo statuto che rivedevano in diversi punti la struttura dirigenziale. La composizione dell'Ufficio permanente nazionale fu ridotta a 29 membri (presidente, presidente esecutivo, segretario generale, dieci vicepresidenti, quattordici segretari esecutivi, capigruppo alla camera dei deputati e al senato) e fu introdotta la figura del segretario generale.\nEmil Boc, unico candidato alla presidenza, fu riconfermato all'unanimit\u00e0 titolare della posizione. Quale suo vice nella funzione di presidente esecutivo fu nominato Adriean Videanu, succeduto a B\u0103sescu alla guida del municipio di Bucarest nell'aprile 2005, in seguito alle locali organizzate per l'elezione del nuovo primo cittadino della capitale rumena. Diversi giorni pi\u00f9 tardi, il 9 luglio 2005, il consiglio nazionale di coordinamento complet\u00f2 le nomine con l'indicazione di ulteriori sei vicepresidenti e di Vasile Blaga nel ruolo di segretario generale.\nLa mozione che permise la nomina di Boc, \u00abRomania ricca, Romania democratica\u00bb (\"\u00abRom\u00e2nia prosper\u0103, Rom\u00e2nia democrat\u0103\u00bb\") fu approvata con 3.553 voti a favore e 114 contrari e prevedeva un'importante riorentamento ideologico, con l'adesione alla dottrina popolare a discapito di quella socialdemocratica, trasformando ufficialmente il partito in una formazione di centro-destra, scelta che secondo Boc rispecchiava le linee d'azione politica adottate dal PD negli anni precedenti. La corrente del partito che avrebbe preferito continuare a far fede ai canoni socialdemocratici, rappresentata dai vicepresidenti Cezar Preda e Radu Berceanu, non riusc\u00ec a presentare alcuna candidatura alla presidenza, poich\u00e9 non sostenuta da almeno dieci filiali, cos\u00ec come previsto dallo statuto.\nRitiratosi dal Partito del Socialismo Europeo e dall'Internazionale socialista, nel settembre 2005 il PD fu accolto in qualit\u00e0 di membro osservatore dal Partito Popolare Europeo, divenendone membro a pieno titolo nel gennaio 2007. Nel settembre 2007 fu ammesso anche come membro titolare dell'Internazionale Democratica Centrista.\nGoverno con il PNL.\nI due argomenti principali del programma dell'alleanza prevedevano la riforma del sistema giudiziario per combattere la corruzione e misure di stampo liberale in economia. Tra i provvedimenti varati in tal senso il governo PNL-PD rafforz\u00f2 il ruolo della procura nazionale anticorruzione, introdusse l'imposta unica sui redditi, eman\u00f2 la legge per la restituzione integrale delle propriet\u00e0 confiscate dal regime e firm\u00f2 il trattato d'adesione della Romania all'Unione europea.\nLa coabitazione fra i membri della coalizione si rivel\u00f2 complessa dal principio. Subito dopo la formazione del governo, nel gennaio 2005, B\u0103sescu defin\u00ec \"immorale\" la partecipazione del PUR all'esecutivo, pentendosi di aver negoziato tale soluzione e caldeggiando per elezioni anticipate. Per venire a capo della situazione il presidente della repubblica chiese al primo ministro di dare le proprie dimissioni, in modo da conquistare un'eventuale pi\u00f9 stabile maggioranza parlamentare con l'indizione di elezioni anticipate. Il 7 luglio 2005 T\u0103riceanu ammise pubblicamente l'idea di abbandonare l'incarico, ma successivamente rigett\u00f2 tale eventualit\u00e0.\nDa quel momento le relazioni tra il presidente della repubblica e il primo ministro, intenzionato a rimanere in funzione, furono da marcate da frequenti e crescenti nervosismi su ogni aspetto della vita politica, giungendo anche a ripetute interferenze sulla composizione della squadra di governo da parte del capo di Stato. Il presidente non lesin\u00f2 pesanti critiche ai ministri indagati per corruzione, mettendo a rischio la continuit\u00e0 e la stabilit\u00e0 della maggioranza.\nOpposizione al governo T\u0103riceanu II.\nA conferma dell'imminente rottura dell'alleanza, nel gennaio 2007 la direzione del PD rese noto che avrebbe concorso individualmente alle future elezioni europee. I continui scontri tra i due partiti, con il PD sempre vicino al punto di vista del presidente della repubblica, nel marzo 2007 portarono all'esclusione del Partito Democratico dalla coalizione di governo e allo scioglimento dell'alleanza DA. T\u0103riceanu, che accus\u00f2 B\u0103sescu di essere stato l'unico responsabile delle tensioni interne alla maggioranza, quindi, form\u00f2 un instabile governo minoritario con l'UDMR. I democratici passarono pienamente all'opposizione e il 4 giugno 2007 presentarono una mozione di sfiducia contro il governo T\u0103riceanu II, che non pass\u00f2 il voto parlamentare.\nAlla fine del 2006 tensioni interne al PNL avevano portato ad una scissione guidata da Theodor Stolojan, che aveva fondato il Partito Liberale Democratico (PLD), formazione che si era dimostrata da subito vicina al PD. Nel luglio 2007 i due partiti giunsero alla firma di un accordo di collaborazione a livello parlamentare, che prevedeva l'appoggio reciproco nell'opposizione al governo. Nonostante tra i propri punti questo non prevedesse la creazione di una coalizione per le elezioni europee, si specificava che PD e PLD non si sarebbero attaccati a vicenda nel corso della campagna elettorale.\nI referendum e le elezioni europee del 2007.\nI contrasti tra il PD e le altre forze politiche ebbero il proprio apice nell'avvio della procedura di impeachment mirata a sospendere il presidente della repubblica. Nell'aprile 2007, infatti, PNL, PSD e PC (ridenominazione del PUR) votarono a favore della celebrazione di un referendum per la destituzione di B\u0103sescu, ritenuto colpevole di aver commesso reati contro la costituzione. Il 19 maggio 2007 la popolazione si espresse a favore del presidente, che rientr\u00f2 nelle proprie funzioni dopo una breve sospensione. Malgrado l'uscita dalla maggioranza e le lotte istituzionali con gli altri partiti, assecondando ciecamente le iniziative del capo di Stato la strategia politica del PD si rivel\u00f2 positiva a livello elettorale. Alla fine del 2007 il PD giunse ad essere il primo partito del paese.\nSei mesi dopo il referendum sulla destituzione del presidente, nel novembre 2007, si celebrarono le prime elezioni per il parlamento europeo nella storia della Romania. Il PD risult\u00f2 il partito pi\u00f9 votato, seguito dal PSD. Con il 28,8% delle preferenze i democratici ottennero tredici eurodeputati, che sedettero nel Gruppo del Partito Popolare Europeo. Con i suoi tre rappresentanti fece parte dello stesso gruppo parlamentare anche il Partito Liberale Democratico, divenuto il principale alleato del PD e che aveva ottenuto il 7,8%.\nNello stesso giorno del voto europeo gli elettori furono chiamati alle urne anche per esprimersi su un referendum indetto dalla presidenza della repubblica per l'introduzione di un sistema di voto maggioritario uninominale a doppio turno. L'argomento dell'uninominale divenne un nuovo tema di confronto politico tra PNL e PD. Il progetto di B\u0103sescu, presentato al pubblico come una possibile panacea per i problemi della classe politica, si opponeva a quello presentato da T\u0103riceanu, che aveva preparato una pi\u00f9 ampia riforma della legge elettorale (poi dichiarata incostituzionale) che prevedeva l'introduzione di un sistema misto a turno unico, su cui il governo nell'ottobre 2007 aveva ottenuto la fiducia del parlamento. Il referendum, in ogni caso, non raggiunse il quorum.\nFusione con il Partito Liberale Democratico.\nNel dicembre 2007 il segretario generale del PD Vasile Blaga preannunci\u00f2 la possibilit\u00e0 di una fusione tra PD e PLD, che fu approvata in occasione della convenzione nazionale straordinaria del 15 dello stesso mese.\nEmil Boc avrebbe assunto la funzione di presidente, mentre Stolojan quella di vicepresidente. Il programma adottato dal partito sarebbe stato quello presentato da B\u0103sescu per le elezioni del 2004. A livello dottrinario il nuovo soggetto politico avrebbe conservato sia l'ideologia popolare nel PD che quella liberale del PLD. Nacque, quindi, il Partito Democratico Liberale.\nIl PDL si dichiarava apertamente erede della cultura politica di DA. Pur trattandosi di una fusione, l'unione ebbe pi\u00f9 il carattere di un assorbimento del PLD da parte del PD, che rimaneva il partito maggiormente rappresentato. La centralit\u00e0 della figura di B\u0103sescu, inoltre, continu\u00f2 a costituire una delle caratteristiche principali anche dell'azione politica del nuovo partito.\nIdeologia e simbolistica.\nIl PD rappresentava l'ala socialdemocratica riformista risultante dalla scissione del FSN del 1992. Malgrado il netto posizionamento ideologico, diversi osservatori non notarono sostanziali differenze programmatiche tra i documenti presentati dalle correnti riformista e conservatrice che si affrontarono nel corso della conferenza nazionale del FSN del marzo 1992. Negli anni successivi, infatti, il PD concorse contro la fazione di Iliescu, in successione rappresentata dai partiti FDSN, PDSR e PSD, per la conquista dello stesso tipo di elettorato legato al centro-sinistra. A differenziare il partito di Petre Roman, tuttavia, furono le prese di posizione del suo presidente, che sottolineava la sua presunta adesione ad una vera socialdemocrazia, lontana dalle influenze del socialismo proletario che erano retaggio della dittatura. Pur avvicinatosi alle forze di centro-destra, con cui form\u00f2 una coalizione di governo tra il 1996 e il 2000, il partito continu\u00f2 a condividere parte degli obiettivi con i partiti di centro-sinistra che erano all'opposizione. In quanto diretto prosecutore del FSN, dal partito predecessore il PD ne mutu\u00f2 sia il simbolo, un bocciolo di rosa, sia il colore identificativo, il blu.\nOttenuta l'affiliazione all'Internazionale socialista nel 1996, il PD continu\u00f2 a propugnarsi come socialdemocratico anche in seguito all'elezione alla presidenza di Traian B\u0103sescu, che nel 2001 ne fu eletto capo con la mozione \u00abRomania forte - Romania socialdemocratica\u00bb. Il partito chiariva che la sua politica doveva essere orientata ai bisogni degli uomini, sostenendo un quadro socio-economico competitivo, ma ponendo attenzione sulla protezione sociale e sulla sicurezza dei cittadini.\nDopo il 2003 un nuovo accostamento al centro-destra, con la nascita di un'alleanza con il PNL, contribu\u00ec ad una modifica decisiva del proprio orientamento dottrinario. Alle elezioni del 2004 il messaggio europeista e anticorruzione di Traian B\u0103sescu raggiunse soprattutto i giovani e gli abitanti delle aree urbane e del nord-ovest del paese, elettorato tradizionalmente legato al centro-destra. Favorito da B\u0103sescu e dal nuovo presidente Emil Boc, il passaggio al centro-destra si realizz\u00f2 ufficialmente nel 2005, con l'adozione di un programma politico basato esplicitamente sulla dottrina popolare e conservatrice.\nCome sottolineato da Boc il documento era basato sul riconoscimento della necessit\u00e0 dell'economia di mercato e del sostegno ai principi della giustizia sociale. In base alle sue dichiarazioni il nuovo programma serviva ad adeguare il posizionamento ideologico ufficiale alla linea d'azione politica portata avanti dal PD negli anni successivi all'elezione di B\u0103sescu. Sempre secondo Boc, infatti, il testo riprendeva il documento \u00abRomania forte - Romania socialdemocratica\u00bb nella misura dell'80%. Al 2007 il PD si autodefiniva un \u00abpartito di centro, repubblicano, con una dottrina europea moderna i cui principi sono: un'economia di mercato efficiente, umana e solidale, dei servizi pubblici moderni e di qualit\u00e0, una protezione sociale estesa, attiva e precisa, in accordo con una giustizia indipendente, accessibile e sicura\u00bb. L'adesione alla dottrina popolare comport\u00f2 l'adozione dell'arancione, preso a prestito dal PPE, come colore ufficiale al fianco del blu.\nSecondo alcuni analisti il nuovo orientamento ideologico fu determinato anche da dinamiche politiche a livello europeo. Nel 2005 il Partito del Socialismo Europeo rifiut\u00f2 di riconoscere il PD come membro a pieno titolo ammettendo, invece, il PSD. Il rifiuto, accompagnato ad un atteggiamento del PSE teso a favorire il PSD anche in questioni politiche interne, aveva spinto il PD a rivolgersi al Partito Popolare Europeo che, invece, aveva necessit\u00e0 di nuovi aderenti per rafforzare il proprio peso politico al parlamento europeo in contrapposizione ai socialisti. Al di l\u00e0 del riposizionamento ideologico, dopo il 2004 il PD fu soprattutto un partito pragmatico ed espressione della politica presidenziale di B\u0103sescu.\nStruttura.\nIn base allo statuto approvato dalla convenzione nazionale straordinaria del 2005, l'ultima prima della fusione con il PLD, esistevano i seguenti organi:\nConvenzione nazionale.\nLa convenzione nazionale (\"Conven\u021bia na\u021bional\u0103\") era l'organo decisionale principale ed era composto da tutti i membri facenti parte degli organismi dirigenti sia a livello nazionale che a livello locale, dai rappresentanti del PD nell'amministrazione locale e dai delegati indicati dalle filiali distrettuali. Al 2007 contava 978 membri. Previsto ogni quattro anni, a parte convocazioni straordinarie, definiva la linea politica, lo statuto e il programma, eleggeva il presidente, il presidente esecutivo (dal 2005) e il presidente della Commissione nazionale per lo statuto, l'etica e i contenziosi, nonch\u00e9 il presidente della Commissione nazionale per la revisione e il controllo.\nConsiglio nazionale di coordinamento.\nIl Consiglio nazionale di coordinamento (\"Consiliul Na\u021bional de Coordonare\", CNC) era l'organo decisionale che coordinava le attivit\u00e0 del partito tra due convenzioni nazionali e si riuniva a cadenza semestrale oppure su convocazione. Era formato da 740 membri (scelti sugli stessi criteri utilizzati per la convenzione nazionale). Tra i suoi compiti analizzava e approvava le modifiche al programma apportate dall'Ufficio permanente nazionale; approvava l'attivit\u00e0 dell'Ufficio permanente nazionale; analizzava i rapporti redatti dall'Ufficio permanente nazionale e dal Collegio direttivo nazionale riguardanti l'attivit\u00e0 parlamentare e governativa; approvava le proposte dell'Ufficio permanente nazionale in materia di politica elettorale; approvava il ritiro dal governo di singoli membri o dell'intero partito; analizzava i rapporti redatti dalla Commissione nazionale per lo statuto, l'etica e i contenziosi e dalla Commissione nazionale per la revisione e il controllo, emanando atti decisionali vincolanti per l'Ufficio permanente nazionale; eleggeva i membri di Ufficio permanente nazionale, Commissione nazionale per lo statuto, l'etica e i contenziosi e Commissione nazionale per la revisione e il controllo; decretava il licenziamento dei membri dell'Ufficio permanente nazionale; eleggeva i candidati per le funzioni di presidente della Romania, primo ministro e ministro; convocava la Convenzione nazionale; approvava e annullava le alleanze politiche; approvava i criteri per lo stilamento delle liste dei candidati alle elezioni parlamentari.\nCollegio direttivo nazionale.\nIl Collegio direttivo nazionale (\"Colegiul Director Na\u021bional\", CD) era l'organo decisionale che coordinava le attivit\u00e0 del partito tra due sedute del Consiglio nazionale di coordinamento e si riuniva a cadenza mensile oppure su convocazione. Era composto dai membri dell'Ufficio permanente nazionale e dai presidenti delle filiali distrettuali, del municipio di Bucarest e dei settori di Bucarest.\nUfficio permanente nazionale.\nL'Ufficio permanente nazionale (\"Biroul Permanent Na\u021bional\", BPN) era l'organo decisionale perpetuo che coordinava le attivit\u00e0 del partito e ne facevano parte i massimi dirigenti nazionali eletti dalla Convenzione nazionale o dal Consiglio nazionale di coordinamento. Dirigeva e controllava le attivit\u00e0 interne e internazionali del PD; stabiliva le linee politiche concrete e le priorit\u00e0; approvava i programmi politici settoriali e garantiva gli strumenti per la loro realizzazione.\nPresidente.\nIl presidente (\"Pre\u0219edintele\"), come da statuto, incarnava gli elementi identificativi del partito, tanto a livello dottrinario quanto politico. Tra i suoi compiti specifici rappresentava il PD a livello interno e internazionale; presiedeva le riunioni della Convenzione nazionale, del Consiglio nazionale di coordinamento, del Collegio direttivo nazionale e dell'Ufficio permanente nazionale; identificava le azioni volte a mantenere la coerenza tra il programma politico e il contesto economico-sociale concreto, sottoponendole a dibattito agli organi interni di competenza; presentava rapporti periodici al Consiglio nazionale di coordinamento sullo sviluppo degli obiettivi stabiliti dal programma; proponeva agli organismi competenti l'espulsione di qualunque membro del partito.\nLa sua elezione avveniva su un sistema basato su \"mozioni\". Una mozione era un documento politico redatto da un candidato alla presidenza e sottoposto al voto dei delegati presenti alla Convenzione nazionale. La mozione pi\u00f9 votata diventava il programma del partito e il suo promotore era nominato presidente. Dal 2005 il primo firmatario della mozione vincitrice era nominato presidente esecutivo, figura che svolgeva attribuzioni delegate dal presidente. Un ulteriore ruolo creato dalla Convenzione nazionale del 2005 fu quello del segretario generale, che aveva il compito di applicare le decisioni del Consiglio nazionale di coordinamento, del Collegio direttivo nazionale e dell'Ufficio permanente nazionale."}
{"id": "597536", "revid": "15756", "url": "https://it.wikipedia.org/wiki?curid=597536", "title": "Castrovillari Calcio", "text": "L'A.S.D. Castrovillari Calcio, o pi\u00f9 semplicemente Castrovillari, \u00e8 un club calcistico italiano con sede nell'omonima citt\u00e0 in Calabria.\nFu fondata nel 1921. I colori sociali sono il rosso e il nero. Milita nel campionato di Serie D, il quarto livello del campionato italiano di calcio.\nStoria.\nLa Polisportiva Castrovillari (comprendeva calcio, ciclismo, pugilato e scherma) venne fondata il 6 marzo 1921 su iniziativa dei fratelli Carlos e Luigi Filpo che tornati in Italia dall\u2019Argentina formarono la prima squadra di calcio . La notizia apparve sulle pagine del giornale locale \"La Vedetta\". Il primo presidente fu il Col. Felice Bruno Pellegrini il primo allenatore Luigi Filpo e proprio sotto le direttive del col.Pellegrini venne creato il primo campo da gioco della citt\u00e0 del Pollino, un terreno ricavato dall'abbattimento delle Casermette, opere militari edificate nei primi anni dieci. In occasione della nascita del sodalizio fu organizzato un torneo al quale presero parte la Fortitudo e la XIX Fanteria di Cosenza e Fanteria Potenza. Successivamente l'attivit\u00e0 sportiva si limit\u00f2 ad incontri amichevoli con rappresentative locali per poi affrontare, sempre in amichevole, l'A.C. Pepe di Milano, impegnata in una tourn\u00e9e nel Sud Italia. All'evento assistettero circa duemila spettatori.\nNel 1934 la societ\u00e0 fu riorganizzata sotto il controllo del commissario straordinario Antonio De Biase, che un anno pi\u00f9 tardi cedette il testimone a Francesco Galizia. Nel 1943 i campionati furono interrotti a causa degli eventi bellici correlati alla Seconda Guerra Mondiale. L'attivit\u00e0 riprese due anni pi\u00f9 tardi grazie all'ausilio di Francesco Laudadio, Luigi Marini e Nin\u00ec Murino. Il Castrovillari s'iscrisse dunque al suo primo campionato ufficiale, la Prima Divisione Calabria 1945-1946, organizzato su base regionale. Tuttavia, l'euforia fu turbata da un evento funesto. Durante il viaggio verso la citt\u00e0 del Pollino, l'autocarro che trasportava il si ribalt\u00f2 provocando la morte di Ezio Scida, capitano dei \"pitagorici\". In segno di lutto e di solidariet\u00e0 la squadra del Castrovillari decise di rinunciare a disputare la partita e i suoi tifosi decisero di pagare di tasca propria i funerali del calciatore.\nNel 1948 venne aggiunto \"Libertas\" alla tradizionale denominazione. In campionato il Castrovillari vinse il girone A calabrese, tuttavia venne sconfitto agli spareggi per accedere al campionato interregionale di Promozione dal Roccella, vincitore del girone B. Gli ionici per problemi economici dovettero rinunciare all'iscrizione al torneo, venne dunque invitato per meriti sportivi il Castrovillari che tuttavia declin\u00f2, per le stesse circostanze, rimanendo nei livelli regionali.\nLa societ\u00e0 fu rilevata da Fausto D'Atri (che rimase in carica per un decennio) dopo un periodo di crisi. Nel campionato regionale di Prima Divisione 1951-1952 la squadra, sotto la guida di Remo Frigerio, arriva terza, conquistando l'accesso al campionato di Promozione. Venne allestita dunque una squadra di livello. Fra i vari acquisti spiccava il nome di Alfredo Diotalevi, vincitore della Coppa Italia 1940-1941 col . Il campionato venne concluso in quarta posizione. Il Castrovillari rimarr\u00e0 in Promozione per altre quattro stagioni disputando sempre discreti tornei. Il campionato 1954-1955 viene caratterizzato dalla comminazione di alcuni punti di penalizzazione a causa dell'utilizzo irregolare di un calciatore e per alcuni incidenti causati dal pubblico nelle gare contro il Tropea e il Nicastro, i quali portarono, fra l'altro, alla squalifica del terreno di gioco casalingo per tre turni.\nNel torneo 1955-1956 il Castrovillari allenato da Dario Gay sfiora la vittoria del campionato, sfumata solamente all'ultima giornata a causa della sconfitta contro la Taurianovese, diretta avversaria. La promozione arriver\u00e0 comunque al termine del successivo torneo, concluso in testa alla classifica a pari punti con la . Decisivo ai fini del verdetto fu lo spareggio giocato fra le due formazioni allo stadio \"Militare\" di Catanzaro che vide prevalere i rossoneri col punteggio di 2-1 (reti di Castellano e Tarantino). Nel primo campionato interregionale disputato nella proprio storia, il Castrovillari allenato dall'ungherese Mih\u00e1ly V\u00f6r\u00f6s ottenne una tranquilla salvezza classificandosi nono. Nel torneo successivo arriv\u00f2 invece la retrocessione, anche a causa di una crisi che coinvolse l'intera compagine societaria e che port\u00f2 alla guida della stessa Francesco Muraca.\nLa possibilit\u00e0 concreta di un ritorno nei campionati interregionali si ripresent\u00f2 nella stagione 1963-1964: il Castrovillari, allenato da Politzer prima e da Terzulli poi (a causa della prematura scomparsa del tecnico ungherese) giunse in testa alla classifica a pari punti con l' e il Trebisacce venne estromesso dagli spareggi a causa di un illecito che coinvolse la . Nel campionato successivo venne nuovamente condotto un torneo di vertice e per decretare la formazione promossa in IV Serie fu necessario una spareggio fra le prime due dei rispettivi gironi, dunque Castrovillari e Palmese. All'andata prevalsero i cosentini (1-0), al ritorno i reggini (2-0). La gara decisiva sul neutro di Nicastro fu vinto dalla Palmese (3-2) e fu caratterizzato da violenti incidenti fra le due tifoserie.\nLa promozione arriv\u00f2 al termine del campionato 1967-1968. Dopo un altro primo posto e dopo lo spareggio perso con la Bagnarese (capolista del girone B), a causa del sorteggio sfavorevole dopo una vittoria per parte nel doppio confronto, il Castrovillari venne comunque ammesso al successivo campionato di Serie D.\nDopo lunga militanza in Serie D / Interregionale, nella stagione 1993-94 il Castrovillari, sotto la presidenza di Agostino Caligiuri, fu promosso in serie C2 vincendo il girone I del CND davanti a due squadre che all'epoca vantavano precedenti in serie A, il e il .\nLa stagione 1994-95 fu la prima di sette consecutive tra i professionisti di C2, periodo che vide il suo culmine nel sesto posto finale nel campionato 1995-96.\nL'estate del 1997 \u00e8 caratterizzata da una campagna-acquisti che vede l'arrivo dalla Serie B di Luigi De Rosa e Luigi Marulla.\nI \"Lupi del Pollino\" retrocedono in Serie D al termine della stagione 2000-01 arrivando all'ultimo posto del girone C con 27 punti totalizzati in 34 partite. Il campionato 2001-02 li vede partecipare al girone I di Serie D, in cui si piazzano al quinto posto dopo aver inseguito da vicino per tutto il girone d'andata la vincitrice Ragusa (ancora non erano previsti i play-off).\nNella stagione successiva 2002-2003 partecipa ancora al campionato di Serie D girone I realizzando 41 punti e, costretta a disputare i play-out, raggiunge la salvezza dopo uno spareggio con il Delianuova. Nell'estate 2003 il Castrovillari cede il titolo sportivo al Cosenza, nel frattempo fallito. Una volta ricostituita la societ\u00e0, la squadra riparte dalla Promozione, e sotto la presidenza di Antonio Ioele riesce a scalare due categorie in due stagioni, tornando nel campionato di Serie D grazie al successo ottenuto nella stagione 2005-06 nella finale dei play-off contro la rappresentativa di Gragnano.\nNella stagione del ritorno in serie D 2006-07 il Castrovillari raggiunge il 6\u00ba posto mancando la zona play-off per un solo punto. Nel corso della stagione 2007-08 un cambio dei vertici societari vede l'arrivo del nuovo presidente Carlo Astorino. Il verdetto del campionato regala al Castrovillari la permanenza in serie D, grazie al successo nei play-out (1-1 in casa e 2-0 fuori) sulla . Dopo l'abbandono di Astorino la societ\u00e0 \u00e8 rilevata dall'imprenditore locale Mazzei.\nLa stagione 2008-09 si conclude con un 16\u00ba posto che porta il Castrovillari ai play-out. La squadra vince la finale contro la Puteolana.\nDiversa la storia del campionato 2009-2010 che vede i Lupi del Pollino retrocedere in Eccellenza, al termine di una stagione tribolata dalle vicende societarie sfavorevoli.\nNell'agosto del 2010 viene costituita una nuova societ\u00e0 da un gruppo di giovani imprenditori castrovillaresi; la squadra viene quindi iscritta al campionato di Eccellenza calabrese, nel quale milita fino al campionato 2015-2016, anno in cui conquista la promozione in Serie D. \nNel 2016-2017 si posiziona al 16\u00ba posto finale nel campionato di Serie D e, in seguito alla sconfitta nello spareggio play out contro la Sarnese, retrocede nuovamente in Eccellenza.\nNella stagione 2017-2018 si classifica terza nel girone calabrese di Eccellenza e si qualifica, per la quarta volta nella sua storia, agli spareggi nazionali, grazie a cui raggiunge la promozione battendo in finale l\u2019Agropoli. \nAl ritorno in Serie D 2018-2019, dopo un ottimo quinto posto finale, esce sconfitto al primo turno dei play off contro la Turris.\nNell\u2019ultima stagione in Serie D 2019-2020, la squadra conclude anticipatamente la stagione per la pandemia Covid-19 al dodicesimo posto, salva.\nStrutture.\nStadio.\nIl primo terreno adibito a campo da calcio in citt\u00e0 fu ricavato nel 1920, in seguito all'abbattimento delle \"Casermette\", opere militari edificate nel 1912. Tale procedimento fu voluto dal Col. Felice Bruno Pellegrini - primo presidente dell'US Castrovillari - in modo da sopperire alla mancanza di terreni da gioco che comportava non poche difficolt\u00e0 alle numerose societ\u00e0 dedite al gioco del \"foot-ball\" sorte a Castrovillari nel primo dopoguerra.\nNegli anni settanta fu edificato il nuovo stadio, inglobato in un ampio centro polisportivo. La capienza definitiva \u00e8 di circa spettatori. Il terreno, inizialmente in terra battuta, fu convertito in erba negli anni novanta. Nello stesso periodo l'impianto fu intitolato a Mimmo Rende, storico dirigente della compagine calabrese.\nCentro di allenamento.\nIl Castrovillari svolge le proprie sedute di allenamento sul terreno dello stadio Mimmo Rende.\nSociet\u00e0.\nOrganigramma societario.\nDi seguito l'organigramma della societ\u00e0, rinnovato nel 2020.\nSponsor.\nDi seguito la cronologia parziale degli sponsor tecnici e commerciali:\nAllenatori e presidenti.\nDi seguito la cronologia degli allenatori e dei presidenti dall'anno della fondazione fino a oggi.\nTifoseria.\nStoria.\nLa tifoseria dei \"lupi del Pollino\" \u00e8 notoriamente conosciuta come una fra le pi\u00f9 calde della Calabria. Il movimento ultras arriv\u00f2 a Castrovillari alla fine degli anni settanta col \"Commando Ultr\u00e0 Corso Calabria\". Il gruppo si sciolse nel 1986 in seguito a scontri e incidenti in occasione di una partita contro il . Nell'ottobre del 1988 vennero fondati i gruppi delle \"Teste matte\" e degli \"Ultras Castro\". Storicamente, i gruppi organizzati prendevano posto nel settore gradinata. Altri cartelli storici al seguito della compagine rossonera furono i \"Veterani\", gli \"Arditi\" e i \"Tipi loschi\", identificati da una matrice politica tipicamente destrosa.\nAl 2018, i gruppi ultras attivi sono le \"Teste matte Original fans 1988\", gli \"Old Busted\" (che seguono la partita dal settore curva sud), gli \"U.C. 11\" (gruppo nato nel 2011, che prende posto in gradinata o nella tribuna coperta a seconda delle circostanze) e il gruppo femminile \"Donne al seguito\".\nIl Castrovillari pu\u00f2 attingere anche da un bacino d'utenza composto dai centri del comprensorio, in particolare Civita, Frascineto, Morano Calabro, Saracena e Cassano all'Ionio.\nGemellaggi e rivalit\u00e0.\nLa tifoseria calabrese sostiene dei rapporti di amicizia con quella del Siracusa e dell'. In passato ci fu un rapporto d'amicizia con la tifoseria corregionale del Catanzaro; i rapporti successivamente si incrinarono in seguito agli sfott\u00f2 della tifoseria catanzarese nei confronti di Luigi Marulla, calciatore simbolo del sodalizio rossonero e del , storica rivale dei catanzaresi.\nLe principali rivalit\u00e0 sono direttamente collegate alla maggiori piazze della Provincia, in particolare Cosenza, , Battipagliese, , Trebisacce e soprattutto ; rivalit\u00e0 quest'ultima caratterizzata da scontri e incidenti che hanno portato anche all'emissione di numerosi Daspo.\nRilevante anche la rivalit\u00e0 con i tifosi della ."}
{"id": "597539", "revid": "27767", "url": "https://it.wikipedia.org/wiki?curid=597539", "title": "Accademia Carrara di Bergamo", "text": ""}
{"id": "597541", "revid": "118933555", "url": "https://it.wikipedia.org/wiki?curid=597541", "title": "Federazione Impiegati Operai Metallurgici", "text": "La Federazione Impiegati Operai Metallurgici (FIOM) \u00e8 il sindacato dei lavoratori operanti nelle imprese metalmeccaniche che fa capo alla Confederazione Generale Italiana del Lavoro (CGIL). \u00c8 il pi\u00f9 antico sindacato industriale italiano. Le altre sigle confederali dei metalmeccanici sono la FIM (CISL) e la UILM (UIL).\nL'attuale segretario generale \u00e8 Francesca Re David (dal 15 luglio 2017). Nel 2009 gli iscritti erano 363.559.\nStoria.\nNacque a Livorno il 16 giugno 1901 con il nome di Federazione Italiana Operai Metallurgici. Nel 1906 partecip\u00f2 alla fondazione della Confederazione Generale del Lavoro (CGdL, oggi CGIL). Firm\u00f2 nel 1919 il primo accordo nazionale con i rappresentanti degli industriali, che prevedeva, tra l'altro, la riduzione dell'orario di lavoro a 48 ore settimanali (8 ore al giorno per \"sei\" giorni alla settimana).\nDopo il fascismo fu rifondata, nell'ambito della nuova CGIL unitaria, con il IX Congresso che si tenne a Torino nel 1946, presieduto da Giovanni Roveda, e durante il quale cambi\u00f2 il proprio nome in Federazione Impiegati Operai Metallurgici, lasciando invariata la sigla ma allargando la propria rappresentanza. Il primo contratto nazionale del dopoguerra venne firmato nel 1948, ma il contratto pi\u00f9 importante della sua storia \u00e8 quello del 1970, con il quale l'orario di lavoro pass\u00f2 da 44 a 40 ore alla settimana e il sindacato acquist\u00f2 piena legittimazione all'interno delle fabbriche.\nIn pi\u00f9 di un secolo di storia, la FIOM \u00e8 stata guidata da alcuni dei pi\u00f9 importanti sindacalisti italiani, tra i quali Bruno Buozzi, Giovanni Roveda, Luciano Lama, Vittorio Foa, Bruno Trentin, Sergio Garavini e altri.\nPrima della morte, il segretario generale Claudio Sabattini lancia la campagna per un referendum che estenda a tutti lo Statuto dei lavoratori e la riconquista del Contratto Nazionale fabbrica per fabbrica con la firma di pre-contratti.\nNei primi mesi del 2006 \u00e8 riuscita insieme con la FIM (che fa capo alla CISL) e la UILM (che fa capo alla UIL) a concludere la difficile trattativa per il rinnovo del contratto collettivo nazionale della propria categoria, contratto gi\u00e0 scaduto da oltre un anno.\nNel 2012 la Fiom \u00e8 nel comitato promotore per i referendum contro la riforma Fornero dell'Articolo 18 dello Statuto dei Lavoratori, l'articolo della legge 138 del 2011 che consente alle aziende di derogare i contratti collettivi nazionali se sostituiti da aziendali o territoriali e la Riforma delle pensioni Fornero, che nonostante il raggiungimento delle 500.000 sottoscrizioni necessarie non si svolgeranno mai a causa dello scioglimento anticipato delle Camere, avvenuto prima della presentazione delle firme presso la Corte di Cassazione.\nHa aderito anche al Comitato \u201cVota S\u00ec per fermare le trivelle\u201d insieme a Legambiente, Greenpeace, Slow Food, WWF, LIPU, Lega Anti Vivisezione, Arci, Libera, UdU, Coordinamento No Triv, Rete degli Studenti Medi e ad altre associazioni. Il Comitato ha sostenuto il S\u00ec al referendum del 17 aprile 2016 che avrebbe abrogato la parte della Legge di Stabilit\u00e0 che permette il rinnovamento fino all'esaurimento dei giacimenti di idrocarburi delle concessioni di estrazione entro le 12 miglia dalla costa italiana. Il Referendum, richiesto da dieci presidenti di regione, ha visto l'85,85% dei S\u00ec, contro il 14,15% dei No, ma a causa dell'affluenza di 15.806.488 cittadini pari al 31,19% dei votanti, al di sotto del 50%+1 necessario alla validit\u00e0 della consultazione, l'articolo in questione non \u00e8 stato abrogato e le concessioni hanno mantenuto pertanto la regolamentazione della Legge di Stabilit\u00e0 2016.\nCaso FIAT-FIOM sulla rappresentanza sindacale.\nNel 2012 la FIOM presenta ricorso ai giudici di Torino, Modena e Vercelli poich\u00e9 esclusa dalle Rsa per non aver firmato il contratto specifico della Fiat che richiama l'articolo 19 della legge 300 del 1970. La FIOM denuncia\nl'incostituzionalit\u00e0 dell'art. 19 dello statuto dei lavoratori per violazione degli artt. 2, 3 e 39 (principio della libert\u00e0 sindacale) della Costituzione. I giudici sollevano il caso dinanzi alla Corte Costituzionale, la Corte il 3 luglio 2013 \"dichiara l'illegittimit\u00e0 costituzionale dell'articolo 19, primo comma, lettera b), della legge 20 maggio 1970, n. 300 (Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro e norme sul collocamento), nella parte in cui non prevede che la rappresentanza sindacale aziendale possa essere costituita anche nell'ambito di associazioni sindacali che, pur non firmatarie dei contratti collettivi applicati nell'unit\u00e0 produttiva, abbiano comunque partecipato alla negoziazione relativa agli stessi contratti quali rappresentanti \ndei lavoratori dell'azienda\"; quindi consentendo la rappresentanza sindacale ai soli firmatari del contratto aziendale, l'art. 19 legge 300/70 contrasta con i valori del pluralismo e della libert\u00e0 di azione della organizzazione sindacale. Dopo tale decisione, la Fiat ha dichiarato che accetter\u00e0 la nomina dei rappresentanti sindacali aziendali della FIOM.\nIscritti.\nNumero di iscritti alla FIOM dal 2003.\nNel 2007 i nuovi iscritti sono stati 52.887, il 14,70% del totale."}
{"id": "597544", "revid": "1840984", "url": "https://it.wikipedia.org/wiki?curid=597544", "title": "Bernd Rosemeyer", "text": "Biografia.\nDopo una breve carriera da motociclista, nel 1934 Bernd partecip\u00f2 a un test che l'Auto Union (grande rivale della Mercedes in quegli anni) aveva organizzato per saggiare nuovi talenti. L'Auto Union era inoltre la prima ad utilizzare la rivoluzionaria architettura del motore posteriore centrale, che richiedeva grandissima sensibilit\u00e0 e fulminei tempi di reazione per evitare improvvisi testacoda. Rosemeyer si adatt\u00f2 immediatamente, tanto da arrivare secondo dietro alla Mercedes di Rudolf Caracciola gi\u00e0 al suo secondo Gran Premio, la gara dell'Eifel al N\u00fcrburgring del 1935, suscitando sensazione.\nDopo altre buone prove, Bernd vinse il primo Gran Premio alla fine del 1935, sul circuito cecoslovacco di Brno. In quell'occasione egli conobbe la famosa aviatrice Elly Beinhorn, che fu sua moglie l'anno dopo, fino alla morte.\nNel 1936 Rosemeyer sulla Auto Union Type C domin\u00f2 la stagione, vincendo i Gran Premi di Germania, di Svizzera, d'Italia, dell'Eifel e di Pescara, aggiudicandosi il Campionato Europeo Grand Prix. Vinse inoltre le corse in salita (allora molto prestigiose) di Friburgo e di Feldberg, diventando Campione Tedesco della Montagna.\nNel 1937 la lotta contro lo squadrone Mercedes divenne pi\u00f9 dura, ma Rosemeyer riusc\u00ec a vincere all'Eifel, poi la prestigiosa Coppa Vanderbilt a New York, e infine i Gran Premi di Pescara e di Donington Park.\nLa morte in prova.\nAll'inizio del 1938 le autorit\u00e0 sportive indussero un nuovo confronto tra Mercedes e Auto Union per stabilire il record di velocit\u00e0 su strada, all'epoca di grande prestigio. Da diversi anni le case automobilistiche tedesche si cimentavano in questo tipo di record ma da quell'anno i tentativi di record divennero pi\u00f9 frequenti. Prima del 28 gennaio, il primato apparteneva a Rosemeyer e alla Auto Union. Quel giorno il primo a cimentarsi fu Rudolf Caracciola, che gli strapp\u00f2 i record sia sul chilometro che sul miglio lanciati (ancora oggi imbattuti su strade ordinarie). Quando fu la volta di Rosemeyer, poco dopo la linea del traguardo del km, un'improvvisa sbandata lo fece uscire di pista quando viaggiava a circa 432\u00a0km all'ora e, sbalzato fuori dall'abitacolo, mor\u00ec sul colpo. La sua auto prosegu\u00ec per diverse centinaia di metri, andandosi a fermare proprio in corrispondenza del traguardo del miglio. Le cause dell'incidente non furono mai del tutto chiarite. Di certo ci fu l'effetto di una raffica laterale di vento che invest\u00ec l'auto in corrispondenza di una radura a bordo strada ma non \u00e8 da escludersi anche il cedimento di speciali paratie laterali montate proprio quella mattina sulla vettura con lo scopo di sigillare il flusso d'aria che passava sotto l'auto (le prime \"minigonne\" della storia dell'automobilismo); essendo fatte di sottile lamiera metallica infatti, non \u00e8 da escludersi che la grossa depressione sul fondo vettura le abbia fatte collassare, provocando la sbandata.\nOggi, nel luogo dell'incidente, sull'autostrada A5, da Francoforte a Darmstadt (verso sud), nella prima area di sosta subito dopo l'uscita Langen-Morfelden \u00e8 possibile vedere il monumento dedicato al pilota, sepolto nel cimitero di Dahlem am H\u00fcttenweg, a Berlino.\nRisultati Campionato Europeo.\nN.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara."}
{"id": "597550", "revid": "339392", "url": "https://it.wikipedia.org/wiki?curid=597550", "title": "Unione Sportiva Fasano", "text": ""}
{"id": "597562", "revid": "294549", "url": "https://it.wikipedia.org/wiki?curid=597562", "title": "Ettore Troilo", "text": "Durante la resistenza italiana fu l'animatore e il comandante di quella che diverr\u00e0 nota come brigata Maiella. Nominato Prefetto di Milano dopo la Liberazione, rimane memorabile la decisa opposizione guidata dal Partito Comunista il 28 novembre 1947 alla sua sostituzione a questo incarico decisa dal Presidente del Consiglio Alcide De Gasperi.\nBiografia.\nEttore Troilo, figlio di un medico condotto, gi\u00e0 a 18 anni part\u00ec volontario per la Grande Guerra.\nNel 1922 consegu\u00ec la laurea in legge, esercitando poi l'attivit\u00e0 di avvocato presso uno studio a Milano: l\u00ec conobbe i socialisti Filippo Turati, che a sua volta lo present\u00f2 a Giacomo Matteotti, del quale divenne un assiduo frequentatore e collaboratore.\nLa Resistenza.\nI giorni 10 e 11 settembre 1943 partecip\u00f2 alla difesa di Roma combattendo contro i nazisti. Ad occupazione avvenuta si diresse verso il suo paese natale, Torricella Peligna, ove venne catturato da militari tedeschi, riuscendo tuttavia in seguito a fuggire.\nAlla fine del 1943 inizi\u00f2 a raggruppare elementi partigiani in una banda armata che prese il nome di \"Patrioti della Maiella\", poi evolutasi militarmente sotto il suo comando come Brigata Maiella, formazione che avr\u00e0 un ruolo di primo piano nel corso della lotta di liberazione dell'Italia, dal febbraio 1944 come \"Banda Patrioti della Maiella\" fu inquadrata nella 209\u00aa Divisione di fanteria dell'esercito, combattendo al fianco delle truppe alleate dall'Abruzzo fino al Veneto.\nIl dopoguerra.\nLa brigata si sciolse dopo la guerra, nel luglio 1945, e Troilo divenne ispettore del Ministero dell'assistenza postbellica. Nel gennaio 1946 fu nominato prefetto di Milano dal governo De Gasperi, succedendo a Riccardo Lombardi divenuto ministro dei Trasporti. Due anni dopo, rimasto l'ultimo prefetto di nomina politica, nonostante il suo prestigio e la sua dichiarata apartiticit\u00e0, fu rimosso dall'incarico il 27 novembre 1947 per decisione del ministro dell'interno, il democristiano Mario Scelba. La notizia della sua sostituzione con il prefetto di Torino Vincenzo Ciotola, funzionario di carriera, caus\u00f2 una drammatica reazione da parte della sinistra, che occup\u00f2 la prefettura milanese con i suoi militanti - tra cui anche ex partigiani armati - guidati da Giancarlo Pajetta, mentre per protesta il sindaco socialista Antonio Greppi (nominato dal CLNAI) e 156 sindaci dei Comuni dell'hinterland milanese si dimisero in massa.\nLa prima decisione presa dal ministro Scelba fu di ordinare alla Divisione Legnano di assumere temporaneamente i poteri prefettizi e il comando della citt\u00e0. La decisione finale del governo, invece, fu di trattare. Una delegazione del PCI fu inviata a Roma per parlare con Scelba e De Gasperi. Da questo incontro arriv\u00f2 la soluzione: gli occupanti avrebbero accettato la destituzione del prefetto, in cambio della mancata denuncia per il reato commesso. In applicazione dell'accordo, la sera del 28 novembre giunse a Milano il sottosegretario Achille Marazza (DC), conosciuto e ben visto dai partigiani, il quale ottenne lo sgombero della prefettura senza spargimento di sangue.\nIl 3 dicembre Troilo abbandon\u00f2 definitivamente la carica , evitando ogni irrigidimento politico, e l'occupazione ebbe quindi termine pacificamente. Accett\u00f2 la contropartita offertagli, un incarico presso l'ONU come ministro plenipotenziario dell'Italia per i problemi dell'informazione e la promozione a prefetto di prima classe. Nel gennaio del 1948 per\u00f2 si dimise dall'incarico e da prefetto presentandosi nelle elezioni politiche dell'aprile di quell'anno come candidato indipendente nella lista del Fronte democratico popolare, ma non fu eletto.\nNonostante il ruolo di primo piano avuto durante la lotta di Liberazione, Troilo rifiut\u00f2 successivamente ogni benemerenza politica e militare, compresa la pensione di guerra, ritenendo di avere adempiuto il suo dovere, rammaricandosi tuttavia dell'emarginazione in cui era relegata la memoria della Resistenza.\nNel 1953 fu tra i fondatori del movimento Autonomia Socialista. Visse gli ultimi decenni della sua vita esercitando la professione di avvocato.\nMor\u00ec a Roma, i suoi funerali di tennero a Torricella Peligna; nel 1976 per volere di Domenico Troilo le sue spoglie furono traslate insieme a quelle di altri patrioti suoi compagni nel Sacrario militare ai Caduti della Brigata Maiella, costruito appositamente lungo la strada nazionale Frentana per Taranta Peligna. Oggi gli sono dedicate strade a Milano, L'Aquila, Lanciano (CH), Sulmona (AQ), Altino (CH), Brisighella (RA), il Giardino Ettore Troilo a Roma e piazze a Pescara e Torricella Peligna (CH).\nPremi e riconoscimenti.\nNel 1947 riceve l'Ambrogino d'oro dalla citt\u00e0 di Milano."}
{"id": "597563", "revid": "1418004", "url": "https://it.wikipedia.org/wiki?curid=597563", "title": "Abha Dawesar", "text": "Si \u00e8 laureata all'Universit\u00e0 Harvard e ha lavorato per alcuni anni nel settore finanziario: in quel periodo ha scritto il suo primo romanzo, \"Miniplanner\". Di recente \u00e8 stata nominata da \"Time Out New York\" come uno dei venticinque giovani autori emergenti ed \u00e8 tornata a studiare, filosofia questa volta. \nIn Italia \u00e8 conosciuta per il suo romanzo \"Babyji\"."}
{"id": "597568", "revid": "7336", "url": "https://it.wikipedia.org/wiki?curid=597568", "title": "Gargantuesco", "text": ""}
{"id": "597571", "revid": "767487", "url": "https://it.wikipedia.org/wiki?curid=597571", "title": "Ljudmila Djakovska", "text": "Biografia.\nLucy \u00e8 la prima di due figli di Ljubomir Djakovski, un cantante d'opera e Rositza Djakovska, una pianista.\nSuo fratello Alexander, \u00e8 un giocatore professionista di basket. Suo nonno \u00e8 stato un famoso musicista folk bulgaro.\nA sei anni inizia ad esibirsi in diversi spettacolari del teatro cittadino e negli anni successivi impara da autodidatta a cantare e ballare.\nDopo aver completato il liceo, nel 1995 Lucy decide di trasferirsi in Germania ed iscriversi alla \"Stage School of Music, Dance and Drama\" di Amburgo. Nello stesso periodo lavora come assistente nel musical \"Buddy\" e un po' pi\u00f9 tardi riesce ad ottenere una parte nel cast.\nNo Angels.\nNel 2000 Lucy tenta di entrare nel mondo della musica e decide di partecipare alle audizioni del reality show \"Popstars\". Entra in competizione con altre migliaia di donne, e impressiona la giuria formata da Simone Angel, Rainer Moslener e Mario M. Mendryzcki con una personale versione di \"River deep, mountain high\" di Tina Turner. Raggiunge le finali con altre dieci ragazze e nel novembre 2000 la giuria la sceglie per far parte delle No Angels.\nNei quattro mesi successivi la Cheyenne Records, casa discografica del gruppo, studia il \"look\" e il sound delle ragazze e nell'aprile 2001 viene pubblicato il singolo di debutto \"Daylight in your eyes\", contenuto nel primo album \"Elle'ments\". Sia il singolo che l'album registrano un successo inaspettato, entrambi raggiungono la vetta della classifiche tedesche, austriache e svizzere.\nNei due anni successivi il gruppo realizza altri due album (\"Now...Us!\" e \"Pure\") e un album swing di successo (\"When the angels swing\"). Dei dodici singoli estratti, quattro raggiungono la numero 1 e altri 10 la top ten, rendendo le No Angels, la girlband pi\u00f9 popolare della loro era, con oltre 5 milioni di dischi venduti.\nIl 5 settembre 2003 la band annuncia lo scioglimento e le componenti proseguono tutte la carriera solista, in tv, nel teatro e nel cinema. L'uscita della raccolta \"The Best of No Angels\" segna la fine della carriera del gruppo.\nDopo quattro anni, nel gennaio 2007, \u00e8 annunciata la riunione della band alla quale per\u00f2 non prende parte Vanessa. I risultati di vendita dell'album \"Destiny\" e dei singoli estratti non sono paragonabili a quelli dei primi anni 2000 tuttavia il gruppo riesce a riportare discreti successi nelle classifiche di vendita. Nel maggio 2008 il gruppo rappresenta la Germania all'Eurofestival 2008 con il brano \"Disappear\".\nCarriera solista.\nSubito dopo lo scioglimento delle No Angels, Lucy torna al suo primo amore, il musical, partecipando a Cats e nuovamente a \"Buddy\". Successivamente fonda la Schmanky Records, realizza e produce tre singoli (\"Where\", \"The other side\" e \"Misunderstood\") e l'album \"The other side\", con lo pseudonimo Lucylicious.\nInoltre partecipa come ospite a diversi programmi tv, tra i quali \"Shibuya\", un programma musicale trasmesso dal canale \"Viva.tv\" e in qualit\u00e0 di giurata a \"Music Idol\" e \"Starmania\", rispettivamente la versione Bulgaria e austriaca del programma \"Pop Idol\"."}
{"id": "597572", "revid": "585241", "url": "https://it.wikipedia.org/wiki?curid=597572", "title": "Grika", "text": ""}
{"id": "597573", "revid": "22356", "url": "https://it.wikipedia.org/wiki?curid=597573", "title": "Oviraptorosauri", "text": ""}
{"id": "597575", "revid": "293377", "url": "https://it.wikipedia.org/wiki?curid=597575", "title": "Julio C\u00e9sar Arz\u00fa", "text": "Carriera.\nProveniva dalla formazione honduregna del .\nA cavallo del biennio 1981-1982, con la sua Nazionale, prima vinse il Torneo Esagonale 1981 della CONCACAF (valido anche per la qualificazione al campionato del mondo 1982) contro , , , ed , poi, ai Mondiali 1982, con la Nazionale honduregna, opposta nel suo girone ai padroni di casa della , all' e alla , impose il pareggio per 1-1 agli spagnoli nella partita d'esordio, riport\u00f2 analogo punteggio contro i nordirlandesi e cedette alla Jugoslavia all'89' su calcio di rigore tirato da Petrovic: un pareggio avrebbe qualificato i centroamericani al secondo turno a spese proprio della Spagna. \nPer la stagione successiva fu ingaggiato dal Racing Santander."}
{"id": "597577", "revid": "1543377", "url": "https://it.wikipedia.org/wiki?curid=597577", "title": "Sony Ericsson P990", "text": "Sony Ericsson P990 \u00e8 uno smartphone ed il successore di Sony Ericsson P910. Il telefono impiega la piattaforma software UIQ 3, basata su Symbian OS 9.1. \u00c8 apparso sul mercato in agosto 2006. Il P990 ha una tastiera numerica che si apre rivelando una tastiera qwerty sotto lo schermo, sul corpo del telefono stesso. Questo \u00e8 un cambiamento rispetto al P910 dove la tastiera si trovava sul flip. La tastiera numerica pu\u00f2 essere attaccata o staccata utilizzando il cacciavite a disposizione nella confezione. Il telefono \u00e8 UMTS (3G) e tri-band GSM, supporta video chiamate attraverso la videocamera frontale VGA. Lo schermo \u00e8 touchscreen a 262,521 colori (profondit\u00e0 di colori a 18-bit) con una risoluzione di 240x320 pixel. Dispone anche di una videocamera a 2.0 Megapixel con autofocus e di una radio FM/RDS. Il P990 si basa sul processore Philips ARM9, clock a 208\u00a0MHz. Il telefono \u00e8 stato migliorato rispetto al P910 includendo il supporto Wi-Fi, che permette il collegamento a reti wireless 802.11b, che lo rende molto attrattivo per l'utente professionale.\nIl telefono ha parecchi fan, che hanno dovuto aspettare pazientemente per il suo rilascio (dall'ottobre 2005, quando il P990 fu annunciato).\nInizialmente il P990 competer\u00e0 con Nokia E61, E70 e probabilmente con HTC TyTN."}
{"id": "597582", "revid": "339392", "url": "https://it.wikipedia.org/wiki?curid=597582", "title": "Super Saiyan 5", "text": ""}
{"id": "597583", "revid": "339392", "url": "https://it.wikipedia.org/wiki?curid=597583", "title": "Super Saiyan V", "text": ""}
{"id": "597585", "revid": "84974432", "url": "https://it.wikipedia.org/wiki?curid=597585", "title": "Materdomini", "text": ""}
{"id": "597586", "revid": "1522738", "url": "https://it.wikipedia.org/wiki?curid=597586", "title": "Pantagruel", "text": ""}
{"id": "597587", "revid": "599013", "url": "https://it.wikipedia.org/wiki?curid=597587", "title": "Joao Cesar Monteiro", "text": ""}
{"id": "597590", "revid": "1522738", "url": "https://it.wikipedia.org/wiki?curid=597590", "title": "Gargantua", "text": ""}
{"id": "597599", "revid": "767487", "url": "https://it.wikipedia.org/wiki?curid=597599", "title": "Riot Act", "text": "Riot Act \u00e8 il settimo album dei Pearl Jam, pubblicato il 12 novembre 2002 per la Epic Records."}
{"id": "597605", "revid": "6923", "url": "https://it.wikipedia.org/wiki?curid=597605", "title": "John Garand", "text": "Riconoscimenti.\nPer il suo lavoro non ricevette alcuna ricompensa economica (continu\u00f2 a ricevere il suo normale stipendio da impiegato civile), ma gli furono assegnate due onorificenze dal governo degli Stati Uniti d'America: una \"Medal for Meritorious Service\" nel 1941 e una \"U.S. Government Medal for Merit\" nel 1944."}
{"id": "597609", "revid": "91558", "url": "https://it.wikipedia.org/wiki?curid=597609", "title": "Distanza di Manhattan", "text": ""}
{"id": "597610", "revid": "7336", "url": "https://it.wikipedia.org/wiki?curid=597610", "title": "Pantagruelico", "text": ""}
{"id": "597612", "revid": "4695451", "url": "https://it.wikipedia.org/wiki?curid=597612", "title": "John C. Garand", "text": ""}
{"id": "597616", "revid": "436907", "url": "https://it.wikipedia.org/wiki?curid=597616", "title": "Binaural", "text": "Binaural \u00e8 il sesto album di studio del gruppo grunge/alternative rock statunitense Pearl Jam, pubblicato il 16 maggio 2000 per l'etichetta discografica Epic Records. Questo album \u00e8 stato registrato con tecniche di ripresa binaurali, da cui ne deriva il titolo. "}
{"id": "597617", "revid": "121939398", "url": "https://it.wikipedia.org/wiki?curid=597617", "title": "B\u00e9la Tarr", "text": "Carriera.\nIl suo interesse per la regia cominci\u00f2 all'et\u00e0 di 16 anni, realizzando cortometraggi amatoriali e successivamente lavorando come custode presso la nazionale \"Casa per la cultura ed il divertimento\". I suoi lavori amatoriali lo portarono all'attenzione dei \"B\u00e9la Bal\u00e1zs Studios\", studi che prendono il nome dal teorico cinematografico ungherese B\u00e9la Bal\u00e1zs, che finanziarono il debutto di Tarr nel 1979 con il film \"Nido familiare\" (\"Csal\u00e1di t\u0171zf\u00e9szek\"). Molti critici pensarono di trovare nel film l'influenza di John Cassavetes, ma lo stesso Tarr ha dichiarato di non aver mai visto nessuno dei film di Cassavetes prima di girare \"Csal\u00e1di t\u0171zf\u00e9szek\".\nB\u00e9la codifica per la prima volta il suo stile con il film \"Perdizione\" (\"K\u00e1rhozat\"), nel 1988. Dopo di esso gira quello che \u00e8 considerato solitamente il suo capolavoro, il monumentale \"Satantango\", della durata di sette ore e mezza. Ad esso seguono il lirico \"Le armonie di Werckmeister\" e \"L'uomo di Londra\", che si differenzia per alcuni versi dal resto della filmografia di Tarr, tra i quali il ricorso all'utilizzo di attori famosi (Tilda Swinton) e la scelta del soggetto (un giallo tratto da un romanzo di Simenon). Dopo aver vinto l'Orso d'argento al festival di Berlino 2011 con il film \"Il cavallo di Torino\" ha annunciato di voler abbandonare la professione di regista.\nStile di regia.\nLo stile di regia di B\u00e9la Tarr \u00e8 la caratteristica che lo ha portato alle attenzioni della critica e dei cinefili di tutto il mondo. Nella prima parte della sua carriera, da \"Nido familiare\" a \"Almanacco d'autunno,\" B\u00e9la Tarr gira con uno stile diverso da quello per cui \u00e8 diventato famoso, con un ampio uso della telecamera a spalla, senza ricorrere tanto frequentemente al bianco e nero e raccontando i drammi dell'Ungheria comunista nei suoi aspetti pi\u00f9 intimi e nelle sue ripercussioni, a volte usando anche attori non professionisti. \"Rapporti prefabbricati\" \u00e8 considerato il miglior lavoro di questa prima fase della sua carriera.\nCon \"Almanacco d'autunno\" Tarr inizia a codificare il suo stile, ma \u00e8 con \"Perdizione\" che questo stile prende forma in maniera definitiva. Nella seconda parte della sua carriera, considerata la pi\u00f9 importante, Tarr gira sempre in bianco e nero e con lunghi piani sequenza. I suoi film trattano temi che indagano la razza umana principalmente nelle sue forme pi\u00f9 degradate, pigre e incivili e raccontano dell'impotenza dell'uomo davanti alla fine.\nTroupe.\nNella sua troupe permangono inoltre dei collaboratori di fiducia: il compositore Mih\u00e1ly V\u00edg, la moglie e co-regista \u00c1gnes Hranitzky, lo scrittore e sceneggiatore L\u00e1szl\u00f3 Krasznahorkai e il direttore della fotografia G\u00e1bor Medvigy (poi sostituito da Fred Kelemen).\nFilmografia.\nRegia.\nDocumentari"}
{"id": "597622", "revid": "110157", "url": "https://it.wikipedia.org/wiki?curid=597622", "title": "International Federation of Library Associations and Institutions", "text": "La International Federation of Library Associations and Institutions (IFLA), \"Federazione internazionale delle associazioni e istituzioni bibliotecarie\" in italiano, \u00e8 una federazione mondiale di associazioni di biblioteche, creata per essere un forum per lo scambio di idee e per promuovere la cooperazione internazionale, la ricerca e lo sviluppo nei settori della biblioteconomia e della bibliografia.\nStoria.\nFondata a Edimburgo (Scozia) nel 1927 nel corso di una conferenza internazionale, la Federazione conta 1.700 membri in 155 paesi. Ha sede presso la Biblioteca Reale dell'Aia.\nL'IFLA \u00e8 membro dell'International Freedom of Expression Exchange (IFEX), una rete internazionale di organizzazioni non governative che sorvegliano le violazioni alla libert\u00e0 d'espressione e organizzano campagne in difesa di giornalisti, scrittori e altre persone perseguitate per aver esercitato il proprio diritto alla libert\u00e0 d'espressione.\nNell'ultima settimana d'agosto del 2009 l'annuale congresso internazionale si \u00e8 svolto a Milano.\nObiettivi.\nGli obiettivi dell'IFLA sono:\nGli obiettivi vengono informati ai seguenti valori fondamentali:"}
{"id": "597623", "revid": "123662936", "url": "https://it.wikipedia.org/wiki?curid=597623", "title": "Pasci\u00e0", "text": "Col termine pasci\u00e0 (probabile mutazione della parola persiana \"\u067e\u0627\u062f\u0634\u0627\u0647 (p\u0101dish\u0101h)\" \u00absignore\u00bb, in arabo \"\u0628\u0627\u0634\u0627 (b\u0101\u0161\u0101)\", in turco ottomano \"\u067e\u0627\u0634\u0627 (pa\u0161a)\", in turco moderno \"pa\u015fa\", in francese \"pacha\" e in inglese \"pasha\" o \"bashaw\") si indicava il titolo onorifico posposto al nome proprio attribuito ai figli maggiori del sultano e ai funzionari ottomani di grado elevato (ministri, alti gradi militari) e a quanti fra i militari erano destinati a ricoprire, nelle province ottomane, la suprema carica governatoriale, responsabili del loro operato soltanto di fronte alla \"sublime porta\". Al sultano spettava invece la carica di padisci\u00e0, da non confondere con quella di pasci\u00e0.\nStoria.\nAll'inizio del XIII secolo \u2013 quindi alla prima comparsa dell'Impero ottomano \u2013 con questo termine furono chiamati anche alti esponenti religiosi e persino donne di alto rango. La valenza politico-militare si afferm\u00f2 solo a partire dalla fine di questo secolo, attribuito a piccoli sovrani turchi e ad alti funzionari di Istanbul.\nDopo l'avvio delle cosiddette \u00abriforme\u00bb (\"tan\u1e93\u012bm\u0101t\") del XIX secolo, il titolo di pasci\u00e0 fu attribuito ai funzionari dei quattro gradi principali dell'amministrazione e militare, oltre a qualche altro importante notabile civile. Con l'avvento della Repubblica di Turchia nel 1923, si applic\u00f2 soltanto a generali dell'esercito.\nAbolito in Turchia nel 1934 con la legge sul cognome, in Egitto si \u00e8 conservato fino al 1953 per cariche civili e militari e ordini onorifici."}
{"id": "597624", "revid": "73843", "url": "https://it.wikipedia.org/wiki?curid=597624", "title": "Petrofisica", "text": "La petrofisica \u00e8 una branca specializzata della geologia che si occupa dell'analisi delle propriet\u00e0 fisiche e chimiche delle rocce, delle interazione fra le rocce ed i fluidi in esse contenuti e delle caratteristiche delle rocce rispetto al dominio geologico in cui sono osservate.\nSi tratta una scienza interdisciplinare che richiede l'integrazione di nozioni di geologia, geofisica, fisica della materia e chimica; essa trova le sue principali applicazioni nella ricerca e produzione di risorse naturali quali la valutazione dei giacimenti di petrolio e metano, progetti di stoccaggio sotterraneo di metano, cattura e sequestro di anidride carbonica nel sottosuolo, lo sfruttamento dei serbatoi geotermali e delle falde acquifere. \nScopo della petrofisica.\nI principali prodotti delle analisi petrofisiche riguardano:\nLe indagini petrofisiche possono essere suddivise in due categorie:\nL'integrazione di queste due tipologie di analisi conduce alla creazione di un valido modello petrofisico da applicare alle rocce investigate.\nApplicazioni.\nInizialmente nata e sviluppata nel campo della ricerca industriale applicata nella prima met\u00e0 del XX secolo, in particolare nella ricerca petrolifera, oggi la petrofisica viene anche integrata nei campi pi\u00f9 accademici della ricerca geologica e geofisica, fornendo strumenti interpretativi e parametri di controllo (quali la densit\u00e0 delle rocce, velocit\u00e0 sismiche, moduli elastici) per i modelli speculativi delle strutture profonde della crosta terrestre, del mantello e del nucleo terrestre."}
{"id": "597630", "revid": "1880836", "url": "https://it.wikipedia.org/wiki?curid=597630", "title": "Sandy M\u00f6lling", "text": "Biografia.\nSandy \u00e8 figlia di Lothar M\u00f6lling e Dagmar Sprenger. Ha tre fratelli, Brian, Kevin e Dustin, e una sorella Melina. Dopo il divorzio dei suoi genitori, si trasferisce con la madre i fratelli a Coblenza e, terminate le superiori, inizia a lavorare come commessa.\nNo Angels.\nNel 2000 Sandy, spinta dalla famiglia e dagli amici, decide di partecipare alle audizioni del reality show \"Popstars\". Entra in competizione con altre migliaia di donne, e impressiona la giuria formata da Simone Angel, Rainer Moslener e Mario M. Mendryzcki con una personale versione di \"Bohemian Rhapsody\" dei Queen. Raggiunge le finali con altre dieci ragazze e nel novembre 2000 la giuria la sceglie per far parte delle No Angels.\nNei quattro mesi successivi la Cheyenne Records, casa discografica del gruppo, studia il look e il sound delle ragazze e nell'aprile 2001 viene pubblicato il singolo di debutto \"Daylight in your eyes\", contenuto nel primo album \"Elle'ments\". Sia il singolo che l'album registrano un successo inaspettato, entrambi raggiungono la vetta della classifiche tedesche, austriache e svizzere.\nNei due anni successivi il gruppo realizza altri due album (\"Now...Us!\" e \"Pure\") e un album swing di successo (\"When the angels swing\"). Dei dodici singoli estratti, quattro raggiungono la numero 1 e altri 10 la top ten, rendendo le No Angels, la girlband pi\u00f9 popolare della loro era, con oltre 5 milioni di dischi venduti.\nIl 5 settembre 2003 la band annuncia lo scioglimento e le componenti proseguono tutte la carriera solista, in tv, nel teatro e nel cinema. L'uscita della raccolta \"The Best of No Angels\" segna la fine della carriera del gruppo.\nReunion.\nDopo quattro anni, nel gennaio 2007, \u00e8 annunciata la reunion della band alla quale per\u00f2 non prende parte Vanessa. I risultati di vendita dell'album \"Destiny\" e dei singoli estratti non sono paragonabili a quelli dei primi anni 2000 tuttavia il gruppo riesce a riportare discreti successi nelle classifiche di vendita. Nel maggio 2008 il gruppo rappresenta la Germania all'Eurofestival 2008 con il brano \"Disappear\".\nCarriera solista.\nNel 2003 recita nel film \"Soloalbum\". Nel maggio 2004, dopo mesi in sala d'incisione, esce il primo singolo \"Unnatural blonde\", che entra nella top ten tedesca alla #8 e diventa il maggior successo di un'ex-No Angels. Il secondo singolo \"Tell me\" bissa il successo del primo, entrando anch'esso nella top ten alla #10.\nIl 13 settembre 2004 esce il primo album \"Unexpected\", che debutta alla #13 della classifica tedesca. Dopo l'uscita dell'album, Sandy viene scelta per rappresentare la regione Renania Settentrionale-Vestfalia nel Bundesvision Songcontest (\"Concorso Canoro degli Stati Federali della Germania\"). Partecipa con il terzo singolo \"Unexpected\" e, nonostante la cantante si classifichi all'ultimo posto della competizione, il singolo, uscito in versione remix, ottiene una discreta #29 posizione nella classifica tedesca.\nNel 2005 la cantante ottiene una nomination come artista femminile dell'anno agli ECHO, oltre a essere presente in diversi programmi televisivi. Nel maggio 2006, dopo un cambio di etichetta, esce il secondo album \"Frame Of Mind\", trainato dal singolo \"Crash\", una cover di un brano dei The Primitives, che si piazza alla #24 della classifica tedesca. Nello stesso periodo partecipa al programma tv \"Let's dance!\", classificandosi al 3\u00ba posto. Il secondo singolo estratto dall'album \u00e8 \"Living without you\", che raggiunge la 32\u00aa posizione della classifica tedesca.\nSandy ha cantato tre brani della colonna sonora del lungometraggio d'animazione \"Bambi 2\"."}
{"id": "597636", "revid": "712828", "url": "https://it.wikipedia.org/wiki?curid=597636", "title": "Cirith Gorgor", "text": ""}
{"id": "597647", "revid": "212348", "url": "https://it.wikipedia.org/wiki?curid=597647", "title": "Classe Ferragut", "text": ""}
{"id": "597648", "revid": "1305772", "url": "https://it.wikipedia.org/wiki?curid=597648", "title": "Classe Farragut", "text": ""}
{"id": "597658", "revid": "1628923", "url": "https://it.wikipedia.org/wiki?curid=597658", "title": "William Christopher Zeise", "text": "A lui \u00e8 dovuta la prima sintesi di un organometallo, il complesso etilene-platino(II), di formula K[PtCl3(\u03b72-(C2H4)] \u00b7 H2O, ottenuto per reazione del tetracloroplatinato di potassio K2[PtCl4] con etilene in presenza di cloruro stannoso SnCl2 come catalizzatore. In suo onore il composto fu chiamato \"sale di Zeise\".\nA lui si devono anche:"}
{"id": "597660", "revid": "1456895", "url": "https://it.wikipedia.org/wiki?curid=597660", "title": "Dr. Martens", "text": "Dr. Martens (noto anche come Doctors, Docs, Doc. Martens o DM's) \u00e8 un marchio di calzature, soprattutto anfibi, originalmente prodotte dalla R. Griggs &amp; Co. di Wollaston, in Inghilterra, Regno Unito, e attualmente di propriet\u00e0 della Permira.\nLe calzature Dr. Martens sono caratterizzate da una particolare foggia e da una suola con cuscinetto d'aria sviluppata da un medico tedesco, il dottor Klaus Maertens, come scarpa ortopedica in seguito a un incidente a un piede, durante la Seconda guerra mondiale.\nLe Dr. Martens sono le calzature che identificano e accomunano talune sottoculture quali punk, ska, new waver, skinhead, grunge, psychobilly, mod, metallari, gothic, emo, ecc.\nIl nome Dr. Martens o \"Doctors\" viene talvolta utilizzato impropriamente per chiamare cos\u00ec altri anfibi prodotti da altri marchi, imitazione dei Dr. Martens o prodotti ad essi assimilabili.\nDr. Martens \u00e8 inoltre una etichetta discografica che ha prodotto vinili, CD e DVD promozionali, compilation o album, contenenti musiche legate al marchio.\nStoria.\nNascita della R. Griggs &amp; Co..\nNel 1901 Benjamin Griggs e Septimimus Jones si mettono in societ\u00e0 per produrre scarpe, aprendo una ditta a Wollaston, nel Northamptonshire, una contea storicamente nota per le manifatture di scarpe. Alla morte di Jones, dieci anni pi\u00f9 tardi, nel 1911, Benjamin Griggs e il figlio Reginald fondano la R. Griggs and Co. grazie ad un considerevole aiuto economico da parte della madre di Benjamin, Jane Griggs.\nInizialmente le scarpe vengono assemblate a mano, la manifattura produce principalmente scarpe per i minatori e per l'esercito britannico: ai militari \u00e8 infatti destinata la produzione dei \"Bulldog Boots\", i classici anfibi militari neri a dieci buchi con suola chiodata e cucitura sulla punta, attualmente anche noti come \"Getta Grip\".\nIl dottor Maertens inventa un nuovo tipo di suola.\nNel 1943 Klaus Maertens, un medico tedesco laureatosi l'anno precedente, si rompe un piede mentre scia sulle Alpi Bavaresi durante una licenza militare. Durante la convalescenza, che trascorre nella nativa citt\u00e0 di Seeshaupt, vicino a Monaco, poich\u00e9 trova molto scomodo camminare con le suole di cuoio classiche degli stivali della Wehrmacht, comincia a pensare ad un innovativo tipo di suola ammortizzata da un cuscinetto d'aria e ad un tipo di scarpone costruito con una pelle pi\u00f9 morbida.\nA guerra finita e acquistata della pelle da un calzolaio, realizza da s\u00e9 il primo prototipo di Dr. Martens: un paio di scarponi marroni a 8 buchi. Maertens non riesce per\u00f2 a vendere le sue scarpe, finch\u00e9 non incontra a Monaco nel 1947 un vecchio compagno di universit\u00e0, il Dr. Herbert Funck, molto colpito dal design degli scarponcini realizzati dall'amico. Lo stesso anno a Seeshaupt i due decidono quindi di aprire assieme una nuova attivit\u00e0 di produzione di scarpe, utilizzando scarti di gomma della Luftwaffe, per la suola, e la stoffa di vecchie divise dismesse dell'esercito tedesco per la tomaia.\nLe comode e durevoli suole della scarpe del Dr. Maertens piacciono cos\u00ec tanto alle casalinghe tedesche che l'80% delle vendite \u00e8 dovuto ad una clientela femminile. Nel 1952 le vendite aumentano a tal punto che i due decidono di aprire una nuova fabbrica a Monaco. Alla fine degli anni cinquanta la fabbrica di Maertens e Funck produceva oltre 200 diversi modelli di scarpe con la suola con cuscinetto d'aria.\nNel 1959 Maertens e Funck decidono di rivolgersi al mercato internazionale per vendere la licenza.\nL'incontro tra Klaus Maertens, Herbert Funck e la R. Griggs &amp; Co..\nDurante gli anni cinquanta La Griggs continua ad avere cospicue commissioni da parte dell'esercito inglese e, per la Guerra di Corea, da quello statunitense, tuttavia un pericoloso concorrente si affaccia sul mercato: la scarpa da lavoro TUF prodotta dalla G.B. Britons. La Griggs decide cos\u00ec di investire in nuovi macchinari e aumentare la produzione, ampliando al contempo il proprio mercato.\nNel 1959 William Griggs, a capo della manifattura inglese, nota un annuncio di Maertens e Funck tra le pagine di \"Shoe &amp; Leather News\", una pubblicazione destinata agli addetti del mercato di scarpe inglese. Contattati gli inventori tedeschi, immediatamente il marchio inglese R. Griggs Group Ltd. ne acquista il brevetto, optando per il nome Dr. Martens, anglicizzazione del tedesco Maertens, scartando al contempo il nome del Dr. Funck troppo simile al gergale inglese \"fuck\" (\"scopare\").\nLa Griggs inoltre apporta alcune sostanziali modifiche allo scarpone classico del Dr. Maertens: ne ridisegna la suola, arrotondando il tacco; aggiunge la fettuccia posteriore con il marchio \"Air Wair\", con il quale aveva registrato la suola, e il motto \"With bouncing soles\"; aggiunge la cucitura gialla tra suola e tomaia.\nImmette sul mercato cos\u00ec il primo paio di Dr. Martens inglesi il 1\u00ba aprile 1960, da cui il modello prende il nome \"1460\" (tuttora in produzione): si tratta del classico anfibio a 8 buchi, di colore rosso ciliegia.\nI \"Doctors\" diventano ben presto le scarpe di postini e operai, acquisendo cos\u00ec la fama di scarpa per lavoratori. A fine anni sessanta anche i poliziotti inglesi indossano Dr. Martens, dovendo per\u00f2 annerire con dell'inchiostro la caratteristica cucitura gialla, non consentita dal regolamento.\nIl 1\u00ba aprile 1961 viene lanciata sul mercato la scarpa a 3 buchi modello \"1461\". La scarpa verr\u00e0 adottata dagli impiegati delle poste, divenendo ben presto simbolo del sindacato e successivamente della sinistra inglese.\nI Dr. Martens nella cultura underground.\nDurante gli anni sessanta i mod adottano i Dr. Martens 1460 dopo che Pete Townshend degli Who li elegge a sua calzatura favorita.\nDopo il 1964 i mod cominciano a suddividersi in varie correnti, tra cui gli hard mod, che iniziano a vestirsi in modo pi\u00f9 comodo, utilizzando jeans e anfibi. Da essi, nei tardi anni sessanta, si svilupperanno gli skinhead che saranno i primi a fare dei Doctors un simbolo e a sdoganarli da scarpe per lavoratori a simbolo della loro sottocultura.\nIn Italia la prima comparsa di queste calzature viene attribuita al musicista anglo-italiano del gruppo beat I BlackJack, Alan Targett-Adams, cugino da parte di madre del musicista inglese Phil Manzanera. Il musicista, grazie alla possibilit\u00e0 di viaggiare spesso tra l'Italia e il Regno Unito, fu tra i primi, negli anni sessanta, a indossare i Dr. Martens.\nI Dr. Martens sono la componente pi\u00f9 importante dell'abbigliamento degli skinhead a cui prestano una attenzione quasi ossessiva, tenendoli sempre lucidati e ben curati, scegliendo i Doctors pi\u00f9 alti, da 10 buchi in su, spesso con punta d'acciaio, enfatizzandone talvolta l'aspetto imponente indossando taglie pi\u00f9 grandi. Per gli hard mod, prima, e gli skinhead, poi, l'utilizzo dei Dr. Martens rappresenta una rivendicazione della loro appartenenza proletaria, in contrapposizione a quella dei mod borghesi e benestanti che presero la via della psichedelia e del movimento hippy. Tuttavia le violenze e gli scontri di cui si rendono responsabili bande di skinhead inglesi, portano ad identificare i Dr. Martens come l'anfibio degli skins, gettando discredito sulla R. Griggs &amp; Co. In particolare una immagine apparsa su un quotidiano inglese degli anni settanta ritrae una anziana signora con sovrimpressa l'impronta della suola dei Dr. Martens..\nNegli anni settanta, mentre gli skinhead assumono sempre pi\u00f9 una connotazione politica destrofila, i giovani di sinistra del Regno Unito fanno proprie le scarpe Dr. Martens 1461 a 3 buchi: fin dagli anni sessanta questo tipo di calzatura ha cominciato infatti ad identificarsi con il sindacato e la cultura progressista, soprattutto grazie al parlamentare socialista Tony Benn. In questo decennio si viene cos\u00ec a verificare il paradosso che le due fazioni politicamente opposte, quanto la polizia inglese che spesso sta tra queste per dividerle, indossano tutte Dr. Martens, seppure in varianti di modello: 1461 per i militanti di sinistra, 1460 per i poliziotti e 1914 o 1940 per gli skins.\nNei tardi anni settanta i punk, nonostante inizialmente utilizzino soprattutto \"sneaker\" (specialmente Converse All Stars, notoriamente indossate dai componenti dei Ramones), \"brothel creeper\" e \"winklepicker\", adottano ben presto i Doctors come calzatura e in breve il binomio punk/Dr. Martens diverr\u00e0 inscindibile. Successivamente i Dr. Martens diventano popolari anche tra gli appartenenti alle culture giovanili quali ska, new wave, psychobilly, goth, grunge, brit-pop, ecc. Finendo in pratica per divenire un simbolo di appartenenza alla cultura underground.\nNegli Stati Uniti una simile popolarit\u00e0 si ebbe nei primi anni novanta, con la diffusione del genere musicale grunge. Ma con il calo di interesse nei confronti di questi generi musicali e il declino della cultura underground, anche i Dr. Martens subirono un trend negativo nei successivi quindici anni.\nDeclino tra anni novanta e primi anni duemila.\nIl calo di interesse da parte dei giovani nei confronti di queste sottoculture e il generale declino dell'underground, a partire dalla met\u00e0 degli anni novanta, porta anche ad un calo delle vendite dei Dr. Martens in questo periodo. Il 1\u00ba aprile 2003, a causa del declino delle vendite, la Dr. Martens decide di cessare la produzione nel Regno Unito spostandola in Cina e Thailandia. Unitamente a questo cambiamento, arriva anche la fine della produzione di calzature destinate ai vegani (poi ripresa nel 2014), interamente fabbricate senza l'utilizzo di materiali di origine animale, che venivano prodotte a partire dal gennaio 2000.\nDr. Martens Revival.\nAlla fine del primo decennio del XXI secolo, i Dr. Martens godono di una nuova ampia popolarit\u00e0 tanto da parlare di un \"Dr. Martens Revival\", similmente a quanto avvenuto in Europa nei primi anni ottanta, con la diffusione di generi musicali quali lo ska, la new wave e dell'abbigliamento punk e skinhead, port\u00f2 anche ad un'ampia diffusione dei Dr. Martens. In questo periodo la diffusione della calzatura nel fashion system, grazie a icone della moda quali, tra le altre, la supermodel Agyness Deyn, che esibisce frequentemente questo tipo di calzature nelle immagini che la ritraggono e che diviene fedele testimonial dei Dr. Martens, porta il marchio ad aprire numerosi nuovi negozi, anche nell'Estremo Oriente.\nNel 2007 la compagnia decide di tornare a produrre nuovamente una linea di calzature in Inghilterra, nella fabbrica di Cobbs Lane, a Wollaston. Questo prodotto, la linea \"Vintage\", \u00e8 in vendita nei negozi online. A partire dal 2008 la realizzazione di nuove varianti dei modelli classici e di nuove linee di prodotti Dr. Martens, aventi la suola con cuscinetto d'aria, viene affidata spesso a celebri firme della moda. Tra gli stilisti coinvolti figurano: Yohji Yamamoto, Raf Simons, Jean-Paul Gaultier e Louise Body. Una linea di \"desert boot\" \u00e8 stata invece disegnata in collaborazione con il brand Stussy X. Nel 2012 Dr. Martens collabora con la nota casa Swarovski nella realizzazione di una linea di scarpe nere con cristalli incastonati.\nIl cambio di propriet\u00e0.\nNel 2013, dopo 53 anni di produzione ininterrotta, il marchio Dr. Martens, viene ceduto dalla R. Griggs &amp; Co. alla societ\u00e0 di investimento britannica Permira, per circa 300 milioni di sterline. Nell'operazione sono state coinvolte anche Barclays e Rothschild. La nuova proprietaria ha dichiarato di non voler intaccare la filosofia del marchio.\nNel 2019 il brand lancia la nuova campagna globale per la stagione Autunno/Inverno intitolata \"Tough as You\", una comunicazione incentrata sul promuovere il continuo miglioramento di s\u00e9 stessi e la forza della diversit\u00e0. Alla base della campagna ci sono quattro storie di resilienza, narrazioni personali che mostrano come sia possibile affrontare le avversit\u00e0. Il concept alla base della campagna \u00e8 che l'unica cosa pi\u00f9 resistente delle proprie calzature sono le persone che decidono di indossarle.\nCaratteristiche.\nI prodotti classici Dr. Martens, si distinguono per alcune caratteristiche salienti, che sono:\nI modelli.\nI modelli classici Dr. Martens, sono:\nSolovair.\nSotto il marchio Solovair, la britannica NPS Shoes Ltd., ha prodotto fin dal 1960 anfibi similari a quelli della Dr. Martens, con il nome \"Soft Sole Suspension\", utilizzando per\u00f2 una suola Goodyear. La R. Griggs Group Ltd. ha in seguito concesso l'utilizzo del marchio Dr. Martens ma non del brevetto della suola, cos\u00ec la R. Griggs Group Ltd. e la NPS Shoes Ltd. hanno collaborato assieme per sviluppare una suola Solovair, con caratteristiche del tutto similari alla suola Dr. Martens. Queste scarpe uscivano con il marchio Dr. Martens by Solovair.\nDal 1995 gli anfibi vengono prodotti con il proprio marchio Solovair e continuano ad essere fabbricati nel Regno Unito a tutt'oggi utilizzando gli stessi stampi con i quali sono stati prodotti gli anfibi per la Dr. Martens fin dagli anni sessanta, quando invece la Dr. Martens ha portato la produzione in Estremo Oriente. Per questo motivo punk e skinhead britannici preferiscono talvolta utilizzare queste imitazioni anzich\u00e9 il pi\u00f9 noto marchio.\nCelebrit\u00e0.\nMolti sono i personaggi celebri che sono stati spesso ritratti con addosso Dr. Martens o sono particolarmente affezionati al brand britannico, tra questi:"}
{"id": "597661", "revid": "405275", "url": "https://it.wikipedia.org/wiki?curid=597661", "title": "RMS Queen Mary 2", "text": "La RMS Queen Mary 2 \u00e8 un transatlantico britannico. \u00c8 stata, fino al varo della \"Freedom of the Seas\", la pi\u00f9 grande nave passeggeri in ordine di grandezza interna (stazza) mai realizzata e rimane tuttora il transatlantico pi\u00f9 massiccio di tutti i tempi. Costruita nel cantiere navale di Saint-Nazaire in Francia, la \"Queen Mary 2\" appartiene alla storica compagnia Cunard Line e compie durante buona parte dell'anno un regolare servizio di linea espresso tra Southampton e New York (in 7 giorni) ed \u00e8 quindi considerata come un transatlantico di linea e non come nave da crociera. Per questa ragione, ha delle caratteristiche strutturali ed estetiche che la rendono profondamente diversa dalle altre navi attuali: una prua slanciata, uno scafo pi\u00f9 solido e rinforzato (che scende di diversi metri anche sotto la linea di galleggiamento e possiede circa il 40% di acciaio in pi\u00f9 rispetto alla media), un lunghissimo bulbo a prua e delle prestazioni ragguardevoli (30 nodi di velocit\u00e0 massima). Le sue notevoli doti di equilibrio, stabilit\u00e0 e velocit\u00e0 le consentono di attraversare l'Atlantico in qualunque condizione durante tutto l'anno.\nHa sostituito la Queen Elizabeth 2 nel 2008 nel ruolo di ammiraglia della Cunard Line. In virt\u00f9 del suo ruolo di nave di linea la nave ha acquisito la sigla \"RMS\" (Royal Mail Ship).\nStoria.\nLa Queen Mary 2 \u00e8 stata varata il 25 settembre del 2003, dopo il taglio della prima lamiera nel 2002. Il viaggio inaugurale avvenne il 12 gennaio 2004 quando la RMS Queen Mary 2 salp\u00f2 da Southampton, per raggiungere Fort Lauderdale in Florida. Per il primo viaggio, la nave ospit\u00f2 2,620 passeggeri. Il comandante della nave fu Ronald Warwick, che comand\u00f2 precedentemente la Queen Elizabeth 2. Warwick \u00e8 il figlio di William (Bill) Warwick, anch'egli un membro di spicco della Cunard e primo comandante della Queen Elizabeth 2. Al ritorno, la nave fece ritardo a causa delle porte di prua, che coprivano i propulsori, che non riuscirono a chiudersi in Portogallo.\nDurante le Olimpiadi Estive del 2004, svoltesi ad Atene, la nave salp\u00f2 per Atene e attracc\u00f2 al Pireo per due settimane per essere usata come un hotel galleggiante, ospitando il Primo Ministro britannico Tony Blair e sua moglie Cherie, il presidente francese Jacques Chirac, il presidente statunitense Bush e la squadra di basket degli Stati Uniti. Inoltre ospit\u00f2 anche musicisti jazz come Dave Brubeck e cantanti come Rod Stewart, Carly Simon e James Taylor.\nDurante uno dei viaggi transatlantici del 2005, la Queen Mary 2 ha trasportato, in un baule chiuso a vapore, la prima copia statunitense di Harry Potter e il principe mezzosangue, autografato dalla stessa Rowling. In un comunicato stampa promozionale dell'evento, la Cunard ha affermato che ci\u00f2 ha segnato la prima volta che un libro \u00e8 stato trasportato al suo lancio internazionale a bordo di un transatlantico.\nNel gennaio 2006 la Queen Mary 2 intraprese una circumnavigazione del Sud America. Alla partenza da Fort Lauderdale, uno dei suoi propulsori azimutali fu danneggiato quando colp\u00ec una parete del canale, costringendo la nave a navigare a velocit\u00e0 ridotta, il che port\u00f2 alla decisione del Commodoro Warwick di saltare diversi porti durante il suo viaggio verso Rio de Janeiro. Molti dei suoi passeggeri hanno minacciato di organizzare una protesta sit-in a causa dei porti saltati, prima che Cunard si offrisse di rimborsare le spese di viaggio. La Queen Mary 2 continu\u00f2 a funzionare a una velocit\u00e0 di servizio ridotta e furono necessarie diverse modifiche all'itinerario fino a quando le riparazioni non furono completate dopo che la nave torn\u00f2 in Europa a giugno, dove la Queen Mary 2 visit\u00f2 il bacino di carenaggio e il propulsore azimutale danneggiato fu rimosso. A novembre, la Queen Mary 2 \u00e8 stata nuovamente rimorchiata nel cantiere Blohm&amp;Voss di Amburgo (bacino idrico Elba 17) per la reinstallazione del propulsore riparato dell'elica. Allo stesso tempo, i sistemi di irrigazione sono stati installati in tutti i balconi della nave per conformarsi alle nuove norme di sicurezza che erano entrate in vigore dopo l'incendio di MS Star Princess. Inoltre, entrambe le ali del ponte sono state estese di due metri per migliorare la visibilit\u00e0.\nDopo aver completato il viaggio in Sud America, il 23 febbraio 2006, la Queen Mary 2 ha incontrato l'omonima nave, l'originale RMS Queen Mary, che \u00e8 permanentemente attraccata a Long Beach, in California. Scortati da una flottiglia di navi pi\u00f9 piccole, le due regine si scambiarono un \"fischio di saluto\" che fu ascoltato in tutta la citt\u00e0 di Long Beach. La Queen Mary 2 ha incontrato le altre navi da carico della Cunard, Queen Victoria e Queen Elizabeth 2 il 13 gennaio 2008 vicino alla Statua della Libert\u00e0 nel porto di New York, con uno spettacolo pirotecnico celebrativo; La Queen Elizabeth 2 e la Queen Victoria fecero una traversata in tandem dell'Atlantico per l'incontro. Ci\u00f2 ha segnato la prima volta che tre Cunarders sono state presenti nello stesso luogo. La Cunard dichiar\u00f2 che questa sarebbe stata l'ultima volta che queste tre navi si sarebbero incontrate, a causa dell'imminente ritiro dalla Queen Elizabeth 2 alla fine del 2008. Tuttavia, ci\u00f2 non si dimostrer\u00e0 vero, poich\u00e9 le tre Queens si incontrarono a Southampton il 22 aprile 2008. La Queen Mary 2 si \u00e8 incontrata con la Queen Elizabeth 2 a Dubai sabato 21 marzo 2009, dopo il ritiro di quest'ultima nave mentre entrambe le navi erano ormeggiate a Port Rashid. Con il ritiro della Queen Elizabeth 2 dalla flotta della Cunard e il suo attracco a Dubai, la Queen Mary 2 divenne l'unico transatlantico attivo nel servizio passeggeri.\nIl 3 agosto 2007 tre uomini sono stati fermati dalla polizia mentre scortavano e pilotavano una replica del primo sottomarino da combattimento americano entro 61 m dalla Queen Mary 2, che era attraccata al terminal delle navi da crociera nel Pier 12 di Brooklyn a New York. La replica fu creata dall'artista newyorkese Philip \"Duke\" Riley e da due residenti fuori citt\u00e0, uno dei quali affermava di essere un discendente di David Bushnell, che l'aveva inventata. La Guardia Costiera ha rilasciato a Riley una multa per possedimento di nave non sicura e per aver violato la zona di sicurezza attorno alla Queen Mary 2. Il 19 ottobre 2011, la Queen Mary 2 fece cambiare il suo registro in Hamilton dal suo precedente porto di Southampton, per consentire alla nave di ospitare matrimoni a bordo. Ci\u00f2 ha segnato la prima volta nella sua storia di 171 anni che la Cunard non aveva una nave registrata nel Regno Unito. Le Bermuda fanno parte del gruppo Red Ensign e la nave continua a viaggiare con la bandiera del Regno Unito invece di quella che \u00e8 propria dell'isola di Bermuda.\nGiri del mondo.\nIl 10 gennaio 2007, la Queen Mary 2 ha iniziato la sua prima crociera intorno al mondo, circumnavigando il globo in 81 giorni. Il 20 febbraio ha incontrato la sua compagna di flotta, la Queen Elizabeth 2, anche durante la sua crociera mondiale del 2007, nel porto di Sydney. Questa \u00e8 la prima volta che due Cunarders erano insieme a Sydney da quando l'originale RMS Queen Mary e RMS Queen Elizabeth servirono come navi trasporto truppe nel 1941. Nonostante l'orario di arrivo anticipato delle 5:42, la presenza della Queen Mary 2 attir\u00f2 cos\u00ec tanti spettatori che il Sydney Harbour Bridge e l'Anzac Bridge furono bloccati. Con 1.600 passeggeri che sono sbarcati a Sydney, Cunard stima che gli scali abbiano generato introiti per pi\u00f9 di $3 milioni nell'economia locale.\nIl 10 gennaio 2012, la nave ha intrapreso una crociera mondiale di tre mesi da Southampton, viaggiando a sud e poi ad est attorno all'Africa, una prima circumnavigazione dell'Australia, in Giappone, quindi di nuovo a Southampton lungo la costa meridionale dell'Eurasia e attraverso il Canale di Suez.\nViaggio d'anniversario.\nNell'ottobre 2009, il quinto anno di servizio della Queen Mary 2, \u00e8 stato celebrato con un viaggio di 8 notti intorno alle Isole britanniche. Il viaggio comprendeva visite inaugurali a Greenock e Liverpool.\nLa Boston Cup.\nPortata a bordo della Queen Mary 2 \u00e8 la Boston Cup. A volte indicato come The Britannia Cup, questo manufatto \u00e8 stato creato per Sir Samuel Cunard a Boston, negli Stati Uniti, per commemorare l'arrivo della sua prima nave, la RMS Britannia. La Cunard aveva scelto Boston come porto americano per il suo servizio nell'Atlantico, il che ha portato a una forte connessione tra Boston e la Cunard Line. Si ritiene che la coppa sia stata presentata a Sir Samuel Cunard nel 1840. Fu scoperto in un negozio di antiquariato nel 1967 e restituito alla Cunard, dove fu collocato a bordo della Queen Elizabeth 2. Nel 2004, quando la Queen Mary 2 divenne il fiore all'occhiello, la Boston Cup fu posta a bordo della Queen Mary 2. Si trova in una teca di vetro, a poppa della sala Chart Room.\nNel luglio 2007 il National Geographic Channel ha trasmesso un episodio della serie di documentari \"Mega strutture\" su Queen Mary 2. La nave \u00e8 stata anche protagonista dell'episodio pilota della serie TV documentaristica Mighty Ships.\nGuasti alla propulsione.\nI propulsori azimutali montati sulla Queen Mary 2 sono stati soggetti a guasti, attribuiti ai cuscinetti reggispinta dei motori, che hanno continuato a mostrare la tendenza a guastarsi anche dopo numerosi tentativi di riprogettazione. Nel gennaio 2009, Carnival, per bocca della sua sezione della Cunard, ha fatto causa alla Rolls-Royce negli Stati Uniti. La linea sostenuta dalla Carnival fu che i sistemi di propulsione azimutali di Mermaid montati sulla Queen Mary 2 fossero intrinsecamente difettosi nel design e che Rolls-Royce fosse a conoscenza delle carenze del design e deliberatamente cospir\u00f2 per fuorviare, ingannare e frodare nel corso della conquista del contratto. Nel gennaio 2011, la corte ha assegnato a Carnival 24 milioni di dollari USA (circa \u00a3 15 milioni nel Regno Unito al momento del verdetto).\nCunard Royal Rendezvous.\nDue anni dopo il primo Cunard Royal Rendezvous nella stessa data, la Queen Mary 2 si incontr\u00f2 con la Queen Victoria e l'allora nuovissima Queen Elizabeth per un altro Royal Rendezvous a New York il 13 gennaio 2011. La Queen Victoria e la Queen Elizabeth fecero in tandem l'attraversamento dell'Atlantico per l'evento. Tutte e tre le navi si incontrarono davanti alla statua della Libert\u00e0 alle 18:45 per i fuochi d'artificio. L'Empire State Building \u00e8 stato illuminato in rosso per celebrare l'evento.\nIl 5 giugno 2012, le tre regine si sono incontrate di nuovo, ma questa volta a Southampton per celebrare il giubileo di diamante della regina Elisabetta II.\nCanottaggio atlantico.\nLa Queen Mary 2 ha incontrato le squadre di canottaggio oceanico nel mezzo dell'Atlantico. Il 30 luglio 2010 ha incontrato Artemis Investments, la cui squadra di remi era Don Lennox, Livar Nysted, Ray Carroll, Leven Brown. Carroll era stato un ex ingegnere ed \u00e8 stato raggiunto attraverso la radio VHF marittima e il sistema di diffusione sonora della Queen Mary 2 per parlare con il capitano e l'equipaggio. Il 26 settembre 2013 la Queen Mary 2 ha fornito il vogatore solista Myl\u00e8ne Paquette e la sua nave Hermel con un telefono satellitare sostitutivo, ancora per droghe e generi alimentari. La Queen Mary 2 ha cambiato rotta di 20 gradi e ha aggiunto solo 14 miglia alla distanza complessiva della traversata.\nSalvataggio nell'Atlantico.\nIl 10 giugno 2017, la Queen Mary 2, comandata dal comandante Christopher Wells, venne in soccorso di un velista solitario di 73 anni, Mervyn Wheatley, la cui imbarcazione Tamarind era stata abbattuta da una forte tempesta mentre partecipava al Observer Single-handed Trans-Atlantic Race. Le guardie costiere britanniche e canadesi hanno coordinato questo salvataggio a lungo raggio dopo aver rilevato il segnale di soccorso del Tamarind. La Queen Mary 2 \u00e8 stata guidata alla posizione di Wheatley da un aereo Royal Air Force Lockheed C-130 Hercules.\nIncendio del motore.\nUn piccolo incendio \u00e8 scoppiato nella sala macchine della turbina a gas la sera del 5 ottobre 2011. L'incendio \u00e8 stato avviato in una delle turbine a gas della nave. Non sono stati segnalati feriti e l'equipaggio a bordo della nave ha spento l'incendio in sicurezza.\nIncidente nella sala filtro.\nIl 23 settembre 2010, si \u00e8 verificato un incidente nella sala filtro armonica di poppa della Queen Mary 2. Ci\u00f2 ha comportato l'arresto di tutti e quattro i motori di propulsione e una perdita di energia elettrica in tutta la nave. Nel giro di un'ora, i principali generatori della nave furono riavviati e la nave riusc\u00ec a riprendere il passaggio. Ricerche successive hanno scoperto che un'esplosione era causata da archi elettrici all'interno del filtro armonico di poppa che accendevano il vapore di liquido dielettrico fuoriuscito.\n200\u00aa traversata atlantica.\nIl 6 luglio 2013 la Queen Mary 2 lasci\u00f2 New York sulla strada per Southampton nella sua 200\u00aa traversata atlantica. A bordo sono intervenuti Stephen Payne (il progettista della nave) e il presentatore e giornalista Nick Owen, che ha presentato le discussioni sul design della nave.\nDecimo compleanno.\nIl 6 maggio 2014, tutte e tre le regine si sono incontrate per la prima volta a Lisbona, in Portogallo. Le tre navi salparono l'una accanto all'altra da Lisbona verso Southampton. Il 9 maggio 2014 la Queen Elizabeth e la Queen Victoria guidarono la Queen Mary 2 lungo il Solent dove attraccarono in formazione presso il terminal QEII e fecero un saluto di compleanno al transatlantico. L'anniversario includeva un tour della nave di Sua Altezza Reale il duca di Edimburgo.\n175\u00ba anniversario di nascita della Cunard.\nIL 25 maggio 2015, tutte e tre le regine si sono incontrate, ancora una volta, a Liverpool, per celebrare il 175 \u00b0 anniversario della Cunard. Dopo essere arrivata a Liverpool il giorno precedente, la Queen Mary 2 ha fatto una breve escursione all'ingresso del fiume Mersey per accogliere le sue due compagne di flotta in porto nel primo pomeriggio. I tre Cunarders navigarono quindi, in formazione, verso Liverpool. Le navi trascorsero diverse ore insieme, prima della partenza della Queen Mary 2 a Saint Peter Port.\nIl 2 luglio 2015, la Queen Mary 2 ha iniziato il suo attraversamento dell'Atlantico per il 175 \u00b0 anniversario a Southampton. Salp\u00f2 prima a Liverpool, lasciando la citt\u00e0 dopo uno spettacolo pirotecnico il 4 luglio, data effettiva dell'anniversario del primo viaggio transatlantico della Cunard. La Queen Mary 2 segu\u00ec la rotta della nave originale RMS Britannia, giungendo prima ad Halifax, in Nuova Scozia. Dopo una giornata tracorsa l\u00ec, si diresse per la prima volta verso il porto, usando i suoi propulsori di prua e motori a baccello girevole per affrontare la stretta inversione di marcia per tornare vicino al lungomare. Un saluto di 21 cannoni e una banda di cornamusa onoravano il passaggio della nave.\nDa Halifax, la nave salp\u00f2 per Boston e rimase l\u00ec per un'intera giornata al terminal delle crociere (Boston era il capolinea della traversata originale nel 1840). La sera, il capitano trattenne la nave fuori dallo scalo e continu\u00f2 a risalire fino al Museo di Storia Marittima, dove fu presentato uno spettacolo pirotecnico prima che la Queen Mary 2 salpasse. Dopo una notte e un giorno in mare, la nave entr\u00f2 nel porto di New York la mattina presto del 14 luglio e attracc\u00f2 al terminal crociere di Brooklyn. Pi\u00f9 tardi la sera la nave salp\u00f2 per il porto posto pi\u00f9 a sud, tra la Statua della Libert\u00e0 e la Batteria, per il Forever Cunard Queen Mary 2 Light Show.\nServizio e interni.\nLa Queen Mary 2 \u00e8 organizzata come un transatlantico di linea anche negli interni e nel servizio: gli allestimenti sono particolarmente eleganti e raffinati e si ispirano alla storia della Cunard. La nave ospita 15 ristoranti/bar, 5 piscine (di cui 3 esterne); \u00e8 inoltre previsto un Dress code molto rigoroso nelle diverse serate della traversata.\nIncidenti.\nPrima del varo, avvenuto il 25 settembre del 2003, in seguito alla visita dei familiari dei lavoratori del cantiere, una passerella d'imbarco cedette causando la morte di 16 persone e il ferimento di 30.\nAttracchi.\nA Southampton la manovra di attracco \u00e8 particolarmente complessa: la Queen Mary 2 deve infatti compiere un giro su se stessa di 180\u00b0 nel Solent per potersi posizionare correttamente presso il molo.\nA New York, diversamente da quanto accadeva con i transatlantici del passato, i quali attraccavano nei Chelsea Piers di Manhattan, la Queen Mary 2 attracca a Brooklyn presso un terminal dedicato, il Pier 12, per facilitare le operazioni di sbarco, imbarco e rifornimento (che avvengono in sole 10 ore, prima di fare ritorno in Europa). La nave risale il fiume Hudson verso il Luxury Liner Row solo in occasioni particolari.\nDati tecnici.\nLa Queen Mary 2 \u00e8 lunga e larga 41\u00a0m. Naviga alla velocit\u00e0 di crociera di 26 nodi (48\u00a0km/h) e pu\u00f2 raggiungere una velocit\u00e0 massima di 35 nodi (). La nave \u00e8 spinta da quattro propulsori azimutali Rolls-Royce/Alstom \"Mermaid\" forniti di motori elettrici da . La nave possiede anche tre eliche di prua di manovra.\nL'energia elettrica, per alimentare i motori e tutti i servizi di bordo, \u00e8 fornita da quattro motori diesel-elettrici\nW\u00e4rtsil\u00e4 16V 46C-CR da 16.800\u00a0kW (22.848 kHP) l'uno e da due generatori elettrici a turbina a gas GE LM2500+ da 25.060\u00a0kW (34.082 kHP) l'uno. La potenza totale installata \u00e8 di 117\u00a0MW.\n\"Rimasterizzazione\".\nFra il maggio e giugno del 2016 il transatlantico ha subito un lavoro di rinnovo (denominato \"Remastered\", rimasterizzazione), presso il bacino di carenaggio di Amburgo, dove sono state aggiunte cabine con balcone al posto della lido Regatta Bar, 15 cabine singole, 12 canili, ampliato lo spazio esterno riservato agli animali dei crocieristi, messe nuove moquette e rifatti alcuni ambienti interni."}
{"id": "597664", "revid": "2180194", "url": "https://it.wikipedia.org/wiki?curid=597664", "title": "Stato minimo", "text": "Lo Stato minimo (chiamato anche stato guardiano notturno o minarchia) \u00e8 uno stato che si limita a fornire il servizio di polizia e il funzionamento delle corti, per proteggere gli individui da aggressioni e risolvere i torti. Infatti al contrario dello Stato sociale, lo Stato minimo predilige il rispetto e la salvaguardia dell'iniziativa privata in opposizione a ogni tentativo di dirigismo statale. Il compito fondamentale non \u00e8 quello di perseguire forme di eguaglianza sostanziale, ma di limitarsi unicamente a quelle di eguaglianza formale. Ne consegue l'idea di un apparato alleggerito, incentrato sulla tutela di pochi diritti essenziali e in grado di lasciare la massima libert\u00e0 all'iniziativa dei singoli. Lo Stato minimo dovrebbe quindi, garantire i servizi relativi alla giustizia, al diritto e alla protezione.\nTra gli economisti vi sono pareri contrastanti sulla necessit\u00e0 dell'intervento dello Stato nelle decisioni private. Alcuni sottolineano che esso \u00e8 necessario per assicurare o correggere l'operare del mercato, altri invece vorrebbero limitare al massimo le funzioni dello Stato poich\u00e9 prestano pi\u00f9 fede al mercato piuttosto che all'autorit\u00e0 di un governo. Tutti comunque concordano su due funzioni minime che uno Stato dovrebbe svolgere e che configurano lo Stato minimale: 1) garantire l'esercizio della propriet\u00e0; e 2) assicurare il funzionamento del mercato. Coloro che sostengono lo Stato minimale argomentano questa conclusione con due motivazioni, una classica l'altra moderna.\nL'argomentazione classica \u00e8 quella dei pi\u00f9 convinti sostenitori delle virt\u00f9 del mercato, il cui funzionamento appare loro scevro da inefficienza o da importanti imperfezioni. Sono motivazioni per sostenere l'inutilit\u00e0 delle correzioni. L'argomentazione moderna ammette che il mercato produce imperfezioni che comportano costi sociali, ma si sostiene che anche l'autorit\u00e0 stessa dello Stato non \u00e8 scevra da imperfezioni. Una motivazione che sostiene quindi l'inefficienza delle correzioni. Inutilit\u00e0 o inefficienza dell'autorit\u00e0 comportano entrambe che lo Stato minimale si limiti ai compiti minimi: attribuzione dei diritti, amministrazione della giustizia ed esercizio della difesa.\nOrigine del termine.\nIl termine, \"stato guardiano notturno\" (tedesco: \"Nachtw\u00e4chterstaat\") \u00e8 stato coniato dal socialista tedesco Ferdinand Lassalle in un discorso del 1862 a Berlino in cui ha criticato il governo liberale tedesco, paragonandolo a un guardiano notturno il cui unico compito era prevenire il furto.\nStato liberale e Stato minimo.\nDifferentemente dallo Stato minimo, nello Stato liberale \u00e8 presente il potere legislativo che agisce sotto \"il vincolo di leggi emanate da chi \u00e8 stato autorizzato dal consenso e dall\u2019elezione del popolo\". "}
{"id": "597670", "revid": "767487", "url": "https://it.wikipedia.org/wiki?curid=597670", "title": "Frimaio", "text": "Il mese di frimaio (o frimale; in francese: \"frimaire\") era il terzo mese del calendario rivoluzionario francese e corrispondeva (a seconda dell'anno) al periodo compreso tra il 21/23 novembre e il 20/22 dicembre nel calendario gregoriano. Era il terzo dei \"mois d'automne\" (mesi d'autunno); seguiva brumaio e precedeva nevoso.\nIl mese di frimaio deve la sua etimologia a:\n secondo i termini del rapporto presentato alla Convenzione Nazionale il 3 brumaio anno I (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di frimaio era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura.\nNel mese di frimaio compaiono poi ulteriori eccezioni: l'ottavo giorno (Miele) e l'undicesimo giorno (Cera) si discostano dalla regola proposta da Fabre d'\u00c9glantine, che originariamente aveva proposto i nomi \"Peccio\" e \"Tuia\".\nFrimaio"}
{"id": "597675", "revid": "81195", "url": "https://it.wikipedia.org/wiki?curid=597675", "title": "William C. Zeise", "text": ""}
{"id": "597678", "revid": "1573940", "url": "https://it.wikipedia.org/wiki?curid=597678", "title": "Buteo galapagoensis", "text": "La poiana delle Gal\u00e1pagos (Buteo galapagoensis ) \u00e8 un uccello rapace della famiglia Accipitridae, \"scoperto\" da Charles Darwin nel 1835 quando, nel suo famoso viaggio attorno al mondo, si sofferm\u00f2 proprio in quell'arcipelago."}
{"id": "597685", "revid": "288127", "url": "https://it.wikipedia.org/wiki?curid=597685", "title": "Islamista", "text": "L'islamista \u00e8 lo studioso degli aspetti strutturali del pensiero e della spiritualit\u00e0 islamica ; la disciplina correlata \u00e8 l'islamistica. \nSuccessivamente all'esplosione del fenomeno del terrorismo di matrice fondamentalista, i mezzi di comunicazione d'Italia hanno adottato il francese \"islamiste[s]\" per indicare i militanti di quelle organizzazioni. Venendo incontro all'ampio uso fattone dalla stampa scritta e parlata, nel Vocabolario Treccani il lemma \"islamista\" ha quindi assunto tale accezione (2): \u00abSostenitore (anche fanatico) dell'islamismo come unica religione; fondamentalista islamico\u00bb . Ad ogni modo, secondo altri, se questo significato \u00e8 lecito in francese (in cui gli studiosi dell'Islam sono definiti perlopi\u00f9 \"islamologue[s]\"), non \u00e8 invece corretto per una lingua \u2013 quale l'Italiano \u2013 che d'abitudine non ricorre al termine \"islamologo\". "}
{"id": "597690", "revid": "1573940", "url": "https://it.wikipedia.org/wiki?curid=597690", "title": "Marmota olympus", "text": "La marmotta olimpica (\"Marmota olympus\" ) \u00e8 un roditore della famiglia degli Sciuridi, endemica della penisola statunitense da cui prende il nome, la Penisola Olimpica nello stato di Washington."}
{"id": "597692", "revid": "158913", "url": "https://it.wikipedia.org/wiki?curid=597692", "title": "Unificazione tedesca", "text": "L'unificazione tedesca (in lingua tedesca: \"Deutsche Einigung\") indica il processo di unificazione della Germania avvenuto nel corso del XIX secolo in due tappe: dapprima con la creazione della Confederazione Tedesca del Nord (nel 1867) e successivamente con la costituzione dell'Impero tedesco (nel 1871).\nStoria.\nLe guerre napoleoniche.\nIn epoca medievale, gli imperatori del Sacro Romano Impero Germanico (SRI) non riuscirono a instaurare una monarchia nazionale in Germania, per cui il SRI era di fatto una confederazione di principi tedeschi. Nel 1806 le guerre napoleoniche posero fine al SRI, il cui dissolvimento fu completato dall'invasione e dall'occupazione di gran parte del territorio tedesco da parte dell'esercito napoleonico.\nProprio con le guerre napoleoniche tuttavia si afferm\u00f2 il sentimento nazionale, al punto che il problema dell'unificazione della Germania, trascurato per secoli, domin\u00f2 la storia della Germania moderna. Questo risveglio si manifest\u00f2 dapprima soprattutto negli ambienti universitari e in quelli liberali. Nelle universit\u00e0 vennero coinvolti sia gli studenti, che si riunirono spesso in societ\u00e0 segrete quali la \"Tugendbund\", che i professori, il pi\u00f9 celebre dei quali, Johann Gottlieb Fichte, nei suoi \"Discorsi alla nazione tedesca\" identific\u00f2 nella purezza della cultura e della lingua tedesca il fondamento del sentimento nazionale.\nLa Confederazione germanica.\nL'atto finale del congresso di Vienna (9 giugno 1815) ridisegn\u00f2 la mappa dell'Europa, e quindi della Germania. In luogo del SRI, che non fu restaurato, venne istituita una Confederazione germanica di trentanove stati, due dei quali, l'Impero d'Austria e la Prussia, molto pi\u00f9 grandi degli altri. La Confederazione germanica, come pure il Parlamento di Francoforte che avrebbe dovuto guidarla, furono quindi dominate costantemente dalla rivalit\u00e0 fra l'impero d'Austria e il Regno di Prussia, sebbene in un primo tempo i due stati abbiano fatto spesso causa comune per combattere le idee liberali e quelle rivoluzionarie.\nFino alla met\u00e0 del XIX secolo, comunque, la Confederazione germanica fu dominata dall'Austria: sotto la direzione conservatrice di Metternich la politica dell'Impero austriaco fu avversa al movimento per l'unificazione nazionale tedesca; la politica della Prussia, molto attenta ai problemi relativi all'industrializzazione e al commercio, fu viceversa favorevole all'unificazione, evidente attraverso il favore verso misure di unificazione economica, per esempio a favore dell'unione doganale (\"Zollverein\").\nL'industrializzazione e le spinte unitarie.\nL'industrializzazione della Germania, iniziata verso il 1830 e sviluppatasi con lo sfruttamento di giacimenti di ferro e carbone e con l'apparizione delle prime reti ferroviarie, ebbe anche l'effetto di creare in Germania una borghesia industriale liberale sul modello di quella inglese. A una riunione di liberali tenuta a Heppenheim il 10 ottobre 1847 era stata chiesta la creazione di un parlamento popolare e di un governo comune per tutti gli stati dello \"Zollverein\".\nI moti rivoluzionari scoppiati in Germania nel 1848 presentarono pertanto aspetti liberali (richiesta di costituzioni ai principi tedeschi, accolte fra l'altro anche in Prussia) e aspetti nazionali in senso unitario. Dal 18 maggio 1848 al 31 maggio 1849 a Francoforte sul Meno si riun\u00ec la cosiddetta Assemblea nazionale di Francoforte (in tedesco: \"Frankfurter Nationalversammlung\"), un'assemblea costituente riunita per dare una costituzione alla Confederazione germanica e gettare le basi dello stato unitario tedesco. Nel parlamento e nel paese si andava tuttavia delineando una divisione tra i fautori di una Grande Germania, propensi a includervi tutto l'Impero austriaco o quanto meno le province di lingua tedesca dell'Austria, e i sostenitori della Piccola Germania, favorevoli cio\u00e8 a uno stato tedesco che non avrebbe compreso l'Austria e in cui la Prussia avrebbe avuto un ruolo egemonico.\nLa bozza di carta costituzionale approvata dall'assemblea prevedeva uno stato federale tedesco retto da un imperatore ereditario, identificato nella seduta del 28 marzo 1849 in Federico Guglielmo IV di Prussia. Costui tuttavia era troppo conservatore per accettare la corona imperiale da un'assemblea che non fosse quella dei principi tedeschi: rifiut\u00f2 l'offerta, come rifiut\u00f2 peraltro la stessa costituzione. Le intenzioni del re di Prussia tuttavia subirono un grave scacco quando tent\u00f2 di ottenere la designazione alla corona tedesca dagli altri sovrani: aderirono solo alcuni stati minori, mentre i maggiori, Austria in testa, si ritirarono.\nQuando la Prussia occup\u00f2 l'Assia (settembre 1850) si arriv\u00f2 a un passo da un conflitto armato, evitato con la firma della convenzione di Olm\u00fctz del 29 novembre 1850, con la quale il primo ministro austriaco Schwarzenberg imponeva ai Prussiani l'abbandono dei progetti unitari e il ripristino della Confederazione germanica del 1815. La Prussia non perdon\u00f2 mai all'Austria l'umiliante trattato e cerc\u00f2 di volgere la confederazione in suo favore, sospinta dai progressi derivanti dall'industrializzazione delle sue province renane.\nL'egemonia prussiana in Germania.\nUna svolta in favore dell'unificazione tedesca si ebbe con l'ascesa di Guglielmo I al trono di Prussia (1861) e di Bismarck alla cancelleria prussiana (1862). Il nuovo re aspirava a dare alla Prussia l'egemonia in Germania; a lui pertanto guardava la corrente unitaria costituita dai liberali, i quali in Prussia tendevano alla costituzione di uno stato tedesco parlamentare. Le elezioni del 16 settembre 1862 dettero in Prussia la quasi totalit\u00e0 dei seggi ai liberali e il 23 settembre 1862 Guglielmo dette l'incarico di capo del governo e di ministro degli Esteri a Bismarck, uno statista che in realt\u00e0 nutriva un profondo disprezzo per le idee liberali e democratiche, ma che da realista riteneva che l'unificazione dei vari stati tedeschi fosse necessaria per conservare alla Prussia il ruolo di grande potenza in Europa.\nBismarck port\u00f2 a compimento l'unificazione in meno di dieci anni raggiungendo, grazie all'azione diplomatica e alla forza dell'esercito prussiano riorganizzato da Roon e da Moltke, gli obiettivi di instaurare l'egemonia prussiana ed eliminare l'influenza dell'Austria in Germania. Dapprima Bismarck coinvolse l'Austria in una guerra contro la Danimarca avente l'obiettivo di recuperare lo Schleswig-Holstein alla Confederazione germanica (Seconda guerra dello Schleswig, 1864); successivamente, in alleanza con l'Italia, mosse guerra all'Austria, la batt\u00e9 nella battaglia di Sadowa (3 luglio 1866), la costrinse a cedere il Veneto alla Francia (la quale poi lo don\u00f2 all'Italia), e infine la espulse dalla Confederazione germanica. Quest'ultima venne articolata nel 1866 in due unit\u00e0 federali, a Nord e a Sud del Meno, all'ombra di un'evidente egemonia prussiana.\nL'unificazione.\nL'annessione dei nuovi territori fu compiuta abbastanza facilmente, anche perch\u00e9 l'Austria accett\u00f2 di disinteressarsi delle questioni tedesche (Trattato di Praga). Il 1\u00ba luglio 1867 fu promulgata la costituzione di un nuovo stato, con un Reichstag eletto a suffragio universale: si trattava della Confederazione Tedesca del Nord, di cui la Sassonia diventava il principale stato, dopo la Prussia che ne aveva la presidenza. Bismarck, nominato cancelliere federale del nuovo stato, ricevette l'appoggio di tutti i nazionalisti tedeschi e inizi\u00f2 le manovre per l'unione degli stati del sud del Meno quali Baviera, W\u00fcrttemberg e Baden, oltre all'Alsazia-Lorena in mano ai francesi.\nL'azione di Bismarck fu spesso spregiudicata; riusc\u00ec per esempio a spingere la Francia di Napoleone III a dichiarare guerra alla Confederazione Tedesca del Nord (19 luglio 1870) per mezzo di un dispaccio diplomatico falsificato. Nella guerra franco-prussiana port\u00f2 al fianco della Prussia tutti gli stati tedeschi, anche quelli del Sud con alla testa la Baviera. L'esercito prussiano, di gran lunga pi\u00f9 preparato e organizzato di quello francese, ebbe la meglio, per cui il 2 settembre 1870 la Francia dovette capitolare. L'esito vittorioso spinse gli stati tedeschi del Sud a iniziare le trattative con la Prussia per il loro ingresso nella Confederazione. Il 18 gennaio 1871, nella Galleria degli Specchi del Palazzo di Versailles nasceva l'Impero tedesco di cui, su proposta di Luigi II di Baviera, Guglielmo I fu proclamato imperatore.\nL'ideologia e le componenti sociali.\nLo storico Federico Chabod individua il punto di partenza del nuovo corso della storia tedesca in un particolare concetto di nazionalit\u00e0: \"A differenza di altri popoli, i tedeschi sentono la nazione in senso \"naturalistico ed etnico\". Herder la considera come un \"fatto naturale\", basato sul \"sangue\" e sul \"suolo\"; Friedrich Schlegel sostiene che quanto pi\u00f9 antico e puro \u00e8 il ceppo, tanto pi\u00f9 lo sono i costumi; e quanto pi\u00f9 puri sono i costumi, maggiore e pi\u00f9 vero \u00e8 l'attaccamento ad essi, pi\u00f9 grande sar\u00e0 la nazione. Il popolo tedesco comincia a considerarsi \"il solo popolo puro\", e si paragona all'antico popolo greco, e, come questo, destinato a diventare il \"vero popolo rappresentativo dell'umanit\u00e0\". Gli altri popoli, per Friedrich Schiller, sono stati il fiore cad\u00f9co, il popolo tedesco sar\u00e0 il durevole frutto dorato. Gli inglesi sono avidi di tesori, i francesi di splendori, ai tedeschi spetta in sorte il destino pi\u00f9 alto: vivere a contatto con lo spirito del mondo. Ogni popolo ha la sua giornata nella storia; la giornata dei tedeschi sar\u00e0 la messe di tutte le et\u00e0\". D'altronde gi\u00e0 il filosofo idealista Fichte nei \"Discorsi alla nazione tedesca\", scritti dopo la battaglia di Jena (1806) e l'occupazione napoleonica della Prussia, aveva sostenuto l'idea che il popolo tedesco era stato scelto da Dio per compiere la missione di rigenerare spiritualmente il mondo. Di fronte alla decadenza fisica e morale dei popoli neolatini, il tedesco \u00e8 l'unico popolo che abbia conservato l'integrit\u00e0 e la purezza della sua stirpe, \u00e8 l\"'Urvolk\", destinato a essere la nazione-guida dell'Europa intera.\nLa borghesia tedesca svilupp\u00f2 il sentimento di unit\u00e0 all'interno e di chiusura verso l'esterno con la costituzione dello Zollverein, con un rigido protezionismo doganale e la costruzione di una rete ferroviaria per favorire gli scambi interni.\nNota lo storico E. Vermeil che la borghesia tedesca rimase refrattaria alle idee liberali, mantenne al suo interno la feudalit\u00e0 agraria, la prolung\u00f2 con la feudalit\u00e0 industriale di un capitalismo corporativo, lasci\u00f2 che questa feudalit\u00e0 industriale si affermasse in misura schiacciante su un'agricoltura arretrata, e, grazie all'Unione doganale (Zollverein), pratic\u00f2 una specie di nazionalismo economico che trasferiva sulle frontiere le barriere abbattute all'interno. Agrari, industriali e commercianti tedeschi non erano passati per le lotte politiche e sociali dell'Inghilterra e della Francia, non avevano sperimentato il liberalismo economico, ma erano rimasti chiusi nel particolarismo protezionistico e nell'assolutismo dei pr\u00ecncipi; erano quindi rimasti arretrati socialmente e culturalmente."}
{"id": "597693", "revid": "119956365", "url": "https://it.wikipedia.org/wiki?curid=597693", "title": "Vic (conduttore radiofonico)", "text": "Biografia.\nDiplomato in ragioneria, ha proseguito per qualche anno gli studi presso la Facolt\u00e0 di Giurisprudenza della Statale di Milano; nel frattempo iniziava la sua carriera in piccole radio locali (Radio Kelly Milano, radio Play, Studio 1).\nLavora a Radio Deejay dal 1999, dove ha iniziato a collaborare come programmatore musicale.\nLa sua prima apparizione al pubblico radiofonico risale all'inverno 2000, quando ha commentato la versione italiana del programma televisivo \"Grande Fratello\" all'interno della trasmissione condotta da La Pina, \"Pinocchio\".\nDopo un esordio ufficiale come speaker il 29 dicembre 2001, dal gennaio successivo ha condotto \"Deejay Compilation\" insieme a La Pina, mentre nella stagione 2002/2003 va in onda insieme a Guido Bagatta nel \"GB Show\" e affianca un'ancora esordiente Victoria Cabello nella trasmissione serale di Radio Deejay \"Victoria's Secrets\", esperienza durata una stagione. Nella stagione 2004/2005 conduce la trasmissione notturna \"The Last Deejay\", che chiudeva il palinsesto giornaliero di Radio Deejay; alla domenica conduce inoltre \"Ultimo Stadio\".\nDal settembre 2005 conduce, insieme a Luciana Littizzetto, la trasmissione del sabato mattina \"La bomba\".\nA partire dalla stagione 2006/2007 sbarca nel preserale con \"Vickipedia\", e nello stesso periodo conduce per l'emittente satellitare Jimmy il programma \"Destinazione Serie\", dedicata alle serie televisive.\nDa 2010 al settembre 2013 ha condotto \"The Network\", inizialmente in onda a mezzogiorno e poi, dal gennaio 2013, alle 20. Sempre in quegli anni \u00e8 attore, insieme ad altri speaker della radio, di \"Via Massena\", sitcom prodotta per Deejay tv e ambientata negli studi di Radio Deejay. Dal titolo della serie nasce cos\u00ec un'omonima trasmissione radiofonica, che conduce dall'ottobre 2013 alle ore 20 insieme a Federico Russo e Marisa Passera.\nData la sua passione per il paracadutismo, nel 2014 conduce su Deejay TV il docu-reality \"Gi\u00f9 in 60 secondi\", durante il quale accompagnava alcuni vip nel percorso preparatorio verso il lancio da un elicottero. Nel 2016 la trasmissione \u00e8 tornata in onda con una nuova stagione su Italia 2. Dal 2017 \"Gi\u00f9 in 60 secondi - Adrenalina ad alta quota\" si sposta su Italia 1.\nNel corso delle stagioni, grazie ad una forte affinit\u00e0 nello stile di conduzione, ha pi\u00f9 volte sostituito Linus nelle trasmissioni da lui abitualmente presentate, \"Cordialmente\" insieme a Elio e le Storie Tese e \"Deejay chiama Italia\".\nA partire dalla stagione 2018/2019 ogni sera alle 20 conduce Top 5, i 5 estratti pi\u00f9 belli dei programmi del giorno di Radio Deejay.\nHa inoltre partecipato a programmi televisivi come \"Amika talent show\"."}
{"id": "597694", "revid": "12290", "url": "https://it.wikipedia.org/wiki?curid=597694", "title": "Ultimate Green Goblin", "text": ""}
{"id": "597696", "revid": "1865216", "url": "https://it.wikipedia.org/wiki?curid=597696", "title": "Ishir\u014d Honda", "text": "Biografia.\nNato nell'anno del cinghiale, il padre un\u00ec la parola Ino (cinghiale) con la parola Shiro (quartogenito): da qui Ishiro o Inoshiro. Si dedic\u00f2 fin dall'adolescenza al cinema. Nel 1933 entr\u00f2 negli studi della P.C.L. Nel 1938 spos\u00f2 Kimi, supervisionatrice delle sceneggiature. Arruolato per difendere il paese per tre volte, Honda fu fatto prigioniero per un anno in Cina. Fu qui che scopr\u00ec con orrore che Hiroshima e Nagasaki furono bombardate dalla bomba atomica.\nSotto la guida di due illustri registi del cinema giapponese come Kajiro Yamamoto e Akira Kurosawa, il giovane Ishir\u00f4 accrebbe la sua esperienza fino ad essere secondo alla regia nel film \"Cane randagio\" nel 1949, in cui interpret\u00f2 anche una piccola parte. Sempre negli stessi anni gir\u00f2 due documentari: \"Suna ni saku hana\" e \"Ise Shima\". Finalmente, la svolta decisiva avvenne nel 1951 entrando nella Toho Ltd. Qui diresse il film \"Aoi shinju\". A questo ne seguirono altri, uno in particolare, \"Operazione kamikaze\" (1954) fu la chiave che apr\u00ec la porta alla bestia atomica pi\u00f9 famosa al mondo, Godzilla (Gojira). In questi anni si form\u00f2 un trio formidabile tra regia-effetti speciali-produzione i cui membri erano: Ishir\u00f4 Honda, Eiji Tsuburaya e Tomoyuki Tanaka. Tra il 1956 ed il 1958 i tre girarono vari film di guerra e commedie prima di passare definitivamente al genere Kajiu Eiga (film di mostri). Moltissima della sua produzione fu basata proprio sulla mutazione e contaminazione radioattiva. Si dedic\u00f2 quasi esclusivamente a Godzilla fino al 1975. Un altro suo capolavoro \u00e8 \"Matango\", mostro datato 1963. Dopo innumerevoli altri film, Honda concluse la carriera di regista in grande con \"Distruggete Kong! La Terra \u00e8 in pericolo!\". \nNegli ultimi vent'anni di vita riprese la sua collaborazione con Kurosawa con \"Kagemusha - L'ombra del guerriero\" del 1980 e divenne una sorta di consigliere negli ultimi film del grande maestro giapponese, tutti sul tema del nucleare. Il suo pi\u00f9 influente lavoro nella collaborazione con Kurosawa si vide nel film \nIshir\u00f4 Honda si spense il 28 febbraio 1993 a Tokyo, per un attacco cardiaco.\nOmaggi.\nNel film \"Pacific Rim\" di Guillermo del Toro del 2013 \u00e8 stato inserito nei titoli di coda un messaggio di commemorazione per Honda e per Ray Harryhausen. Il messaggio recita: \"This film is dedicated to the memory of Monster Masters Ray Harryhausen and Ishiro Honda\" (Il film \u00e8 dedicato alla memoria dei maestri di mostri Ray Harryhausen e Ishiro Honda)."}
{"id": "597698", "revid": "1305772", "url": "https://it.wikipedia.org/wiki?curid=597698", "title": "Motivo", "text": "Motivo \u00e8 sinonimo di \"ragione\" o \"causa\", ma pu\u00f2 riferirsi anche a:"}
{"id": "597708", "revid": "1714743", "url": "https://it.wikipedia.org/wiki?curid=597708", "title": "Alasia del Monferrato", "text": "Adelaide o Adalasia o \nBiografia.\nAlla morte del marito, nel 1215, essa assunse la reggenza sul giovane nipote Manfredo III, un bambino di appena dieci anni, rimanendo al suo fianco per otto anni come reggente, e poi come consigliera fino alla sua morte. \nAlasia, donna energica e di grandi vedute, seppe avvicinare i marchesati del Monferrato e di Saluzzo mediante una solida alleanza; consolid\u00f2 il potere del nipote sanando gli screzi avvenuti durante gli ultimi anni di regno del marito Manfredo II con gli abati e con i membri delle grandi famiglie signorili. \nGrazie alla figura di Alasia, Manfredo III riusc\u00ec ad introdursi all'interno della politica piemontese di quegli anni, inserendosi nella rete di rapporti che i suoi predecessori avevano intrecciato prima di lui. "}
{"id": "597714", "revid": "287204", "url": "https://it.wikipedia.org/wiki?curid=597714", "title": "Hockey Club Torino Bulls 2011", "text": "L'Hockey Club Torino Bulls 2011, gi\u00e0 Hockey Club Torino, \u00e8 una squadra di hockey su ghiaccio italiana fondata nel 1949. Ha assunto la nuova denominazione a seguito della rifondazione avvenuta nel 2011.\nStoria.\nL'HC Torino venne fondato verso la met\u00e0 del mese di dicembre 1949 a partire della sezione hockeistica dell'allora polisportiva Juventus. Guidati dal presidente-giocatore ed industriale Italo Cappabianca, i primi atleti gialloblu, oltre al citato presidente, furono: Prat, Giorda, Pistamiglio, Ferreccio, Cantatore, Bergadano, Viola, Marino, Mario e Vittorio Veglia, Sorbante, Rosso, Genta, Buronzo, Fiorio, Ferro, Bertolazzi, Lolli e Garelli.\nLa prima partita dell'HC Torino venne disputata venerd\u00ec 6 gennaio 1950: teatro dell'esordio furono i campi da tennis dello Sporting Club Torino, che, per l'occasione, vennero adeguatamente ghiacciati. In quella partita il Torino vinse in amichevole per 5-3 contro il Bardonecchia.\nL'esordio in un campionato avverr\u00e0 gi\u00e0 nella stagione 1950/51, quando i gialloblu giunsero a disputare, nello storico palazzo del ghiaccio Piranesi di Milano, la finale del campionato di Serie B: a prevalere furono comunque i gardenesi dell'HC Sasslong Santa Cristina per quattro reti a zero. La serie B verr\u00e0 vinta comunque nella stagione 1953/54, e il Torino salir\u00e0 per la prima volta nella sua storia in serie A, dopo aver battuto nello spareggio l'Asiago Hockey, ultimo in A. Rimarr\u00e0 nel massimo campionato due sole stagioni, inframezzate dallo stop dovuto alle Olimpiadi disputate a Cortina che interromperanno per una stagione il campionato di serie A.\nA causa di difficolt\u00e0 economiche, i presidenti di Torino e Valpellice decideranno nel 2000 di far nascere una nuova societ\u00e0, l'All Stars Piemonte. La fusione non fu per\u00f2 ben vista da parte dei tifosi di ambo le tifoserie.\nLa storia del Torino fu poi contraddistinta da altre 4 presenze nel massimo campionato (nel campionato 1963/64 viene ammesso dalla Commissione Tecnica dopo la rinuncia forzata dell'Alleghe Hockey; nel campionato 2003/04, dopo un nuovo accordo con il Valpellice, ha giocato invece come Torino-Valpe, ritornando in A dopo 36 anni, retroceder\u00e0 ma rimarr\u00e0 anche l'anno seguente in serie A, in A2 giocher\u00e0 il Valpellice), dalla conquista di 3 titoli di Serie B (in alcune circostanze dovette rinunciare a salire in Serie A per problemi finanziari) e di una Coppa Dauphin\u00e9 a Chamonix, dall'onorificenza della stella di bronzo al merito sportivo, oltre che da innumerevoli amichevoli internazionali ed annate pi\u00f9 o meno positive nel campionato cadetto o in quello di Serie C.\nNel 2006 l'HC Torino chiude l'attivit\u00e0, dopo 57 anni di storia. Risorger\u00e0 nel 2011 ma col nuovo nome di HC Torino Bulls 2011, cambiando anche stadio: dal Torino Esposizioni la squadra gioca ora al Palasport Tazzoli. Attualmente disputa il campionato di serie C, quarto livello del campionato italiano.\nIl 30 maggio 2019 la direzione annuncia la fine della collaborazione durata 5 anni con l'allenatore Zdenek Kudrna e il nuovo coach: lo Slovacco Marek Babic.\nIl 30 maggio 2014 durante la partitella di beneficenza fra genitori e figli dei Torino Bulls, un grave lutto ha colpito la societ\u00e0: l'allenatore e giocatore Stefano Cervar, 42 anni, \u00e8 stato colto da emorragia cerebrale in pista. L'incidente, accorso sul ghiaccio mentre Stefano si stava recando in panchina, \u00e8 stato improvviso. Stefano ha immediatamente perso conoscenza senza pi\u00f9 riprenderla, spegnendosi il 1\u00ba giugno 2014 presso l'ospedale Molinette di Torino.\nSezione femminile.\nNel 2014 la Societ\u00e0 decide di iscriversi al Campionato italiano di hockey su ghiaccio femminile con i seguenti risultati:\nRoster 2013/14.\nAllenatore.\nHead Coach\nAllenatore Portieri"}
{"id": "597716", "revid": "44939", "url": "https://it.wikipedia.org/wiki?curid=597716", "title": "Antipodi ottici", "text": ""}
{"id": "597717", "revid": "30610", "url": "https://it.wikipedia.org/wiki?curid=597717", "title": "Hi", "text": ""}
{"id": "597718", "revid": "201939", "url": "https://it.wikipedia.org/wiki?curid=597718", "title": "Riscaldamento a pavimento", "text": ""}
{"id": "597720", "revid": "1543377", "url": "https://it.wikipedia.org/wiki?curid=597720", "title": "Abderazzak Jadid", "text": "Biografia.\nNato in Marocco, suo padre si trasfer\u00ec in Italia in cerca di lavoro, e in seguito, all'et\u00e0 di cinque anni vi si trasfer\u00ec anche lui insieme al resto della sua famiglia.\nDichiara di essere musulmano osservante e di praticare il Ramadan, tuttavia non lo osserva in occasione del giorno della partita, ma recupera l'osservanza del precetto alla prima giornata libera.\nCaratteristiche tecniche.\nRegista di centrocampo, bravo tecnicamente e in fase di interdizione. \u00c8 dotato di una buona visione di gioco. Giocatore duttile tatticamente, \u00e8 in grado di ricoprire ogni posizione a centrocampo.\nLa sua carriera \u00e8 stata spesso costellata da infortuni.\nCarriera.\nInizi.\nInizia a giocare a calcio con i ragazzini del Calcinato, per poi passare alle giovanili del Brescia. Nel 2001 viene mandato in prestito al in Serie C1. Terminato il prestito rientra a Brescia.\nEsordisce in Serie A il 15 settembre 2002 in Brescia- (1-2), giocando titolare e venendo sostituito nell'intervallo da Markus Schopp. Termina l'annata con altre otto apparizioni, a cui se ne aggiungono due in Coppa Italia.\n\u00c8 costretto poi a rimanere fermo per una stagione a causa di una ciste che si era attorcigliata per 12 centimetri attorno ad un nervo del ginocchio sinistro, poi rimossa tramite intervento chirurgico. Rientra in campo a distanza di un anno, il 2 ottobre 2004 nell'incontro disputato contro il Cagliari, sostituendo V\u00edctor Mareco a 5' dal termine.\nNel 2005 viene ceduto in prestito al Pisa, in Serie C1. Il 16 febbraio 2005 in Spezia-Pisa (2-0), \u00e8 costretto ad uscire anzitempo dal campo a causa di una distorsione ai legamenti della caviglia, rimanendo fermo un mese.\nI prestiti a Pescara e Bari, l'approdo a Salerno e l'esperienza in Belgio.\nLa stagione seguente viene ceduto in prestito con diritto di riscatto della met\u00e0 al Pescara. Esordisce in Serie B il 28 agosto 2005 in Pescara- (0-2), giocando titolare e venendo sostituito al 15' della ripresa da Andrea Carozza. Al termine della stagione il riscatto non viene esercitato, e il giocatore fa rientro al . Il 24 ottobre 2006 prolunga il proprio contratto fino al 30 giugno 2009, con opzione di rinnovo per un ulteriore biennio.\nL'8 gennaio 2008 passa in prestito gratuito con diritto di riscatto al , scendendo in campo per 9 volte, segnando una rete. Il non ne esercita il riscatto e il giocatore rientra a Brescia.\nRescisso il contratto con il Brescia, Il 19 ottobre 2009 sottoscrive un contratto biennale con la . Esordisce con i campani il 24 ottobre in Salernitana-Crotone (4-1), rendendosi autore di una buona prestazione. La settimana seguente segna - con un tiro da 30 metri - contro la la sua prima rete in maglia granata. Termina l'annata - conclusa con la retrocessione dei campani - con 20 presenze e 1 rete.\nIl 28 agosto 2010 viene acquistato dal , che lo gira in prestito alla formazione belga dell'Eupen. Esordisce in Jupiler Pro League l'11 settembre 2010 in SV Zulte Waregem-Eupen (0-0), giocando titolare. Al termine della stagione la squadra retrocede in Tweede klasse.\nA fine prestito fa ritorno al Parma, con cui disputa 9 partite prima di lasciare il club a gennaio.\nGrosseto.\nIl 31 gennaio 2012 si trasferisce in prestito con diritto di riscatto al fino al termine della stagione. Il 24 marzo 2012 nel corso di Brescia-Grosseto (2-1), riporta la lesione al crociato del ginocchio destro che gli fa chiudere anzitempo la stagione, con 7 presenze, rendendosi fino a quel momento autore di buone prestazioni. Il 9 luglio diventa a titolo definitivo un giocatore del Grosseto.\nBloccato dagli infortuni, la stagione successiva scende in campo in sole 17 occasioni (siglando 4 assist, assist-man tra i toscani) alternando buone prestazioni ad altre meno positive, segnando una rete contro la Pro Vercelli, complice anche un errore del portiere avversario.\nVicenza, Cremonese e Entella.\nIl 29 ottobre 2013 firma un contratto fino al termine della stagione corrente con il , in Lega Pro Prima Divisione. Esordisce con i veneti il 3 novembre contro il S\u00fcdtirol-Alto Adige, subentrando al posto di Tulli a 20' dal termine.\nIl 16 luglio 2014 passa a parametro zero alla Cremonese, in Lega Pro. Il 13 agosto 2015 viene ceduto all'Entella con cui firma un contratto di due anni. A causa di un infortunio esordisce con i biancocelesti il 7 novembre contro il .\nSantarcangelo e Rezzato.\nDopo essere stato messo fuori lista dalla squadra ligure nell'agosto del 2016 per scelte societarie (il giocatore aveva rifiutato la cessione nella categoria inferiore), ed essersi svincolato dal club il 31 gennaio 2017, il 21 febbraio seguente si lega fino al termine della stagione con il Santarcangelo, decidendo di indossare la maglia numero 14.\nRimasto svincolato, il 15 novembre viene tesserato dal Rezzato, militante in Serie D, decidendo di indossare il numero 77.\nAnche per la stagione successiva rimane senza contratto fino al 5 dicembre 2018 dove viene tesserato dal , club di Calvisano, neopromosso in Serie D.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "597721", "revid": "339392", "url": "https://it.wikipedia.org/wiki?curid=597721", "title": "Genin del Villaggio della Foglia", "text": ""}
{"id": "597724", "revid": "767487", "url": "https://it.wikipedia.org/wiki?curid=597724", "title": "Moli\u00e8re (film 1978)", "text": "Moli\u00e8re \u00e8 un film del 1978 diretto dal Ariane Mnouchkine. Diviso in due parti tratta della biografia del drammaturgo/commediografo francese Moli\u00e8re.\n\u00c8 stato presentato in concorso al 31\u00ba Festival di Cannes."}
{"id": "597726", "revid": "1318658", "url": "https://it.wikipedia.org/wiki?curid=597726", "title": "San Vito Romano", "text": "San Vito Romano (\"Santuitu\" in dialetto sanvitese) \u00e8 un comune italiano di abitanti della citt\u00e0 metropolitana di Roma Capitale nel Lazio.\nSi trova nell'area dei Monti Prenestini, a dal capoluogo di provincia: Roma. Gli abitanti si chiamano sanvitesi (\"santuitisi\" in dialetto).\nGeografia fisica.\nTerritorio.\nIl comune sorge sui Monti Prenestini, non distante dal Monte Guadagnolo. La morfologia del territorio \u00e8 collinare.\nIl mar Tirreno si trova invece a circa . La prima localit\u00e0 marittima pi\u00f9 vicina \u00e8 Nettuno, quindi Anzio.\nIl centro urbano si trova a , mentre il punto pi\u00f9 alto del Comune, tocca quota .\nNel territorio comunale incomincia il suo percorso il fiume Sacco.\nClima.\nGli inverni sono freddi, umidi e nebbiosi, in quanto \u00e8 circondato da castagni. La nevicata del 2012 ha toccato i di altezza, rilevata al campo sportivo. L'estate \u00e8 relativamente fresca.\nStoria.\nMentre i dettagli sulle origini del paese restano ancora incerti, la prima menzione del \"Castrum Sancti Viti\" appare nel Regesto Sublacense del 1085, dove \u00e8 presente tra le terre donate dal Signore di Paliano al Monastero di Subiaco. San Vito rimase possedimento dell'abbazia fino al 1180 quando divenne propriet\u00e0 della famiglia Colonna, che ne ampliarono il castello.\nNel 1575, dopo una breve parentesi come feudo dei Massimo, pass\u00f2 ai Theodoli, famiglia nobiliare appartenente al patriziato romano originaria di Forl\u00ec e ancora oggi proprietari del castello. Fu Gerolamo Theodoli, vescovo di Cadice, ad acquistare il feudo per 20.000 scudi romani, assumendo su di s\u00e9 il titolo di Conte di Ciciliano e Signore di San Vito e Pisoniano. Nel 1592 Theodolo Theodoli assunse il titolo di Marchese di San Vito, come suggerisce l'iscrizione presente all'interno dell'antica cappella del palazzo, mentre qualche decennio pi\u00f9 tardi il cardinale Mario Theodoli, al partire dal 1640, promosse un significato intervento di espansione urbanistica, che da lui prender\u00e0 il nome di \"Borgo Mario Theodoli\".\nCarlo Theodoli e suo figlio Gerolamo si fecero prosecutori dell'opera di Mario, morto nel 1650, prima della fine dei lavori del borgo, della Chiesa dei Santi Sebastiano e San Rocco e dell'adiacente Convento dei Carmelitani, oggi sede municipale.\nOccupato dai francesi durante il periodo napoleonico, segu\u00ec le sorti dello Stato Pontificio fino al 1870, quando questo venne definitivamente annesso al Regno d'Italia.\nCon Regio Decreto del 16 maggio 1872 \"San Vito\" cambi\u00f2 denominazione in San Vito Romano.\nSimboli.\nLo stemma del Comune di San Vito Romano raffigura San Vito con il cane, la palma del martirio e il libro dell'Evangelo tra le mani. Accanto una colonna d'argento ripresa dal noto stemma dei principi Colonna di Genazzano, principi feudatari. Il campo rosso dello sfondo \u00e8 ripreso dallo stemma dei Theodoli. L'intera immagine \u00e8 sovrastata da un sole a 16 punte che pu\u00f2 avere un doppio valore: simbolo di eternit\u00e0 e grandezza oppure pu\u00f2 essere ricondotto al blasone della famiglia Theodoli in cui \u00e8 raffigurata una ruota raggiata d'oro.\nSi blasona: \"Di rosso alla colonna d'argento, sorgente da un ristretto di terreno, accompagnata nel lato sinistro da un guerriero recante nella destra una palma, e da un cane, fermi sul terreno, il tutto al naturale e dal sole uscente dal cantone destro\" .\nLa raffigurazione \u00e8 sovrastata dalla Corona Muraria che indica l'Ente Territoriale di riferimento, il Comune, e sotto sono annodati due rami decussati: uno di allora e uno di quercia.\nIl gonfalone venne riconosciuto formalmente con Decreto del Presidente della Repubblica del 16 marzo 1956. Venne normato dal decreto del Presidente Giovanni Gronchi, registrato il 13 luglio 1956 nel Registro Araldico dell'Archivio Centrale dello Stato. Si blasona: \"Drappo di colore rosso al palo di giallo, riccamente ornato di ricami d'argento e caricato dello Stemma Comunale con l'iscrizione centrata in argento: Comune di San Vito Romano. Le parti in metallo e i cordoni saranno argentati. L'asta verticale sar\u00e0 ricoperta di velluto dai colori del drappo alternati, con bullette argentate poste a spirale. Nella freccia sar\u00e0 rappresentato lo Stemma del Comune e sul gambo inciso il nome. Cravatta e nastri tricolorati dai colori nazionali frangiati d'argento\".\nAmministrazione.\nAlle elezioni amministrative del 26 maggio 2019 \u00e8 stato riconfermato Sindaco del paese \"Pasquali Maurizio\" che con la sua lista \"Obiettivo San Vito\" ha riportato 1.104 preferenze con il 55,26% ottenendo 8 seggi nel consiglio comunale.\nSeconda la lista \"Vivere San Vito\" del candidato \"Rossi Amedeo\", gi\u00e0 sindaco dal 2004 al 2014, con 894 preferenze e il 44,74% ottenendo i restanti 4 seggi nel consiglio comunale.\nSport.\nCalcio.\nL'A.S.D Audace \u00e8 una societ\u00e0 sportiva dilettantistica di calcio nata nel 2014 dalla fusione di tre squadre: A.S.D. Sanvitese Calcio, Audace Genazzano e A.S.D Empolitana Giovenzano; gioca le partite casalinghe presso il Campo Le Rose di Genazzano e milita nella eccellenza laziale.\nHockey su prato.\nIl Club Hockey Libero San Vito 1967 \u00e8 una societ\u00e0 sportiva di hockey su prato che gioca le partite casalinghe presso il Campo Comunale militante in Serie A1. Nel 2014 ha ospitato le finali italiane della categoria Under 17, le quali hanno visto la squadra ospitante come vincitrice."}
{"id": "597728", "revid": "181699", "url": "https://it.wikipedia.org/wiki?curid=597728", "title": "Distretto di Polt\u00e1r", "text": "Il distretto di Polt\u00e1r (\"okres Polt\u00e1r\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, il distretto era diviso tra le contee ungheresi di N\u00f3gr\u00e1d e Gemer a Malohont.\nSuddivisione amministrativa.\nIl distretto \u00e8 composto da 1 citt\u00e0 e 21 comuni:"}
{"id": "597730", "revid": "292162", "url": "https://it.wikipedia.org/wiki?curid=597730", "title": "Architettura araba in Sicilia", "text": "Con architettura araba in Sicilia s'indicano le testimonianze di architettura civile, militare e religiosa risalenti al tempo della dominazione musulmana sulla Sicilia.\nTestimonianze.\nLa totale scomparsa di testimonianze dell'architettura civile e religiosa del tempo della dominazione musulmana fa s\u00ec che una sintesi sulla storia dell'arte della Sicilia islamica si possa configurare solo come storia dell'elemento musulmano e del permanere delle sue caratteristiche culturali.\nNel periodo che va dal IX al XIII secolo le manifestazioni artistiche siciliane furono fortemente caratterizzate dalla presenza della componente culturale islam anche durante la dominazione normanna e il regno di Federico II, cio\u00e8 fino alla deportazione dei musulmani a Lucera tra il 1222 e il 1246.\nIn sintonia con la variet\u00e0 etnica e culturale che compone la popolazione siciliana in et\u00e0 normanna nell'isola si dar\u00e0 vita ad una produzione artistica caratterizzata dalla spregiudicata capacit\u00e0 d'assimilare e selezionare quello che le culture di riferimento contemporanee offrono. Circa il grado d'evoluzione e di raffinatezza dell'arte isolana dobbiamo ritenere, a giudicare dalle fonti, che fosse d'altissima qualit\u00e0 se la stessa Palermo veniva paragonata\u00a0\u2013 da Ibn Hawqal (X secolo) e Ibn Jubayr (1184-1185) \u2013 per grandezza e splendore a Cordova.\nTracce archeologiche.\nNulla resta della Palermo islamica, nodo di scambi tra i paesi musulmani, anche quelli siro-palestinesi, con i paesi cristiani. Anche quegli edifici tradizionalmente attribuiti al periodo islamico di recente sono stati datati ad et\u00e0 normanna. Non \u00e8 improbabile che il Castello di Maredolce sia all'origine un monumento kalbita, ma l'edificio e il bacino oggi visibili sono opera di Ruggero II; a tutt'oggi sussistono dubbi sull'identificazione di e nella cosiddetta \"sala ipostala\" sotto la chiesa dell'Incoronata presso la cattedrale di Palermo; nel suo aspetto attuale il bagno di Cefal\u00e0 Diana e d'et\u00e0 Guglielmina, come dimostrano tra l'altro i caratteri dell'epigrafe d'attico, confrontabili con quelli dell'iscrizione della Zisa, e le basi delle colonne del diaframma interno analoghe a quelle del chiostro di Monreale; le evidenze monumentali della fortezza/recinto di Mazzallakkar sembrerebbero d'et\u00e0 moderna, e deboli sono le argomentazioni che porterebbero all'identificazione dei resti di una moschea nell\"'Apollonion\" di Siracusa.\nCertamente al periodo della dominazione musulmana sono databili poche iscrizioni lapidee impiegate in alcuni edifici, redatte nello stile fatimide imposto dai califfi: quella di Termini Imerese del 953-960 che ricorda la costruzione di un edificio oggi scomparso, un frammento proveniente da Palermo e pertinente forse alle mura della cittadella dell'emiro, la \"\u2019al-H\u00e2lisah\" costruita nel X secolo, un'epigrafe, sempre a Palermo, conosciuta da disegni, che ornava un edificio sito presso la Porta a Mare, nella quale l'Amari lesse l'anno 360 H (970).\nA Trapani si conserva una colonna con una citazione coranica entro un cartiglio, datata XI secolo, proveniente da un edificio sconosciuto.\nL'urbanesimo.\nLa conquista islamica portava con s\u00e9 i germi di una rinascita urbana soprattutto per le citt\u00e0 della Sicilia occidentale e, in particolare, di Palermo. Con la fondazione nel 937 della cittadella murata sede dell'Emiro, degli uffici amministrativi e del presidio militare, la \"\u2019al-H\u00e2lisah\", distinta dalla citt\u00e0 vera e propria, con i grandi quartieri fuori dalla cinta muraria e le vaste aree a giardino nel quadro urbano, la capitale della Sicilia si caratterizza pi\u00f9 come metropoli islamica che come una citt\u00e0 occidentale. Se nulla resta della cittadella fatimide, recentemente le indagini archeologiche hanno messo in luce brandelli della Palermo araba in particolare del quartiere islamico (\"harat al-Saq\u00e0liba\", lett. \"quartiere degli Schiavoni\" o \"degli Sclavi\"), che ci forniscono dati interessanti sull'articolazione stradale e sulle abitazioni.\nSono stai messi in luce, infatti, due assi stradali su cui si affacciavano case dai muri in pietrame grossolanamente sbozzato, spianato in faccia vista e legato con malta di terra, rivestito da intonaco finissimo, dotate di battuti pavimentali d'arenaria sfarinata: siamo cio\u00e8 ben lontani dal concetto di una medina (citt\u00e0 araba) costruita con materiali precari. I dati confermano un processo di grande espansione edilizia nelle aree del trans-Papireto alla fine del X secolo e gli inizi dell'XI, seguito da vasti episodi di distruzione probabilmente in relazione con la conquista normanna.\nI tracciati viari con andamento rettilineo prospettano l'esistenza, gi\u00e0 in et\u00e0 islamica, di un preciso piano urbanistico per quest'area rimasta finora fuori dall'abitato. Una conferma proviene dagli scavi del rione Castello San Pietro nello stesso quartiere, dove strutture murarie dell'XI secolo si sovrappongono ad un lembo di necropoli islamica.\nIn et\u00e0 federiciana l'intera zona risulta ampiamente disabitata, come documentano i tentativi operati da Federico II di ripopolare il quartiere, ordinando ai musulmani di stabilirvi la propria dimora e, in seguito, con la redistribuzione delle case da essi abbandonate. Un'ulteriore prova della continuit\u00e0 della tradizione culturale e religiosa dell'Islam nelle citt\u00e0, anche dopo la conquista normanna, \u00e8 fornita da un altro gruppo d'iscrizioni funerarie islamiche, nonch\u00e9 dai numerosi diplomi redatti in arabo d'et\u00e0 normanna, pubblicati dal Cusa.\nGli insediamenti rurali.\nRiguardo agl'insediamenti rurali databili all'et\u00e0 islamica occorre precisare che non si pu\u00f2 elaborare per la Sicilia un modello insediativo unico dal momento che esistono delle notevoli differenze tra la parte occidentale e la parte orientale dell'isola, dove, almeno fino al XIV secolo, resta preponderante l'elemento bizantino. Le recenti indagini archeologiche, limitate alla Sicilia occidentale, confermano quel poco che sappiamo del passaggio rurale in et\u00e0 musulmana. Inizialmente gli Arabi, infatti, s'adattarono alla realt\u00e0 bizantina insediatasi, privilegiando le pianure e la fascia costiera. Inoltre l'Islam aveva avuto una scarsa penetrazione nelle campagne, dal momento che non veniva insegnato fuori dalle citt\u00e0 e che le donne erano per lo pi\u00f9 rimaste cristiane. Soltanto nel corso del X secolo sembra che siano stati rioccupati alcuni siti d'altura almeno nel territorio di Segesta, come attestano le recenti ricognizioni di superficie. Un incentivo all'incastellamento e alla diffusione dell'Islam, infatti, sembra venire dal rescritto del califfo-Im\u0101m fatimide al-Mu'izz che nel 965, a causa della minaccia rappresentata dall'offensiva bizantina di Rometta del 962, comand\u00f2 all'emiro kalbita di raggruppare gli abitanti di ciascun distretto in una struttura fortificata con all'interno una moschea per l'indottrinamento ed obbligare la popolazione a soggiornarvi, non permettendo che vivessero sparsi nelle campagne.\nL'islamizzazione dell'entroterra divenne pertanto completa al punto che, per quanto riguarda la Sicilia occidentale, erano numerose le popolazioni convertite all'Islam, come dimostrano i recenti rinvenimenti di aree cimiteriali di rito musulmano ad Entella, Caliata di Montevago, Caltanissetta, Monte Maranfusa di (Roccamena, Palermo), Monte Iato, il rinvenimento di tre placchette plumbee con una \"s\u016bra\" coranica in caratteri cufici nel casale di Milocca (Milena, Caltanissetta) e l'eccezionale scoperta di una moschea di modeste dimensioni a Segesta datata all'inizio del XII secolo, l'unico edificio di culto islamico finora inequivocabilmente riconosciuto nell'isola. A questi dati vanno aggiunti due frammenti di stele funerarie prismatiche anepigrafi riferibili a sepolture di rito islamico, recentemente recuperati a Monte della Giudecca (Agrigento). Il sito \u00e8 stato identificato con la fortezza musulmana di Platano, nota dalle fonti sin dal IX secolo, e distrutta da Federico II. In mancanza di dati epigrafici, la datazione di queste stele oscilla tra il X e la prima met\u00e0 del XIII secolo. Infine, va segnalata ad Entella la presenza di un edificio residenziale con un \"hamm\u0101m\", unico nel suo genere in Sicilia, fatta eccezione per la Zisa di cui \u00e8 contemporaneo.\nQuesti dati dimostrano dunque che, ancora in et\u00e0 normanna parte rilevante della popolazione dell'isola era di cultura islamica e lingua araba. Anche gli effetti dell'arte islamica sulla cultura e sull'arte siciliana furono profondi e durevoli anche dopo la caduta dell'emirato, ma \u00e8 ancora questione aperta se debbano considerarsi eredit\u00e0 della dominazione musulmana, o siano piuttosto il prodotto di successivi scambi culturali o d'artisti tra la corte normanna e quella del califfo-Im\u0101m fatimide del Cairo."}
{"id": "597731", "revid": "287204", "url": "https://it.wikipedia.org/wiki?curid=597731", "title": "Distretto di Poltar", "text": ""}
{"id": "597733", "revid": "599013", "url": "https://it.wikipedia.org/wiki?curid=597733", "title": "Hm", "text": ""}
{"id": "597737", "revid": "599013", "url": "https://it.wikipedia.org/wiki?curid=597737", "title": "Hn", "text": ""}
{"id": "597738", "revid": "767487", "url": "https://it.wikipedia.org/wiki?curid=597738", "title": "Blood Sweat &amp; Towers", "text": "Blood Sweat &amp; Towers \u00e8 l'album di esordio dei Towers of London, band londinese che mischia glam metal e Punk rock, edito dalla TVT Records.\n\u00c8 uscito il 5 giugno 2006, preceduto dall'uscita dei singoli \"On A Noose\",\"Fuck It Up\",\"How Rude She Was\" e seguito da quella di \"Air Guitar\".\nLa copertina raffigura una foto spiegazzata, in bianco e nero, del gruppo. \u00c8 stato prodotto da Stacy Jones and Bill Lefler."}
{"id": "597743", "revid": "292162", "url": "https://it.wikipedia.org/wiki?curid=597743", "title": "Architettura normanna in Sicilia", "text": "L'architettura normanna in Sicilia si svilupp\u00f2 nell'isola durante il periodo della dominazione dei Normanni, i quali sostituirono il proprio potere centralizzato al controllo territoriale degli emiri a partire dal 1060 e ne fecero un regno (dal 1130), passato quindi alla dinastia sveva nel 1194.\nInflussi.\nL'architettura arabo-normanna in Sicilia si ispir\u00f2 a diversi apporti:\nAltri elementi, come i frequenti riferimenti all'antichit\u00e0 classica, si devono alla mediazione dei tre stili citati e alla presenza di un ricco patrimonio architettonico, sfruttato spesso come riserva di materiale per le nuove costruzioni.\nQuesti diversi influssi vennero tuttavia fusi in un linguaggio originale e crearono un'architettura prettamente siciliana, che prosegu\u00ec in parte nel successivo periodo svevo.\nL'architettura normanna in Sicilia viene distinta in tre periodi:\nGli edifici.\nLe chiese triabsidate, per lo pi\u00f9 derivanti dal prototipo dell'abbazia di Cluny, presentavano pianta a croce latina e facciata affiancata da torri. I primi esempi, non ben conservati, sono rappresentati dalla prima fase della cattedrale del Santissimo Salvatore di Mazara del Vallo (1086-1093) riedificata nel XVII secolo, da quella della cattedrale di Sant'Agata a Catania (1086-1091, in parte distrutta da un terremoto nel 1169), e da quella del duomo di Messina (ricostruito e consacrato nel 1197), mentre sono pi\u00f9 riconoscibili le caratteristiche del duomo di Cefal\u00f9 (edificato tra il 1131 e il 1267) e del duomo di Monreale (iniziato nel 1174).\nIl rapporto con l'architettura bizantina \u00e8 maggiormente evidente nell'impianto centrico e nella decorazione di edifici erroneamente considerati minori: a Palermo le chiese di San Giovanni dei Lebbrosi (1072), di San Giovanni degli Eremiti (1142-1148), e di San Cataldo (1154), mentre la chiesa della Martorana (\"Santa Maria dell'Ammiraglio\", del 1143) e la Cappella Palatina (1130-1143), pur ispirandosi ai modelli iconografici bizantini e cassinesi, mostrano la ricca decorazione musiva degli interni quale sviluppo autonomo della scuola artistica siciliana. Le fasce epigrafiche merlate dei coronamenti esterni (scritte in arabo e raramente in greco) riprendono una consuetudine islamica, ma sono utilizzati dai sovrani siculo normanni per affermare il loro concetto di ecumenismo. \nLe residenze reali, vanno distinte tra: palazzi - donjons che rielaborano modelli anglo normanni, e palazzi - 'solatia' che sincretizzano modelli e tecnologie climatiche prettamente islamiche, con apporti bizantini. Il Palazzo dei Normanni di Palermo, che fu centro di potere e amministrativo, coniuga le funzioni di rappresentanza e di difesa all'interno delle sue torri. Le tecniche costruttive delle sale centrali della \"Torre Pisana\" richiamano sia gli ambienti (\"halls\") delle tradizionali residenze signorili normanne (\"donjons\"), sia le sale centriche bizantine perimetrate da deambulatori e coperte con cupole. Comparazioni con il Qasr al Man\u00e2r della Qal'a (residenza algerina Ziride dell'XI secolo), sono solo apparenti poich\u00e9 quest'ultima costruzione aveva funzioni e strutture interne alquanto diverse.\nIl palazzo con il lago extraurbano di Maredolce (Parco della Favara), il cui primitivo nucleo \u00e8 attribuito all'emiro Giafar al-Kalbi II regnante fra il 998 e il 1019, fu costruito interamente da Ruggero II, (con ingenti spese, scavi e canalizzazioni) dotato di stanze coperte a volta ogivale, disposte sui tre lati di un cortile, servite da portici con una disposizione che gli arabi avevano ripreso dalle ville a peristilio romane.\nLa residenza ugualmente extraurbana della Zisa, costruita dal re Guglielmo I ed ultimata dal figlio Guglielmo II, presenta una nuova commistione di elementi arabi e normanni: gli ambienti, quattro cellule su due livelli, oltre il piano terreno, sono costituiti (come nelle residenze normanne), da una sala di ricevimento con retrostante alcova o camara: si articolano intorno ad un nucleo centrale, come nelle residenze islamiche. La sala al piano terra, ha un sistema di fontane e canalette a pavimento capaci di generare e raffrescare le correnti d'aria in essa convogliate dalle canne di ventilazione. Le canalette convogliano le acque verso una peschiera con padiglione centrale, nell'antistante giardino. Il rapporto aperto tra l'interno e l'esterno del palazzo, esclude l'erronea funzione difensiva (tipica del sistema del castello) attribuitagli comunemente.\nSimili caratteristiche presenta il padiglione di caccia del Palazzo della Cuba, facente parte dei \"sollatia\", costruito nel 1180 dal re Guglielmo II. Nello stesso sistema di parchi era collocato un altro palazzo pi\u00f9 piccolo: \"La Cuba Soprana\", (all'interno di Villa Napoli) dotato di giardino con un padiglione cupolato.\nLa struttura geometrica di questi edifici, presenta forme cubiche armoniosamente composte con criteri geometrici, ed impreziosite da raffinate decorazioni a mosaico di gusto bizantino, e raffinate epigrafi con caratteri islamici, che inneggiano ai re cristiani di Sicilia. Simboleggiano l'alto sincretismo artistico culturale religioso nato in Sicilia nei secoli appartenenti ai periodi XI e XII.\nGli esempi pi\u00f9 significativi.\nGli edifici in Sicilia, che non hanno subito significative trasformazioni in epoche successive:"}
{"id": "597745", "revid": "761306", "url": "https://it.wikipedia.org/wiki?curid=597745", "title": "Hp", "text": ""}
{"id": "597747", "revid": "889336", "url": "https://it.wikipedia.org/wiki?curid=597747", "title": "Coppa dei Campioni 1985-1986", "text": "La Coppa dei Campioni 1985-1986 \u00e8 stata la 31\u00aa edizione del massimo\ntorneo calcistico europeo per squadre di club maggiori maschili.\nIl torneo fu vinto per la prima volta da un club proveniente dal blocco orientale, la Steaua Bucarest: la squadra campione di Romania sconfisse, nella finale disputata a Siviglia, gli spagnoli del Barcellona grazie a quattro parate consecutive del portiere Helmuth Duckadam nel corso della sequenza dei tiri di rigore.\nLa vittoria della manifestazione permise ai rumeni l'accesso alla Supercoppa UEFA e alla Coppa Intercontinentale 1986.\nFormato.\nQuesta edizione della Coppa dei Campioni vide una diminuzione del numero di squadre partecipanti all'avvio del torneo: oltre alla defezione del 17 Nentori, club campione d'Albania, non furono ammessi alla manifestazione i campioni d'Inghilterra dell'Everton, in ragione della squalifica di cinque anni comminata dalla UEFA ai club inglesi in seguito alla strage dell'Heysel avvenuta nella finale della stagione precedente.\nLa Juventus, in qualit\u00e0 di detentrice della coppa, avrebbe dovuto essere qualificata direttamente agli ottavi di finale e disputare per squalifica - in seguito alle decisioni prese dopo la strage dell'Heysel - due turni in casa a porte chiuse (in teoria negli ottavi di finale e in caso di qualificazione nei quarti di finale).\nLa Juventus, per\u00f2, prefer\u00ec rinunciare al pass del primo turno per scontare subito la prima squalifica interna per poi, in caso di qualificazione negli ottavi di finale, scontare la seconda e ultima gara interna a porte chiuse. Il motivo di questa scelta fu per evitare di dover disputare i quarti di finale, presumibilmente contro una squadra di rango, privandosi di un incasso elevato e senza l'apporto del pubblico.\nIl numero dispari delle squadre partecipanti e la richiesta della Juventus obbligarono la UEFA ad effettuare un sorteggio tra le teste di serie (Aberdeen, , Austria Vienna, Barcellona, Bordeaux, Bayern, IFK G\u00f6teborg, Porto e la stessa Juventus) per qualificare automaticamente una squadra agli ottavi di finale: il sorteggio premi\u00f2 i campioni del Belgio dell'."}
{"id": "597748", "revid": "1516566", "url": "https://it.wikipedia.org/wiki?curid=597748", "title": "Alvise Pisani", "text": "Biografia.\nGiovinezza.\nFiglio di Gianfrancesco e Paolina Contarini, fu uomo ricchissimo anche se accusato di essere spilorcio; cerc\u00f2 sempre d'imitare lo stile dei re pur senza mai raggiungerlo, tanto da esser chiamato \"povero principe\".\nAmbasciatore in Francia, Austria, Spagna e Svezia fu pi\u00f9 volte savio e consigliere dogale.\nMassone, fu membro della loggia di Venezia.\nCandidatosi alle elezioni del 1709, del 1722 e del 1732, venne sempre sconfitto.\nTuttavia alle elezioni del 1735 fu l'unico candidato e spese cos\u00ec tanto per corrompere i 41 elettori che venne eletto all'unanimit\u00e0.\nDogato.\nEletto il 17 gennaio 1735, and\u00f2 subito ad abitare a Palazzo Ducale portandosi dietro tutta la famiglia al completo. Le celebrazioni per la sua elezione furono grandiose e furono composti numerosi sonetti in suo onore.\nPisani trascorse spensierato i suoi sei anni di governo, anche se con l'avanzare dell'et\u00e0 peggiorarono le sue condizioni di salute.\nA partire dal 1736, grazie all'introduzione di nuovi tipi di navi, dette navi \"atte\", con equipaggio ridotto e molti cannoni come difesa, l'economia veneziana miglior\u00f2 decisamente dopo le dure crisi del 1733 e 1734. \nUltimi tempi e morte.\nNel maggio 1741 si decise di dargli qualche mese di riposo nella sua villa in terraferma (Villa Pisani a Stra) e, proprio mentre il doge stava per salire in gondola per allontanarsi, si sent\u00ec male e dovette esser riportato a palazzo.\nMor\u00ec il 17 giugno 1741."}
{"id": "597753", "revid": "1543377", "url": "https://it.wikipedia.org/wiki?curid=597753", "title": "Judo ai Giochi della XX Olimpiade", "text": "Il judo alle XX Olimpiadi estive, svoltesi nel 1972 a Monaco di Baviera ricomparve dopo l'assenza alle Olimpiadi del 1968 di Citt\u00e0 del Messico.\nA quest'edizione parteciparono 148 atleti in rappresentanza di 46 nazioni. Il calendario prevedeva lo svolgimento di 6 gare, tutte maschili. Fra i concorrenti si mise in evidenza l'olandese Wim Ruska che vinse la categoria +93\u00a0kg e quella Open: \u00e8 tuttora l'unico judoka ad aver conquistato due medaglie d'oro ad una stessa olimpiade. Nel medagliere per nazioni il primo posto and\u00f2 al Giappone, con 3 medaglie d'oro."}
{"id": "597756", "revid": "149587", "url": "https://it.wikipedia.org/wiki?curid=597756", "title": "Scanzano (Foligno)", "text": ""}
{"id": "597757", "revid": "77594", "url": "https://it.wikipedia.org/wiki?curid=597757", "title": "Palazzo Maldura", "text": "Palazzo Maldura \u00e8 un edificio civile padovano che \u00e8 stato fino al 2019 sede sia del Dipartimento di studi linguistici e letterari che della Biblioteca Maldura dell'Universit\u00e0 di Padova, oggi entrambi trasferiti nel nuovo Complesso Beato Pellegrino.\nCostruito nel XVI secolo e pi\u00f9 volte rimaneggiato, assume l'assetto attuale nel 1769 grazie all'intervento commissionato dal giurista Andrea Maldura (1730-1802) all'architetto Giovan Battista Novello.\nNel palazzo vi sono numerosi affreschi in ordine non omogeneo rispetto alla posizione dei diversi locali. Degno di nota \u00e8 il salone centrale a doppia altezza, recentemente restaurato, ex sede di una tra le maggiori biblioteche di discipline umanistiche dell'Universit\u00e0 di Padova."}
{"id": "597758", "revid": "122853588", "url": "https://it.wikipedia.org/wiki?curid=597758", "title": "Les Aigles du Mont Blanc", "text": "Les Aigles du Mont Blanc (pron. fr. : - che significa in francese \"le aquile del Monte Bianco\") \u00e8 una squadra di hockey su ghiaccio di Courmayeur che si \u00e8 formata dopo lo scioglimento dell'Hockey Club Courmaosta.\nNon va confusa con il Mont-Blanc Hockey Club, squadra francese di Saint-Gervais-les-Bains, che si chiamava \"Les Aigles du Mont-Blanc\" alla fine degli anni '80."}
{"id": "597763", "revid": "547992", "url": "https://it.wikipedia.org/wiki?curid=597763", "title": "Eridu", "text": "Eridu (oppure Eridug o Urudug, cuneiforme: \ud808\ude63\ud808\udda0, sumero: \"NUNKI\" o EriduKI, accadico: \"Ir\u00eetu\") fu un'antica citt\u00e0 sumera della bassa Mesopotamia, corrispondente all'odierno Tell Abu Shahrain (Governatorato di Dhi Qar, Iraq), posta a undici chilometri a sud-ovest di Ur.\nEridu fu per lungo tempo considerata la citt\u00e0 pi\u00f9 antica della Mesopotamia meridionale e tuttora si discute se sia stata la citt\u00e0 pi\u00f9 antica del mondo.\nEridu era la pi\u00f9 meridionale di un gruppo di citt\u00e0 sumere che crebbero attorno a templi, quasi in vista l'una dell'altra.\nNella mitologia sumera, Eridu era la patria di Enki, che era considerato il suo fondatore e che fu noto agli Accadi come \"Ea\".\nIl suo tempio era chiamato \"E-Abzu\", per il fatto che si riteneva che Enki vivesse nell\"'Abzu\" (\"acqua profonda\"), un acquifero dal quale si credeva traesse origine tutta la vita.\nStoria.\nEridu era la pi\u00f9 meridionale fra le citt\u00e0 che si erano sviluppate attorno ai templi nella bassa Mesopotamia.\nMolto probabilmente fu fondata vicino al golfo Persico, alla foce del fiume Eufrate, ma, a causa dell'accumulo di fango e detriti sulla linea costiera avvenuti attraverso i millenni, oggi i resti della citt\u00e0 si trovano ad una certa distanza dal golfo, nella localit\u00e0 di Abu Shahrain, in Iraq.\nEridu sembra essere il primo agglomerato urbano dei Sumeri, cresciuto probabilmente attorno al V o IV millennio a.C. Secondo Gwendolyn Leick, la citt\u00e0 di Eridu era disposta alla confluenza di tre ecosistemi separati che avevano dato vita a tre culture differenti:\nTutte e tre le culture sembrano implicate nei primi sviluppi della citt\u00e0. Lo stabilimento urbano si concentrava attorno ad un imponente complesso templare costruito in mattoni, all'interno di una piccola depressione che permetteva all'acqua di accumularsi.\nNegli strati pi\u00f9 antichi di Eridu (strati 17-15, appartenenti alla fase detta appunto \"di Eridu\", ca. 5000 a.C.) \u00e8 stata rintracciata un'importante novit\u00e0 in ambito urbanistico: \u00e8 infatti qui che si hanno le prime evidenze di una sistemazione apposita, in spazi dedicati, dell'attivit\u00e0 cultuale. Si tratta di piccoli edifici, di \"cappelle\", un inizio modesto ma certamente rivoluzionario rispetto alla tipologia abitativa, ad esempio, di \u00c7atalh\u00f6y\u00fck, dove il culto veniva effettuato dentro le abitazioni private, caratterizzandosi come culto \"familiare\".\nKate Fielden afferma: \"Il primo insediamento (ca. 5000 a.C.) si era sviluppato fino a divenire una stabile citt\u00e0 di mattoni e case di canne nel 2900 a.C., avente un'estensione di circa 8-10 ettari (20-25 acri). Dal 2050 a.C. la citt\u00e0 cadde in declino; ci sono alcune prove di una occupazione dopo questa data. Diciotto templi di mattoni sovrapposti sono alla base della ziggurat non finita di Amar-Sin (ca. 2047-2039 a.C.). L'apparente continuit\u00e0 dell'occupazione e dei riti religiosi ad Eridu, forniscono la prova convincente per l'origine indigena della civilt\u00e0 sumerica. Il sito \u00e8 stato scavato principalmente fra il 1946 e il 1949 dal dipartimento di antichit\u00e0 dell'Iraq.\"\nQueste indagini archeologiche hanno dimostrato, secondo Oppenheim, che \"alla fine l'intero sud decadde in ristagno rinunciando all'iniziativa politica in favore dei re delle citt\u00e0 del nord\" e la citt\u00e0 venne abbandonata nel 600 a.C.\nEridu nella Lista dei re.\nNella Lista dei re sumeri Eridu viene detta la citt\u00e0 dei primi re: \"Dopo che la regalit\u00e0 cal\u00f2 dal cielo, il regno ebbe dimora in Eridu. In Eridu, Alulim divenne re; regn\u00f2 per 28.800 anni. Alaljar regn\u00f2 per 36.000 anni. Questi 2 re hanno regnato per 64.800 anni. Quindi Eridu cadde e la regalit\u00e0 pass\u00f2 a Bad-tibira\".\nLa lista dei re attribuisce regni particolarmente lunghi ai re antecedenti il \u201cdiluvio\u201d e mostra come il centro del potere progressivamente si mosse dal sud al nord del paese. Adapa (U-an), altrove detto il primo uomo che fu met\u00e0-uomo e met\u00e0-dio, fu chiamato con il titolo Abgallu (\"Ab\" = acqua, \"Gal\" = grande, \"Lu\" = uomo) di Eridu. Adapa \u00e8 considerato colui che port\u00f2 la civilt\u00e0 nella citt\u00e0 e che serv\u00ec il re Alulim.\nEridu nel mito.\nNella mitologia sumera Eridu era il nome del tempio di Abzu del dio Enki, la controparte sumera del dio accadico dell'acqua Ea. Come tutti gli dei sumerici e babilonesi Enki/Ea nasce come dio locale, e viene poi a condividere, secondo la tarda cosmologia, con Anu ed Enlil il dominio del cosmo. Il suo regno erano le acque che avevano circondato il mondo e che stavano sotto di esso (il sumerico \"Ab\" = \"acqua\"; \"Zu\" = \"lontano\").\nLa storia di Inanna la dea di Uruk descrive come essa dovette andare ad Eridu per ricevere i doni della civilt\u00e0. Inizialmente Enki, il dio di Eridu, fu tentato di non dare i suoi doni, ma poi accett\u00f2 volentieri che Uruk diventasse il centro della terra. Ci\u00f2 sembra essere un riferimento mitico al trasferimento di potere verso il nord, come accennato precedentemente.\nAnche i testi babilonesi parlano della creazione di Eridu per mano del dio Marduk come la prima citt\u00e0 \"la citt\u00e0 santa, la dimora del loro [gli altri dei] piacere\".\nAlcuni ricercatori moderni, seguendo David Rohl, hanno ipotizzato che Eridu e non Babilonia fosse Babele ed il luogo originale della torre di Babele. Questo in base a svariate ragioni:"}
{"id": "597765", "revid": "118401715", "url": "https://it.wikipedia.org/wiki?curid=597765", "title": "Teorema di Abel", "text": "In matematica, il teorema di Abel o teorema della convergenza radiale di Abel mette in relazione il limite di una serie di potenze (reale o complessa) con la somma dei suoi coefficienti. Prende il nome dal matematico norvegese Niels Henrik Abel.\nEnunciato.\nSia:\nuna serie di potenze con coefficienti reali o complessi e raggio di convergenza formula_2. Se la serie numerica:\nconverge, allora:\npurch\u00e9 il limite sia valutato su una successione di numeri reali, o pi\u00f9 in generale all'interno di un \"angolo di Stolz\", cio\u00e8 una regione del disco aperto di centro l'origine e raggio formula_5 in cui:\nper qualche formula_7 fissato (il teorema \u00e8 valido per qualsiasi scelta di formula_7). Senza questa restrizione il limite pu\u00f2 non esistere.\nNel caso speciale in cui tutti i coefficienti formula_9 siano reali positivi per ogni formula_10 il limite per formula_11 \u00e8 valido anche quando la serie formula_12 non converge, ma in questo caso ambo i membri della formula sono formula_13.\nDimostrazione.\nPossiamo supporre formula_14. Sottraendo una costante da formula_15, si pu\u00f2 assumere che:\nSia formula_17. Allora sostituendo formula_18, con semplici manipolazioni della serie si ha:\nDato formula_20, sia \"n\" sufficientemente grande da consentire formula_21 per tutti i formula_22. Si nota che:\nquando formula_24 \u00e8 all'interno dell'angolo di Stoltz. Se formula_24 \u00e8 abbastanza vicino a 1 si ha:\nin modo che formula_27 quando formula_24 \u00e8 nell'angolo di Stoltz ed \u00e8 anche abbastanza vicino a 1.\nApplicazioni.\nSe una serie di potenze:\ncentrata in formula_30 converge in un punto formula_31, allora essa ha raggio di convergenza formula_32 almeno:\nIl teorema consente di valutare diverse serie in forma chiusa. Ad esempio, quando formula_34 si ottiene:\nintegrando la serie di potenze geometrica uniformemente convergente termine a termine sull'intervallo formula_36. In questo modo la serie formula_37 converge a formula_38 per il teorema di Abel. In modo simile, formula_39 converge ad formula_40.\nLa funzione formula_41 \u00e8 la funzione generatrice della successione formula_42."}
{"id": "597772", "revid": "41025", "url": "https://it.wikipedia.org/wiki?curid=597772", "title": "Traccia nascosta", "text": ""}
{"id": "597775", "revid": "1543377", "url": "https://it.wikipedia.org/wiki?curid=597775", "title": "Imaging a risonanza magnetica", "text": "L'imaging a risonanza magnetica (\"Magnetic Resonance Imaging\", MRI), detto anche tomografia a risonanza magnetica (\"Magnetic Resonance Tomography\", MRT) o risonanza magnetica tomografica (RMT), oppure semplicemente RM, \u00e8 una tecnica di generazione di immagini usata prevalentemente a scopi diagnostici in campo medico, basata sul principio fisico della risonanza magnetica nucleare.\nL'aggettivo \"nucleare\" si riferisce al fatto che il segnale di densit\u00e0 in RM \u00e8 dato dal nucleo atomico dell'elemento esaminato, mentre, nelle pi\u00f9 diffuse tecniche di imaging radiologico, la densit\u00e0 radiografica \u00e8 determinata dalle caratteristiche degli orbitali elettronici degli atomi colpiti dai raggi X. Questa ulteriore specificazione non introduce ambiguit\u00e0 ed evita inoltre equivoci con il decadimento nucleare, fenomeno col quale la RM non ha alcunch\u00e9 in comune.\nL'RM non \u00e8 dannosa nei confronti del paziente, e quest'ultimo non \u00e8 sottoposto a radiazioni ionizzanti come nel caso delle tecniche facenti uso di raggi X o di isotopi radioattivi. Le informazioni date dalle immagini di risonanza magnetica sono essenzialmente di natura diversa rispetto a quelle degli altri metodi di \"imaging\", infatti \u00e8 possibile la discriminazione tra tessuti sulla base della loro composizione biochimica, inoltre si hanno immagini delle sezioni corporee su tre piani diversi (assiale, coronale, sagittale), il che per\u00f2 non le conferisce la tridimensionalit\u00e0.\nVi sono diverse applicazioni dell'imaging a risonanza magnetica, ad esempio l'imaging a risonanza magnetica in diffusione e la risonanza magnetica funzionale. Gli svantaggi dell'utilizzo di questa tecnica sono principalmente i costi e i tempi necessari all'acquisizione delle immagini.\nStoria.\nNel 1971 alla \"Stony Brook University\", Paul Lauterbur prov\u00f2 ad applicare gradienti di campo magnetico in tutte e tre le dimensioni e una tecnica di retroproiezione per creare immagini. Le prime immagini di due tubi d'acqua ottenute con questa tecnica vennero pubblicate sulla rivista \"Nature\", seguite dalla foto di un animale vivente, una vongola e, nel 1974, dall'immagine della cavit\u00e0 toracica di un topo. Lauterbur chiam\u00f2 questo suo metodo \"zeugmatografia\", un termine che \u00e8 stato successivamente sostituito da \"imaging a risonanza magnetica\". Alla fine degli anni '70, i fisici Peter Mansfield e Paul Lauterbur svilupparono tecniche particolari, come la tecnica di imaging eco-planare (EPI).\nI progressi effettuati nella tecnologia dei semiconduttori si sono rivelati fondamentali per lo sviluppo della risonanza magnetica nella pratica che, infatti, richiede una grande quantit\u00e0 di potenza computazionale. Ci\u00f2 \u00e8 stato reso possibile dalla rapida crescita del numero di transistor su un singolo circuito integrato. Mansfield e Lauterbur hanno ricevuto il premio Nobel per la fisiologia o la medicina nel 2003 per le loro \"scoperte sull'imaging a risonanza magnetica\".\nPrincipi fisici.\nIl principio di funzionamento si basa sul sottoporre il paziente ad un forte campo magnetico statico. L'intensit\u00e0 del campo magnetico pu\u00f2 variare dai decimi di tesla, per piccole macchine dedicate allo studio delle articolazioni, a 3 tesla per le macchine attualmente in commercio per scopi diagnostici. Alcune macchine per la risonanza magnetica funzionale attualmente in commercio raggiungono campi di 7 T, mentre nell'ambito sperimentale sono in sviluppo dispositivi da 8 e 9 T.\nNel campo magnetico statico, gli spin dei protoni all'interno dei tessuti tendono ad allinearsi alle linee di forza (in modo parallelo o antiparallelo); poich\u00e9 gli spin allineati in senso parallelo sono in numero superiore, i tessuti acquisiscono una leggera magnetizzazione totale. Questo allineamento non \u00e8 mai totale, ma piuttosto gli spin dei vari protoni incominciano a mostrare una precessione attorno alla direzione del campo magnetico.\nQuesta precessione mostra una frequenza tipica detta frequenza di Larmor che si trova nell'ordine dei MHz e quindi nel campo della radiofrequenza (per un campo di 1 T, la frequenza \u00e8 di 42\u00a0MHz per l'atomo di idrogeno); se allora sul paziente viene applicato un campo magnetico rotante a questa esatta frequenza e di energia sufficiente, \u00e8 possibile ruotare la magnetizzazione dei protoni di un angolo arbitrario (detto \"flip angle\") che dipende dal tipo di immagini che si desidera ottenere.\nIl fornire questa energia alla stessa frequenza di precessione \u00e8 il fenomeno che d\u00e0 il nome \"risonanza\" al metodo; si tratta dello stesso principio per cui fornendo la spinta al momento giusto, si pu\u00f2 aumentare l'ampiezza delle oscillazioni di un'altalena, seppur nel nostro caso applicato a livello atomico.\nDopo l'impulso, gli spin dei protoni tenderanno a tornare al loro stato iniziale di allineamento lungo il campo (fenomeno di rilassamento); tramite una bobina ricevente viene misurato l'andamento della magnetizzazione nel piano perpendicolare al campo magnetico principale (\"Free Induction Decay\", o \"FID\"). Tale rilassamento avviene con due costanti di tempo distinte: la prima, indicata con \"t\"1, indica la rapidit\u00e0 con cui si ricostruisce la magnetizzazione diretta lungo la direzione del campo principale, e dipende dall'interazione tra protoni e le molecole circostanti (\"rilassamento spin-reticolo\"), la seconda, indicata con \"t\"2, indica la rapidit\u00e0 con cui si distrugge la componente di magnetizzazione trasversale in condizioni ideali, e dipende dall'interazione mutua di protoni vicini (\"rilassamento spin-spin\"). In situazioni reali, la componente trasversa viene distrutta a causa della perdita di coerenza di fase tra i vari protoni del campione osservato, con un tempo chiamato \"t\"2* &lt; \"t\"2. Essendo espressione di propriet\u00e0 fisiche diverse, queste costanti sono funzioni dell'intensit\u00e0 del campo magnetico e, in generale, indipendenti l'una dall'altra.\nIn teoria, sarebbe possibile effettuare misurazioni rilevando il segnale emesso da una grande variet\u00e0 di nuclei atomici, come ad esempio il sodio, il fosforo, il carbonio e l'idrogeno, impostando la frequenza di risonanza delle bobine a radiofrequenza al valore appropriato. Tuttavia in campo diagnostico viene attualmente usato quasi esclusivamente l'idrogeno come fonte di segnale.\nMRI dal punto di vista medico.\nA prima vista, un'immagine di risonanza \u00e8 simile a un'immagine ottenuta tramite tomografia computerizzata (TC). Esternamente le attrezzature per una TC e per una risonanza spesso sono simili: la principale differenza \u00e8 la lunghezza del tubo in cui viene inserito il paziente, pi\u00f9 piccola nel caso della TC, generalmente maggiore nel caso della MRI. In entrambe il paziente, su un lettino motorizzato, viene inserito in un anello. Nonostante questa sia la forma pi\u00f9 comune per una macchina di risonanza magnetica umana, altre geometrie sono possibili (a ferro di cavallo o quadrata, ad esempio).\nIl paziente non deve assolutamente indossare oggetti di materiale metallico potenzialmente ferromagnetico, quali orologi, bracciali, catenine; particolare attenzione deve essere posta per accertarsi che il paziente non abbia subito in passato incidenti in seguito ai quali schegge metalliche possano essere rimaste alloggiate nei tessuti, od operazioni chirurgiche che abbiano previsto l'impianto di materiali simili. Oggetti di materiale ferromagnetico immersi in un campo magnetico intenso subiscono forze rilevanti che possono provocarne lo spostamento con conseguente danno ai tessuti, ad esempio nel caso delle schegge che si trovassero vicino a vasi sanguigni; anche in assenza di tale rischio la presenza di materiale ferromagnetico, alterando il campo elettromagnetico cui sono sottoposti i tessuti, pu\u00f2 causare un anomalo riscaldamento dei tessuti circostanti, con conseguente possibile danno.\nLa presenza di protesi, clip vascolari, stent, stimolatori cardiaci o altri apparati medico-chirurgici pu\u00f2, in molti casi, impedire l'esecuzione o la corretta lettura dell'esame. Dagli anni 1990 vengono utilizzati sempre pi\u00f9 spesso materiali RM-compatibili, ma l'aumentare della potenza degli apparecchi rende tale problema ancora attuale: occorre per tal motivo conoscere, per ogni materiale utilizzato, fino a che intensit\u00e0 del campo magnetico \u00e8 da considerarsi RM-free.\nLe immagini di risonanza magnetica hanno normalmente dimensioni da 256\u00d7256 pixel (immagini cardiache) a 1024\u00d71024 pixel (immagini cerebrali ad alta risoluzione) per una profondit\u00e0 di 16 bit/pixel. Questo comporta una risoluzione spaziale intrinseca piuttosto bassa (particolari di sono praticamente al limite della visibilit\u00e0), ma l'importanza di questo esame sta nel fatto di poter discriminare, per esempio, tra un tessuto del fegato ed uno della milza (che rispetto ai raggi X presentano la stessa trasparenza), oppure i tessuti sani dalle lesioni. I tempi di scansione sono molto pi\u00f9 lunghi rispetto alle altre tecniche radiologiche (un esame completo di risonanza magnetica dura da 30 a 60 minuti), e la risoluzione temporale \u00e8 generalmente piuttosto bassa (qualche immagine al secondo per le risoluzioni spaziali inferiori).\nUna caratteristica fondamentale della risonanza \u00e8 la possibilit\u00e0 di variare il tipo di contrasto dell'immagine semplicemente modificando la sequenza di eccitazione che la macchina esegue. Ad esempio \u00e8 possibile evidenziare oppure sopprimere il segnale dovuto al sangue, oppure ottenere informazioni di carattere funzionale invece che semplicemente morfologico.\nLa risonanza magnetica \u00e8 una tecnica di imaging multiplanare, in quanto si possono acquisire immagini su piani assiali, coronali o sagittali e multiparametrica, in quanto i parametri di riferimento utilizzabili sono sia la densit\u00e0 protonica che i tempi di rilassamento \"t\"1 e \"t\"2.\nRischi per la salute.\nL'indagine di risonanza magnetica, in quanto non comporta l'assorbimento di radiazioni ionizzanti da parte del paziente, \u00e8 indicata rispetto alla tomografia computerizzata quando non c'\u00e8 necessit\u00e0 di avere un'altissima risoluzione spaziale. Inoltre risulta pi\u00f9 utile in caso di lesioni localizzate in tessuti vicini a strutture ossee, che potrebbero non essere rilevabili attraverso i raggi X. Viene preferita alla tomografia computerizzata anche in particolari categorie di pazienti (donne in gravidanza, bambini) nei quali si preferisce evitare l'esposizione a raggi X per ragioni radioprotettive.\nPer quanto riguarda le misure di sicurezza per gli operatori, per i pazienti e per il personale di servizio sono fondamentali le procedure di controllo su tutti i materiali ferromagnetici.\nPer gli operatori, non sono ancora stati dimostrati danni per la salute derivanti dalla permanenza in campi statici, sebbene tutte le normative attuali ne contemplino il rischio (vedasi il Decreto Europeo 35 - giugno 2013), indicando nel Datore di Lavoro il diretto responsabile.\nEsistono strumenti portatili (chiamati impropriamente \"dosimetri\") per il campionamento a lungo termine del campo magnetico.\nTecnologia.\nUno scanner commerciale \u00e8 principalmente formato da elementi che creano campi magnetici statici oppure variabili nel tempo e nello spazio, coordinati da una complessa elettronica di controllo. Tali elementi sono:\nMagnete principale.\nIl magnete principale \u00e8 il componente pi\u00f9 grande e costoso dello scanner, e tutto il resto dello scanner pu\u00f2 essere considerato ausiliario ad esso. La sua funzione \u00e8 quella di creare un campo magnetico costante nello spazio e nel tempo. La specifica pi\u00f9 importante di un magnete per l'imaging a risonanza magnetica \u00e8 l'intensit\u00e0 del campo prodotto. Campi magnetici di maggiore intensit\u00e0 aumentano il rapporto segnale/rumore (SNR) dell'immagine, permettendo risoluzioni pi\u00f9 alte o scansioni pi\u00f9 rapide. Tuttavia, intensit\u00e0 pi\u00f9 alte richiedono magneti pi\u00f9 costosi e con costi di manutenzione pi\u00f9 elevati, oltre ad avere bisogno di misure di sicurezza pi\u00f9 accurate. Al momento (2007), campi magnetici a 1,5 T sono considerati un buon compromesso tra costo e prestazioni per l'uso clinico generale. Sta comunque iniziando l'introduzione di campi magnetici a 3 T soprattutto per applicazioni di risonanza magnetica funzionale cerebrale o per l'imaging cardiaco. Alcuni studi sono in corso per ci\u00f2 che riguarda l'imaging sull'uomo con campi magnetici a 7 T ed \u00e8 attualmente in costruzione uno scanner \"whole-body\" (cio\u00e8 in grado di effettuare l'imaging di ogni distretto corporeo) a 11,7 T (progetto Neurospin francese). Per esperimenti su cavie e piccoli animali, campi magnetici fino a 17 T sono attualmente usati.\nUn parametro altrettanto importante per valutare la qualit\u00e0 di un magnete \u00e8 la sua omogeneit\u00e0: le fluttuazioni nell'intensit\u00e0 del campo all'interno della regione osservata dovrebbero essere inferiori allo 0,001%.\nTre tipi di magnete sono usati:\nI magneti principali sono disponibili in diverse forme. I magneti permanenti sono pi\u00f9 frequentemente fatti a forma di ferro di cavallo, mentre quelli a superconduttore sono in genere toroidali. Tuttavia sono a volte usati anche magneti permanenti quadrati e magneti a superconduttore a ferro di cavallo.\nBobine di gradiente.\nComponente fondamentale di uno scanner per l'imaging sono le \"bobine di gradiente\", avvolgimenti in cui la corrente che vi scorre \u00e8 modulata a seconda delle direttive della sequenza di eccitazione, e che hanno lo scopo di modificare l'intensit\u00e0 del campo magnetico lungo i tre assi spaziali. La loro caratteristica principale \u00e8 la generazione di campi magnetici che variano linearmente di intensit\u00e0 lungo una direzione, e sono uniformi rispetto alle altre due.\nAd esempio, attivando solo la bobina di gradiente lungo l'asse Z (convenzionalmente la direzione in cui \u00e8 orientato il campo magnetico principale), si avr\u00e0 all'interno del magnete un campo uniforme in ogni piano XY, mentre nella direzione Z varier\u00e0 secondo la formula formula_1, dove formula_2 \u00e8 l'intensit\u00e0 iniziale del campo magnetico, e formula_3 \u00e8 l'intensit\u00e0 del gradiente, misurata in T/m. Valori tipici per i sistemi di gradienti degli scanner attualmente in commercio vanno da 20 mT/m fino a 100 mT/m. In pratica considerando uno scanner che abbia una zona utile per l'imaging (\"field of view\") lunga 50\u00a0cm, e un'intensit\u00e0 di campo di 1,5 T, quando una bobina di gradiente da 20mT/m \u00e8 attiva alla massima intensit\u00e0, si avranno 1,495 T ad un'estremit\u00e0 e 1,505 T all'altra.\nL'effetto delle bobine di gradiente \u00e8 quello di modificare la frequenza di risonanza dei nuclei in maniera dipendente dalla posizione spaziale. Questo concetto \u00e8 alla base della generazione di immagini.\nGeometria delle bobine di gradiente.\nLa maggior parte degli scanner attualmente in commercio hanno un magnete a superconduttore di forma toroidale. Per questo motivo le bobine di gradiente hanno geometrie diverse a seconda della direzione spaziale in cui sono attive (vedi figura), cos\u00ec da poter essere integrate nella struttura dello scanner. A causa della diversa forma geometrica, le prestazioni delle bobine non sono uguali. In generale la bobina diretta lungo l'asse Z produce un campo magnetico pi\u00f9 omogeneo e lineare, in quanto \u00e8 solenoidale e le equazioni che regolano il campo in queste condizioni sono di soluzione relativamente semplice.\nTuttavia, a causa delle propriet\u00e0 fisiche del campo magnetico, \u00e8 impossibile ottenere un campo perfettamente lineare ed orientato in un'unica direzione. In particolare, la terza equazione di Maxwell:\nformula_4\nnega la possibilit\u00e0 di creare un campo variabile linearmente nello spazio senza che si formino campi varianti in modo diverso orientati nelle altre direzioni spaziali (detti campi concomitanti o campi di Maxwell). Per questo motivo, le bobine di gradiente, per quanto ben progettate, non possono mantenere una qualit\u00e0 uniforme in tutto lo spazio disponibile per l'imaging, e nella pratica sono necessari alcuni interventi di correzione dell'immagine finale che tengano conto della non idealit\u00e0 del campo. In particolare, i campi concomitanti aumentano di intensit\u00e0 in maniera proporzionale al quadrato della distanza dal centro del magnete, e sono soprattutto visibili nelle immagini di fase.\nRumore acustico.\nL'accensione, lo spegnimento e la commutazione delle bobine di gradiente provoca un cambiamento nella forza di Lorentz sperimentata dalle bobine di gradiente, attraverso espansioni e contrazioni minute delle stesse. La commutazione \u00e8 tipicamente nella gamma delle frequenze udibili, pertanto la vibrazione risultante produce una sensazione acustica costituita da un ticchettio o da una serie di \"bip\". Questa \u00e8 pi\u00f9 marcata con macchinari ad alto campo e con le tecniche di imaging rapido in cui il livello di pressione sonora pu\u00f2 raggiungere i 120 dB (equivalenti a un motore a reazione al decollo) per un magnete da 3 T, e quindi una protezione acustica (cuffia o tappi auricolari) adeguata \u00e8 essenziale per il paziente durante l'esame MRI.\nBobine ausiliarie.\nAttorno al magnete principale si trovano anche altre bobine oltre alle bobine di gradiente, che hanno la funzione di migliorare le caratteristiche del sistema stesso.\nBobine di \"shimming\".\nQueste bobine hanno lo scopo di creare campi magnetici tali da annullare le imperfezioni e non linearit\u00e0 del campo magnetico principale, in modo da renderlo pi\u00f9 omogeneo e quindi mantenere il pi\u00f9 costante possibile la frequenza di Larmor nella zona di cui si vuole fare l'imaging.\nAl posto di bobine controllate elettronicamente, o pi\u00f9 spesso in aggiunta ad esse, si utilizza anche uno \"shimming passivo\", costituito da elementi in materiale ferromagnetico posti nei dintorni del campo magnetico principale, che ne distorcono le linee di flusso.\nBobine di schermatura (\"shielding\").\nQueste bobine possono essere comandate autonomamente (schermatura attiva) oppure essere semplici avvolgimenti accoppiati induttivamente con le bobine di gradiente.\nLo scopo di questi avvolgimenti consiste nel generare un campo magnetico che si annulli col campo primario o col campo prodotto dalle bobine di gradiente nei punti in cui non \u00e8 desiderato un effetto magnetico, ad esempio all'esterno del magnete.\nNonostante non siano noti effetti nocivi di un campo magnetico statico sui tessuti organici, almeno alle intensit\u00e0 usate per l'imaging diagnostico, \u00e8 buona norma cercare di ridurre i campi indesiderati, sia per motivi precauzionali che per la salvaguarda delle apparecchiature elettriche ed elettroniche nei dintorni dello scanner ed all'interno dello scanner stesso. I campi magnetici variabili creano nei materiali conduttori delle correnti indotte (dette eddy currents, letteralmente \"correnti a vortice\" perch\u00e9 scorrono lungo linee circolari) che possono creare interferenza nelle apparecchiature ed effetti biologici negli esseri viventi, in quanto interferiscono con il debole campo elettrico dei neuroni, creando stimolazioni periferiche dei motoneuroni o, nei casi pi\u00f9 gravi, disturbi temporanei alla vista fino alla stimolazione delle fibre cardiache, con rischio di fibrillazione ventricolare.\nProcedura di imaging.\nUna successione di impulsi a radiofrequenza e di applicazione di gradienti costituisce le cosiddette \"sequenze di impulsi\" o \"sequenze di eccitazione\". Gli impulsi a radiofrequenza hanno la funzione di perturbare l'equilibrio degli spin e di generare il segnale, mentre gli impulsi di gradiente influenzano la frequenza e la fase del segnale ricevuto, e sono necessari all'ottenimento dell'immagine.\nImaging.\nLa generazione di immagini avviene attraverso la ripetuta acquisizione di segnali provenienti dal corpo, e attraverso l'opportuna modulazione delle bobine di gradiente. Facendo in modo che ogni voxel dell'immagine abbia una frequenza e/o una fase diversa rispetto a tutti gli altri, si riescono a separare i segnali provenienti da una singola porzione.\nL'imaging avviene attraverso tre processi separati:\nSelezione della \"fetta\" (slice).\nL'applicazione di un gradiente lungo una direzione, fa s\u00ec che la frequenza di Larmor degli atomi vari linearmente lungo quella direzione. Come conseguenza, il corpo all'interno del magnete viene suddiviso in piani isofrequenziali paralleli. Un impulso radio a una specifica frequenza (monocromatico) applicato mentre il gradiente \u00e8 attivo, ecciter\u00e0 un solo piano, lasciando in condizione di equilibrio tutti gli altri.\nCodifica in frequenza.\nApplicando un gradiente dopo l'impulso a radiofrequenza e durante l'acquisizione del segnale emesso, si varia linearmente lungo lo spazio la frequenza di emissione da parte dei protoni. Il segnale acquisito \u00e8 la somma di segnali a frequenze diverse, le quali possono essere ottenute tramite la trasformata di Fourier. Facendo corrispondere ad ogni frequenza una posizione spaziale, si ottiene una localizzazione in una dimensione. Per localizzare gli spin anche nella seconda direzione spaziale, \u00e8 necessario utilizzare la codifica di fase.\nCodifica di fase.\nIl gradiente nella seconda direzione spaziale viene applicato dopo l'impulso a radiofrequenza ma prima dell'acquisizione. Gli spin lungo quella direzione al momento dell'acquisizione avranno acquistato una fase pari a formula_5 dove formula_6 \u00e8 la frequenza di Larmor, formula_7 \u00e8 la coordinata lungo l'asse della codifica e formula_8 \u00e8 il tempo di applicazione del gradiente. Una sola codifica di fase non \u00e8 sufficiente per ottenere informazioni spaziali, per questo \u00e8 necessario che la sequenza venga ripetuta un certo numero di volte per ottenere un campionamento significativo lungo la direzione della fase.\nSequenze di base.\nDiversi tipi di sequenze portano ad immagini che evidenziano caratteristiche diverse dei tessuti; in particolare due sequenze classiche servono ad individuare rispettivamente il \"t\"1 ed il \"t\"2. Entrambe si basano sull'applicazione di due impulsi a radiofrequenza in grado di far ruotare il vettore magnetizzazione nello spazio di 90\u00b0 e 180\u00b0, ma i due impulsi vengono emessi in ordine inverso nelle due sequenze. Esse prendono il nome di \"Inversion Recovery\" e di \"Spin-Echo\". L'applicazione di un solo impulso capace di ruotare la magnetizzazione di 90\u00b0 produce una sequenza di nome \"Saturation Recovery\".\nSaturation Recovery.\nIn questa sequenza viene applicato un solo impulso in grado di ruotare il vettore magnetizzazione di 90\u00b0 (impulso a 90\u00b0), portando tutta la magnetizzazione presente sull'asse parallelo al campo principale, sul piano trasverso. La precessione di questo vettore produce un segnale oscillante monocromatico alla frequenza di Larmor, che si attenua secondo una legge esponenziale con costante di tempo \"t\"2*, chiamato segnale di decadimento libero dell'induzione (\"Free Induction Decay\", o semplicemente FID):\ndove M0 \u00e8 la magnetizzazione presente sull'asse longitudinale al momento dell'impulso a 90\u00b0, \u03bdL \u00e8 la frequenza di Larmor e \"t\" il tempo trascorso. Se il sistema era in condizioni di equilibrio al momento dell'impulso, allora M0 dipende solo dalla densit\u00e0 degli spin (densit\u00e0 protonica), se la sequenza viene ripetuta in maniera rapida (TR nell'ordine di \"t\"1), il sistema non ha il tempo di tornare allo stato di equilibrio, e quindi la magnetizzazione iniziale sar\u00e0 quella che si \u00e8 riuscita a ripristinare nel tempo TR, e quindi dipendente da \"t\"1. Per questo motivo, sequenze con TR molto piccoli sono in generale definite \"t\"1-pesate.\nInversion Recovery.\nIn questa sequenza vengono applicati due impulsi a radiofrequenza per ogni ripetizione (pi\u00f9 gli impulsi di gradiente per ottenere l'immagine come visto poco sopra), il primo a 180\u00b0, ed il secondo, dopo un tempo \"t\"I, a 90\u00b0.\nIl primo impulso non produce nessun segnale, in quanto la magnetizzazione cambia di verso ma si mantiene parallela al campo magnetico principale; tuttavia, essa tender\u00e0 a riacquistare il verso originario secondo una legge esponenziale data dalla seguente formula:\nformula_10\nAll'istante \"t\"I, la magnetizzazione lungo la direzione parallela all'asse principale viene ruotata fino a portarsi nel piano trasverso, in cui inizier\u00e0 il moto di precessione. Questo moto, genera un segnale di intensit\u00e0 proporzionale al modulo del vettore magnetizzazione, e quindi proporzionale a formula_11. Come si osserva, dal momento che \"t\"I \u00e8 un parametro scelto dall'operatore, l'intensit\u00e0 del segnale dipende dal parametro fisico \"t\"I e dal vettore magnetizzazione iniziale M0, proporzionale alla densit\u00e0 protonica. Se si vuole ottenere una misura esatta di questi parametri, sono necessarie pi\u00f9 scansioni con diversi TI seguiti da un'operazione di regressione nonlineare.\nLo scopo principale delle sequenze Inversion Recovery \u00e8 la soppressione del segnale del tessuto adiposo (\"fat suppression\") oppure del sangue (\"black blood\"), in quanto scegliendo un \"t\"I pari a formula_12, il segnale proveniente dal tessuto corrispondente al \"t\"1 scelto viene annullato. Per ottenere una valida soppressione del grasso il valore tipico nelle apparecchiature da (attualmente le pi\u00f9 diffuse) \u00e8 di circa .\nSpin-Echo.\nAnche in questo caso vengono usati due impulsi RF a 90\u00b0 e 180\u00b0, ma stavolta vengono applicati in ordine inverso rispetto alla sequenza di \"inversion recovery\". Il primo segnale a 90\u00b0 ruota tutta la magnetizzazione nel piano trasverso rispetto al campo magnetico applicato, e produce un segnale FID che tende a zero con la costante di tempo \"t\"2*. Applicando dopo un certo intervallo di tempo TE/2 un impulso a 180\u00b0, il verso in cui gli spin precedono cambia. Siccome ogni spin si trova immerso nello stesso campo magnetico precedente, esso \"torner\u00e0 indietro\" con la stessa velocit\u00e0 di prima, causando un \"riavvolgimento\" delle fasi e una riacquisizione della coerenza da parte del segnale. Al tempo TE gli spin saranno tutti di nuovo in fase, e si produrr\u00e0 un'eco, la cui ampiezza massima sar\u00e0 inferiore all'ampiezza del FID registrato precedentemente, in quanto nel frattempo gli spin avranno ricevuto un certo decadimento \"t\"2. In pratica, il modulo del vettore magnetizzazione trasversa al tempo TE sar\u00e0 pari a:\nformula_13\nproducendo quindi un'eco di ampiezza proporzionale a tale valore. In maniera simile al caso precedente, i parametri fisici da cui dipende l'ampiezza di questo segnale sono il tempo di rilassamento \"t\"2 e la densit\u00e0 protonica.\nModalit\u00e0 di \"imaging\" (contrasti).\nA differenza di altre tecniche di imaging, che permettono la raccolta di informazioni su una sola grandezza fisica (attenuazione ai raggi X nelle tecniche radiografiche, concentrazione di tracciante nelle tecniche di medicina nucleare ecc.), l\"'imaging\" a risonanza magnetica produce immagini che rispecchiano differenti propriet\u00e0 fisiche, a seconda del tipo di sequenza utilizzata. Immagini di differenti grandezze fisiche vengono dette avere differente \"contrasto\".\nLe modalit\u00e0 di imaging pi\u00f9 comuni e storicamente precedenti rispetto alle altre sono quattro:\nPer avere un'analisi morfologica completa della regione oggetto di indagine, almeno due di questi contrasti (ad esempio \"t\"1 e \"t\"2) vengono acquisiti. Agenti di contrasto paramagnetici come il gadolinio hanno la propriet\u00e0 di ridurre notevolmente il \"t\"1 dei tessuti con cui vengono a contatto, di conseguenza immagini con questo contrasto possono efficacemente mettere in risalto le zone raggiunte dall'agente. Questo \u00e8 utile, ad esempio, per l'ottenimento di angiogrammi, e per la visualizzazione di emorragie.\nIl contrasto \"t\"2 identifica particolarmente bene siero, acqua e liquido cefalorachidiano, e viene utilizzato per valutare se ci sono edemi associati a particolari lesioni.\nDi seguito sono riportati esempi di tempi di rilassamento longitudinale e trasversale per alcuni tessuti biologici (il tempo T1 \u00e8 riferito ad un campo magnetico statico di 1,5 tesla):\nLa visualizzazione standard delle immagini a risonanza magnetica in scala di grigi si presenta come segue:\nDiffusione.\nQuesto tipo di \"imaging\" misura la diffusione delle molecole d'acqua nel tessuti biologici.\nIn un mezzo isotropico (ad esempio in un bicchiere d'acqua), le molecole di liquido si muovono di moto browniano casuale. Invece nei tessuti biologici la diffusione pu\u00f2 essere anisotropica. Ad esempio una molecola d'acqua all'interno di un assone di un neurone ha una probabilit\u00e0 molto bassa di attraversare la membrana mielinica. Di conseguenza la molecola si muover\u00e0 principalmente lungo l'asse della fibra neurale. Ribaltando il concetto, se misuriamo che le molecole d'acqua in una certa regione si stanno muovendo (\"diffondendo\") lungo una particolare direzione, possiamo assumere che la maggior parte della fibre nella regione sono orientate parallelamente a questa direzione.\nLa tecnica di imaging del tensore di diffusione (\"Diffusion tensor imaging\", o \"DTI\"), permette di misurare la diffusione nelle tre direzioni spaziali e l'anisotropia all'interno del singolo voxel. Questo permette il tracciamento di mappe delle direzioni delle fibre del cervello per esaminare le connessioni tra le varie aree (usando la trattografia), oppure esaminare aree di degenerazione neuronale e demielinizzazione in malattie come la sclerosi multipla.\nUn'altra tecnica di misurazione della diffusione \u00e8 l'imaging pesato in diffusione (\"Diffusion-weighted imaging\", o \"DWI\"). Questa tecnica permette la misurazione della distanza di diffusione delle molecole d'acqua. Pi\u00f9 breve \u00e8 questa distanza, pi\u00f9 chiara appare la regione considerata. In seguito a un'ischemia cerebrale, le immagini DWI sono molto sensibili ai cambiamenti patofisiologici che avvengono nella lesione\nSi pensa che l'aumento delle barriere alla diffusione delle molecole d'acqua come risultato dell'edema citotossico (rigonfiamento delle cellule), sia responsabile dell'incremento del segnale in una scansione DWI. Altre teorie propongono che l'effetto sia dovuto a cambiamenti nella permeabilit\u00e0 cellulare o al venir meno della flusso citoplasmatico dipendente dall'ATP. L'aumento del segnale DWI appare entro 5-10 minuti dall'insorgenza dei sintomi dell'attacco ischemico (in contrasto con la tomografia computerizzata, che normalmente identifica i cambiamenti nei tessuti con un ritardo di 4-6 ore) e rimane per un periodo fino a due settimane. La tomografia computerizzata, per la sua scarsa sensibilit\u00e0 all'ischemia acuta, \u00e8 normalmente usata per verificare che non ci sia emorragia, che impedirebbe l'uso dell'attivatore tissutale plasminogeno (\"t-PA\").\nAccoppiato a misure di perfusione cerebrale, alcuni ricercatori sono stati in grado di determinare regioni di discordanza tra perfusione e diffusione, che potrebbero essere recuperate in seguito a terapia di riperfusione del tessuto.\n\u00c8 stato anche proposto che le misure di diffusione tramite MRI potrebbero essere in grado di identificare cambiamenti molto piccoli nella diffusione dell'acqua extracellulare, il che potrebbe avere applicazioni nel campo della risonanza magnetica funzionale: il corpo cellulare di un neurone si ingrandisce quando conduce un potenziale d'azione, impedendo di conseguenza la naturale diffusione delle molecole d'acqua. Nonostante questo processo sia stato provato a livello teorico, le prove sperimentali non sono ancora del tutto convincenti.\nCome molte altre applicazioni pi\u00f9 avanzate, questa tecnica \u00e8 normalmente associata a sequenze di eccitazione rapide, come ad esempio l'echo planar imaging.\nRiassunto sequenze principali.\nOltre alle sequenze di base, sono state sviluppate numerose altre sequenze utili allo studio e alla diagnosi di molteplici patologie. Qui di seguito una tabella in cui si riassumono le principali sequenze utilizzate nell'imaging a risonanza magnetica.\nImpiego clinico.\nL'imaging a risonanza magnetica \u00e8 utilizzato, in campo medico, per lo studio di diversi organi e per la formulazione di diagnosi di molteplici patologie.\nEncefalo.\nL'encefalo \u00e8 probabilmente l'organo pi\u00f9 studiato tramite risonanza magnetica. Solitamente si ricorre a sequenze pesate in T1 e T2, FLIR, \"spin echo\", \"inversion recovery\", \"fast spin echo\" e \"gradient recovery\". Possono inoltre essere utilizzate tecniche avanzate, quali la diffusione, sia isotropica che anisotropica (trattografia). Possono essere effettuati studi di perfusione, con o senza mezzo di contrasto. Tali studi valutano i repentini cambiamenti dei vasi sanguigni: tra le tecniche utilizzate ritroviamo la \"Dynamic Contrast-Enhanced MRI\" pesata in T1 che utilizza agenti di contrasto basati su gadolinio, oppure l'A\"rterial Spin Labelling MRI\"\",\" la quale permette di ottenere immagini di perfusione senza iniezione di mezzo di contrasto con acquisizioni T2/T2*.\nInoltre, un utilizzo \u00e8 lo studio funzionale del cervello, le cui aree attive possono venire evidenziate in base al segnale \"Blood Oxygenation Level Dependent\" (BOLD), dipendente dal grado di ossigenazione del sangue. Ma la RM rappresenta solo l'ultima fase dell'attivit\u00e0 cerebrale, essendo una tecnica che rileva il movimento dei protoni: l'attivit\u00e0 nervosa pu\u00f2 essere infatti cos\u00ec scomposta:\nInvece, la spettroscopia a risonanza magnetica utilizza il principio del \"chemical shift\" per ottenere un grafico della biochimica cerebrale.\nLo studio dell'encefalo tramite risonanza magnetica \u00e8 quello che permette di ottenere la maggior sensibilit\u00e0 alle alterazioni delle strutture. \u00c8 possibile diagnosticare patologie ischemiche, infiammatorie, neoplastiche, degenerative e congenite. Le tecniche pi\u00f9 avanzate, permettono uno studio approfondito valido spesso nella valutazione dei danni da ipoperfusione garantendo un miglior approccio terapeutico e uno studio preoperatorio. Nello specifico, a titolo di esempio, in risonanza magnetica viene studiata la malattia di Alzheimer I FO in questa patologia, la sclerosi multipla, i processi espansivi come i tumori, gli ictus (nel processo finale durante l'edema cerebrale risultante; lo stravaso di sangue dell'ictus emorragico si vede meglio nella tomografia computerizzata), l'analisi per lo studio di tumori cerebrali.\nAnche l'ipofisi viene spesso studiata in risonanza magnetica, grazie a sequenze T1 e T2 pesate con e senza saturazione del grasso. Il quesito diagnostico \u00e8 solitamente la ricerca delle cause sottostanti a una condizione di iperpituitarismo o di un ipopituitarismo.\nRachide lombosacrale.\nPer lo studio del rachide la risonanza magnetica \u00e8 la tecnica di \"imaging\" di elezione, permettendo l'esame di tutti gli elementi che la compongono senza dover ricorrere alla somministrazione di mezzo di contrasto. Generalmente si ricorre a sequenze T1 e T2 con soppressione del grasso mentre con lo studio del midollo spinale e dello spazio sottoaracnoideo si possono utilizzare sequenze mielo-RM.\nFegato, pancreas e vie biliari.\nL'esame del fegato di base prevede sequenze T1 e T2 dipendenti con e senza soppressione del grasso, prima e dopo somminitrazione di mezzo di contrasto. Quest'ultimo pu\u00f2 essere di tipo paramagentico (chelanti di gadolinio) a secrezione renale o epatobiliare e superparamagnetico (basato da particelle di ossido di ferro) che funziona da contrasto negativo in T2 abbattendo il segnale del parenchima sano ed evidenzando quello patologico. Si ricorre a questo esame per studiare patologie focali e diffuse ed in particolare nei pazienti cirrotici che presentano difficolt\u00e0 di studio tramite ecografia. Si possono analizzare e caratterizzare le cisti, gli angiomi, gli adenomi e le patologie maligne, come l'epatocarcinoma o l'eventuale presenza di metastasi.\nPer quanto riguarda lo studio delle vie biliari, la risonanza \u00e8 una valida alternativa alla colangio-pancreatografia endoscopica retrograda quando essa non sia eseguibile o non risolutiva per la diagnosi. La risonanza magnetica colangiopancreatografica pu\u00f2 essere realizzata senza la somministrazione di mdc ma utilizzando sequenze fortemente pesate in T2 (in grado cos\u00ec di esaltare i liquidi). Le prime applicazioni di questa metodica risalgono ai primi anni 1990 e da allora vi \u00e8 stata una continua evoluzione. \u00c8 possibile diagnosticare la malattia di Caroli, la calcolosi biliare, la colecistite acuta e il colangiocarcinoma.\nLa risonanza \u00e8 in grado di studiare il parenchima del pancreas alla ricerca di patologie focali o diffuse e anomalie vascolari. L'esame prevede l'acquisizione di immagini assiali e coronali T2 e T2 dipendenti con o senza soppressione del grasso, prima e dopo somministrazione di mdc. Nelle immagini T1 il pancreas presenta iperintensit\u00e0 rispetto agli altri organi vicini, mentre \u00e8 ipointenso in quelle pesate in T2. Al fine di migliorare le immagini, \u00e8 possibile somministrare secretina per via endovenosa in grado di stimolare la funzione esocrina della ghiandola con conseguente produzione di succo pancreatico e dilatazione dei vasi.\nRene, vie urinarie, vasi renali, surrene.\nLa risonanza magnetica permette un'ottima differenziazione tra la parte corticale e la parte midollare del rene, poich\u00e9 la prima ha tempi di rilassamento pi\u00f9 brevi per T1 e T2. Questa differenziazione pu\u00f2 essere ulteriormente esaltata in un'acquisizione dopo somministrazione di mezzo di contrasto per via venosa, grazie all'ampia vascolarizzazione della corticale rispetto alla midollare, un aspetto che tende a diminuire per il progressivo passaggio del mezzo di contrasto nella midollare e, successivamente, nelle vie escretrici. La risonanza magnetica del rene viene utilizzata per lo studio della patologia cistica (come il rene policistico) e dei tumori benigni e maligni.\nLe vie urinarie possono essere studiate mediante sequenze fortemente pesate in T2 in grado, cio\u00e8, di esaltare il segnale proveniente dai liquidi. \u00c8 necessario che il paziente sia ben idratato prima dell'esame e spesso si procede con la somministrazione di un diuretico (solitamente furosemide).\nLo studio dei vasi arteriosi renali (arteria renale in particolare) avviene solitamente dopo somministrazione di mezzo di contrasto a base di gadolinio ed \u00e8 utilizzato maggiormente per la diagnosi di un'ipertensione nefrovascolare dovuta a una stenosi dell'arteria renale.\nUn surrene normale, nelle sequenze T1 e T2 pesate, appare simile al fegato. Solitamente, per il suo studio, si realizzano sequenze sul piano coronale e assiale, T1 e T2 con e senza soppressione del grasso. Le indicazioni cliniche per questo tipo di esame sono generalmente incentrate sulla diagnosi iperplasie, mielolipomi, cisti, angiomi, metastasi e carcinomi della corticale.\nMilza.\nRispetto al parenchima epatico il segnale della milza in T1 appare ipointenso, mentre il segnale T2 iperintenso. Generalmente si prevedono sequenze T1 e T2 con e senza soppressione del grasso; pre e post somministrazione di mezzo di contrasto. Questa tecnica di \"imaging\" si utilizza per studiare la splenomegalia differenziando tra causa focale o diffusa. Inoltre si possono diagnosticare l'eventuale presenza di cisti ed, in particolare, per la loro eventuale rottura, di infezioni o emorragie, di amartomi, angioma, linfoangiomi, angiosarcomi o linfomi.\nIntestino tenue e crasso.\nPer lo studio dell'intestino tenue solitamente si ricorre alla somministrazione di mezzo di contrasto bifasico che posseggono caratteristiche assibilabili all'acqua e quindi con alto segnale nelle sequenze T2 e a basso in quelle T1. Questi possono essere somministrati \"per os\" oppure attraverso un sondino nasogastrico posizionato all'altezza dell'angolo del Treitz. La principale applicazione clinica per questa indagine \u00e8 la diagnosi e il \"follow up\" della malattia di Crohn.\nAl 2018, l'esame del colon tramite risonanza magnetica, ancora \u00e8 in via di perfezionamento. Solitamente si usa somministrare, nei giorni precedenti, del bario al fine di marcare le feci che poi risultano indistinguibili dall'acqua che viene somministrata prima dell'esecuzione dell'esame, una metodica preferita alla tradizionale pulizia completa del colon.\nPer lo studio del retto, principalmente per la stadiazione del tumore del retto, \u00e8 necessario invece procedere ad un clistere di pulizia antecedentemente all'esame.\nMammella.\nFino ai primi anni del XXI secolo, si considerava la risonanza magnetica alla mammella una tecnica molto sensibile ma poco specifica, tuttavia oramai si ritiene che possa vantare una capacit\u00e0 diagnostica superiore anche alla mammografia e all'ecografia. Per avere i massimi risultati diagnostici \u00e8 necessario ricorrere alla somministrazione di mezzo di contrasto paramagnetico (chelati di gadolinio) per via endovenosa ed utilizzare tecniche particolari, come immagini pesate in diffusione. Anche la spettroscopia pu\u00f2 essere utile per rilevare la presenza di dati metaboliti aiutando cos\u00ec nella diagnosi. Per esaltare le diversit\u00e0 di tessuto spesso \u00e8 utile utilizzare anche una soppressione del grasso. La paziente non necessit\u00e0 di particolare preparazione ma deve essere scelto il corretto momento per l'esecuzione in base al ciclo mestruale. La risonanza magnetica della mammella viene utilizzata per la caratterizzazione delle lesioni e per il \"follow up\" del tumore alla mammella. Trova amplia applicazione nelle pazienti portatrici di protesi mammaria. L'esame \u00e8 raccomandato alle donne con alto rischio di sviluppare un tumore mammario (ad esempio donne con particolari malattie genetiche come sindrome di Li-Fraumeni e sindrome di Cowden).\nRisonanza magnetica cardiaca.\nA partire dai primi anni del 2000, si \u00e8 avuta una crescita di indagini al cuore mediante risonanza magnetica. Per realizzare questo tipo di esame \u00e8 necessario disporre di apparecchiature ad alto campo magnetico (almeno 1 tesla) con accessori che permettono di monitorare il battito cardiaco e la respirazione in modo da sincronizzare l'acquisizione e ridurre gli artefatti da movimento. A volte, soprattutto per gli studi di perfusione miocardica, \u00e8 necessaria la somministrazione di mezzo di contrasto con cui si otterranno immagini pesate in T1 dove le zone colpite da un evento ischemico appariranno iperintense rispetto alle aree sane. Oltre allo studio della perfusione, spesso conseguente ad un infarto del miocardio, sono molti i quesiti diagnostici per cui si pu\u00f2 ricorrere alla risonanza magnetica. Ad esempio, pu\u00f2 essere valutata la funzione ventricolare, un'eventuale malattia valvolare, una malattia coronarica, la presenza di cardiomiopatia e miocardite, tumori del cuore, malattie del pericardio e cardiopatie congenite.\nAorta toraco-addominale.\nA partire dai primi anni del 2000, si \u00e8 assistito a una costante crescita di interesse per la risonanza magnetica nella valutazione dell'aorta toracica e addominale. Lo studio pu\u00f2 essere effettuato con o senza somministrazione di mezzo di contrasto a gadolinio, ottenendo immagini sui diversi piani anatomici e tridimensionali. Vi sono diverse applicazioni clinciche per questo esame, ad esempio la caratterizzazione di aneurismi aortici, il riconoscimento di ulcerazioni della parte del vaso, lo studio di eventuali ematomi intramurali e forme infiammatorie come l'arterite di Takayasu o l'identificazione di una dissecazione dell'aorta. Per quanto riguarda l'aorta addominale e le arterie renali \u00e8 utile anche per identificare casi di ipertensione renovascolare e per lo studio pre e post trapianto di rene.\nApparato locomotore.\nLa Risonanza Magnetica, sia per via del suo elevato contrasto sia per la sua possibilit\u00e0 di studiare la struttura e la vascolarizzazione a livello dei tessuti molli e delle articolazioni, \u00e8 spesso usata come tecnica di secondo livello rispetto all'ecografia nello studio di questa strutture. Le tecniche RM, pur non consentendo di studiare il tessuto osseo, permettono comunque uno studio accurato del midollo osseo; utile in ambito sia oncologico sia traumatologico.\nArtefatti tipici.\nCome con l'imaging a risonanza magnetica sono possibili molte diverse modalit\u00e0 di acquisizione dell'immagine, esistono parallelamente anche una serie di artefatti, cio\u00e8 l'apparizione di strutture che non sono effettivamente presenti nell'oggetto osservato, tipici di questa branca della radiologia, e che sono normalmente associati a una non corretta codifica del k-spazio.\nAliasing.\nQuando il \"field of view\" nella direzione di codifica di fase dell'immagine acquisita \u00e8 pi\u00f9 piccolo dell'oggetto nello scanner, si ha un fenomeno detto \"aliasing\". Le parti dell'oggetto al di fuori dell'area di imaging producono comunque un segnale, ma l'intensit\u00e0 dei gradienti applicati fa s\u00ec che esse acquisiscano una fase superiore a formula_14. Esse vengono quindi considerate dall'algoritmo ricostruttivo come sovrapposte all'estremit\u00e0 opposta dell'immagine. Questo artefatto viene corretto aumentando la dimensione del \"field of view\", sopprimendo il segnale indesiderato tramite \"impulsi di saturazione\", oppure tramite algoritmi in grado di riconoscere le sovrapposizioni che sfruttano le diverse intensit\u00e0 ricevute da bobine riceventi poste in punti diversi dello spazio (acquisizione parallela o \"parallel imaging\").\nArtefatti da movimento.\nI movimenti volontari o involontari (peristalsi, movimento del \"liquor\", battito cardiaco, respirazione) del paziente causano artefatti sulle immagini a risonanza magnetica. Questi artefatti si presentano come immagini ad anello o immagini fantasma. Per evitarli sono stati sviluppati diversi metodi, come sensori (sia tramite apparecchiature che utilizzando propriet\u00e0 dei campi magnetici) che rilevano i movimenti, l'utilizzo di sequenze di acquisizione particolarmente veloci e l'impostazione del gradiente di fase verso la direzione in cui vi \u00e8 meno movimento.\nArtefatti da radiofrequenze.\nUna non perfetta schermatura della sala ove \u00e8 presente il magnete pu\u00f2 comportare il passaggio di radiofrequenze che interagiscono con il campo magnetico principale causando alterazioni visibili come artefatti, solitamente a forma di bande nella direzione della codifica di fase.\nRinging (o artefatto di Gibbs).\nQuando in un'immagine \u00e8 presente un repentino cambiamento di contrasto (nell'immagine a fianco una struttura di plastica, che risulta nera nell'immagine, \u00e8 immersa in acqua), si formano attorno all'interfaccia delle \"onde\" spaziate ad intervalli regolari. Questo fenomeno prende il nome di \"ringing\" (o artefatto di Gibbs, dal fisico statunitense Willard Gibbs). Questo \u00e8 un fenomeno conosciuto anche in teoria dei segnali e dovuto al sottocampionamento in frequenza di un segnale. Per rappresentare una repentina variazione di un segnale nel campo della trasformata di Fourier quale \u00e8 il k-spazio, sarebbe necessaria l'acquisizione di un infinito numero di campioni. Data l'impossibilit\u00e0 pratica di soddisfare questo requisito, l'interfaccia non appare netta ma presenta queste caratteristiche oscillazioni.\nPer eliminare questo artefatto \u00e8 necessario eseguire la scansione ad una risoluzione pi\u00f9 elevata.\nChemical shift.\nSi nota come la presenza di una banda bianca e una nera nel bordo tra due tessuti con diversa propriet\u00e0 di \"chemical shift\" (di solito tra acqua e grasso). Questo artefatto \u00e8 conseguente alle interazioni che i protoni hanno nella nube elettronica in cui si trovano e che li fanno precedere a una frequenza leggermente diversa. La sua presentazione \u00e8 direttamente proporzionale con l'intensit\u00e0 del campo magnetico e inversamente proporzionale ai gradienti. Uno dei modi per eliminarlo \u00e8 utilizzare acquisizioni con soppressione del grasso.\nDipendenti dal mezzo di contrasto.\nUna scorretta sincronizzazione tra l'arrivo del bolo di mezzo di contrasto e l'acquisizione delle immagini pu\u00f2 comportare il verificarsi di particolari artefatti. Ad esempio, l'effetto Maki si presenta con un doppio contorno della parte dei vasi e con una netta ipodensit\u00e0 all'interno. Un'accentuata sfumatura dei contorni delle strutture in esame \u00e8 invece conosciuto come effetto Blueberring.\nDisomogeneit\u00e0 del campo magnetico.\nLa presenza sul corpo del paziente di materiali conduttivi, come clip chirurgiche, protesi dentarie, protesi ortopediche...) pu\u00f2 tradursi in una disomogeneit\u00e0 del campo magnetico che comporter\u00e0 la presenza di artefatti nell'immagine finale."}
{"id": "597780", "revid": "793215", "url": "https://it.wikipedia.org/wiki?curid=597780", "title": "Aggregatore", "text": "Il termine aggregatore, in informatica, delinea qualsiasi software o applicazione web che ricerca informazioni o contenuti (anche brani e frammenti) sul web e poi li ricompila e ripropone in forma aggregata per una migliore fruizione.\nIn termini aziendali, invece, viene chiamato \"aggregatore di servizio\", ed utilizza la stessa logica: cio\u00e8, vengono offerti pi\u00f9 servizi (online o offline), anche di diverso genere, in un unico \"contenitore\", che sia una qualsiasi azienda o un qualsiasi operatore.\nTipologie.\nUna delle principali tipologie di aggregatore \u00e8 il cosiddetto \"aggregatore di feed\", detto anche lettore di feed: \u00e8 un software o un'applicazione web che raccoglie contenuti web come titoli di notiziari, blog, podcast, e video blog in un unico spazio per una consultazione facilitata. Gli aggregatori riducono il tempo e gli sforzi necessari per seguire regolarmente gli aggiornamenti di un sito web e permettono di creare uno spazio di informazione individuale, in pratica un \"notiziario personale.\"\nUna delle tipologie innovative di aggregatore sono i cosiddetti \"motori di confronto\" online, la cui esperienza \u00e8 molto avanzata nel mercato britannico e statunitense, mentre \u00e8 agli inizi nell'Europa continentale. Si tratta di applicazioni web che, a fronte di alcune informazioni ricevute da parte degli utenti, sono in grado di andare a perlustrare nel web le offerte relative ad un determinato prodotto o servizio, cos\u00ec da riportare sulle proprie pagine, in forma aggregata, i migliori risultati ottenuti.\nFunzionamento.\nUna volta iscritto ad un feed, un aggregatore \u00e8 in grado di controllare nuovi contenuti ad intervalli definiti dall'utente e recuperare l'aggiornamento. L'iscrizione al feed non segue quindi le modalit\u00e0 dell'email o dei sistemi di messaggistica online, in cui chi pubblica i contenuti li invia agli iscritti. Al contrario, il contenuto \u00e8 esplicitamente richiesto dall'iscritto, analogamente a quanto accade nei newsgroup, permettendo all'utente di un aggregatore di annullare facilmente la propria iscrizione ad un feed.\nPubblicazione online.\nA seconda degli scopi dell'utente, questi sceglier\u00e0 una delle diverse tipologie di aggregatore. Per esempio, i numerosi programmi disponibili che svolgono la funzione di aggregatore (tra cui le versioni pi\u00f9 recenti di alcuni programmi di posta elettronica) da un lato permettono di leggere le notizie anche quando non si \u00e8 collegati ad Internet, ma non offrono alcuna funzione di pubblicazione. Gli aggregatori online, al contrario, permettono all'aggregatore di pubblicare (\"syndicate\") le notizie provenienti dai vari feed, affinch\u00e9 altri utenti possano fruire della scelta di feed effettuata dall'utente.\nLa pubblicazione pu\u00f2 avvenire in vari modi, per esempio tramite OPML (un formato di file che rende disponibile l'elenco dei feed utilizzato) o anche in forma di blog. In quest'ultimo caso, il sito costruisce un nuovo feed che include le notizie provenienti dalle fonti prescelte (testi, video, foto o qualsiasi altro tipo di materiale multimediale), e ne mostra i contenuti tramite l'interfaccia utente tipica del blog: anteprime (\"teaser\"), commenti, trackback, eccetera."}
{"id": "597782", "revid": "889336", "url": "https://it.wikipedia.org/wiki?curid=597782", "title": "Coppa dei Campioni 1986-1987", "text": "La Coppa dei Campioni 1986-1987 \u00e8 stata la trentaduesima edizione della massima competizione organizzata dalla UEFA. Il Porto per la prima volta vinse questo trofeo, battendo in finale per 2-1 il Bayern Monaco a Vienna.\nRisultati.\nPrimo turno.\nSteaua Bucarest \nLiverpool "}
{"id": "597783", "revid": "287204", "url": "https://it.wikipedia.org/wiki?curid=597783", "title": "Abbazia di Silvacane", "text": "Labbazia di Silvacane (in francese: \"Abbaye de Silvacane\") \u00e8 un'abbazia cistercense situata nel comune di La Roque-d'Anth\u00e9ron, nel dipartimento delle Bocche del Rodano, in Francia.\nL'abbazia, oggi disabitata, \u00e8 situata in cima a un'altura sulla riva sinistra del fiume Durance nei pressi di un antico canneto, da cui il nome (\"silva cana\" = \"foresta di canne\"). Assieme alle altre due abbazie di S\u00e9nanque e Le Thoronet \u00e8 considerata una delle \"Tre Sorelle Provenzali\", che costituiscono l'unico esempio di architettura cistercense in Provenza.\nL'abbazia di Silvacane \u00e8 caratterizzata da una rigorosa adesione ai canoni architettonici della Regola di san Benedetto e si presenta alquanto disadorna sia all'interno, sia nella facciata. Le armoniose proporzioni, l'austera solennit\u00e0 e la perfezione costruttiva ne fanno tuttavia un pregevole esempio di architettura romanica francese.\nLa chiesa abbaziale venne costruita tra il 1175 ed il 1230 sul punto pi\u00f9 alto della collina. La facciata, piuttosto spoglia, \u00e8 alleggerita da tre alti finestroni coronati da un piccolo occhio. Nel luminoso interno, le cui navate laterali sono ad un livello pi\u00f9 alto rispetto a quella centrale, l'unico fregio visibile (il solo ammesso dalla Regola) \u00e8 quello dei capitelli, ispirato al mondo vegetale. L'unica nota che preannuncia il gotico \u00e8 la volta a costoloni del tiburio.\nA fianco della chiesa si trova il chiostro, nel cui cortile si trovano una vasca per le abluzioni e una fila di cipressi. Gli altri ambienti dei monaci (di cui uno con un elegante soffitto gotico) riflettono il tradizionale schema delle abbazie cistercensi.\nDurante la Rivoluzione l'abbazia venne trasformata in una fattoria e poi tenuta da privati. Dal 1846, anno in cui \u00e8 diventata di propriet\u00e0 statale, \u00e8 iniziato il recupero archeologico che ha portato al ripristino delle strutture originarie e alla scoperta delle fondamenta degli edifici annessi."}
{"id": "597784", "revid": "453768", "url": "https://it.wikipedia.org/wiki?curid=597784", "title": "Bobina", "text": "Per bobina si intende colloquialmente un nucleo solido su cui pu\u00f2 essere avvolto del materiale filiforme o nastriforme, come fibre tessili, pellicole, conduttori elettrici o altro.\nDescrizione.\nIn fisica la bobina \u00e8 un insieme di spire, il cui numero pu\u00f2 variare da una frazione di spira a molte migliaia, realizzate con materiale conduttore. I campi di applicazione sono i pi\u00f9 vari, dall'elettronica alla medicina (risonanza magnetica). Il suo parametro elettrico principale \u00e8 definito induttanza. \nUna bobina tradizionale ha una frequenza di risonanza definita dalla sua geometria e caratteristiche elettriche, e un'impedenza diversa da zero, per cui, se attraversata da una corrente elettrica, la bobina genera calore."}
{"id": "597794", "revid": "125156297", "url": "https://it.wikipedia.org/wiki?curid=597794", "title": "Ainett Stephens", "text": "Carriera.\nNel 2000 giunge tra le dieci semifinaliste nel concorso di bellezza Miss Venezuela e posa per un calendario i cui ricavi vengono destinati alle popolazioni dell'Amazzonia: dopo aver sfilato come modella di intimo in tutto il Sudamerica, nel 2004 arriva in Italia e si iscrive al corso di laurea in Scienze della comunicazione dell'Universit\u00e0 Cattolica del Sacro Cuore di Milano, pur continuando a fare la modella. Tra il 2005 e il 2012 prese parte, come modella, alla kermesse di Rete 4 \"Sfilata d'amore e moda\". Nel 2005 ha realizzato un calendario sexy per \"Fox Uomo\" (per l'anno 2006) ottenendo successo. Ha condotto tre edizioni, dal 2005 al 2007, di \"Real TV\", il rotocalco televisivo dedicato ai documentari in onda su Italia 1.\nNel 2006 la sua popolarit\u00e0 aument\u00f2 grazie al ruolo della \"Gatta Nera\" nel quiz-preserale \"Mercante in fiera\", condotto da Pino Insegno su Italia 1, e alla realizzazione di un nuovo calendario sexy per la rivista sportiva \"Controcampo\" (per l'anno 2007). Insieme a Daniele Bossari nel 2007 ha condotto il quiz televisivo di Italia 1 \"Azzardo\". Nelle estati del 2007 e del 2008 ha presentato, su Rai 3 insieme a Stefano Nones Orfei, il variet\u00e0 \"Circo Massimo Show\" (questo impegno \u00e8 proseguito, cambiando vari partner, anche nelle estati del 2009 e del 2010). Nel 2008 present\u00f2, insieme a Taiyo Yamanouchi, la terza stagione del programma comico di Rai 3 \"La tintoria\". Partecip\u00f2 al cast fisso del \"Saturday Night Live from Milano\", uno show comico andato in onda su Italia 1 dal 2006 al 2011 in modo discontinuo con vari conduttori.\nHa partecipato a \"Ciao Darwin\" nel 2007 (quinta edizione) e nel 2010 (sesta edizione). Ha condotto sulle reti Rai otto edizioni (dal 2007 al 2014) del \"Festival internazionale del Circo di Monte Carlo\" e del \"Festival Internazionale del Circo di Domani\", due eventi estivi dedicati al circo. Ha affiancato nuovamente Pino Insegno nel quiz-preserale, andato in onda su Italia 1 nel 2009-2010 e poi nel 2012, \"Mercante in fiera YOUNG\", interpretando il doppio ruolo di \"Gatta Nera e Bianca\". L'8 marzo 2010 \u00e8 \"ospite speciale\" della finale del \"Grande Fratello 10\" su Canale 5 e quindi poco dopo ha preso parte, insieme a Juliana Moreira e Nicola Savino, al programma di Italia 1 \"Matricole &amp; Meteore\".\nTra il 2009 e il 2011 ha preso parte, come showgirl, al \"Chiambretti Night\", programma di seconda serata condotto da Piero Chiambretti sulle reti Mediaset. All'inizio del 2011 ha debuttato (e chiuso la carriera) come attrice di cinema in \"Amici miei - Come tutto ebbe inizio\", un film diretto da Neri Parenti. Nel 2013 ha condotto, insieme ad Andrea Lehotsk\u00e1 e a David Larible, il variet\u00e0 estivo di Rai 3 \"Circo Estate\" (e in seguito il trio fu confermato alla guida di quel programma anche per l'edizione del 2014). Dal settembre 2013 in poi partecipa ai contenitori televisivi di Rai 2 \"Detto fatto\" (in qualit\u00e0 di showgirl) e \"Quelli che il calcio\" (in quest'ultimo partecipa in qualit\u00e0 di \"aspirante giornalista\" durante i siparietti comici presenti in quel programma). Nella primavera 2014 fa parte, in qualit\u00e0 di opinionista e di showgirl, del cast fisso, insieme a Chiara Nasti e Sofia Valleri, del programma di Italia 1 \"Chiambretti Supermarket\".\nVita privata.\nDopo nove anni di fidanzamento, il 3 settembre 2015 si \u00e8 unita in matrimonio con l'imprenditore Nicola Radici, con il quale ha avuto il figlio Christopher, nato il 27 ottobre 2015."}
{"id": "597795", "revid": "991694", "url": "https://it.wikipedia.org/wiki?curid=597795", "title": "Mercaptano", "text": ""}
{"id": "597797", "revid": "287204", "url": "https://it.wikipedia.org/wiki?curid=597797", "title": "Rio Bravo del Norte", "text": ""}
{"id": "597801", "revid": "767487", "url": "https://it.wikipedia.org/wiki?curid=597801", "title": "Christoph Schneider", "text": "Vita privata.\nNato a Berlino Est, in una famiglia numerosa composta da altri sei figli (cinque femmine e un maschio, quest'ultimo di cinque anni pi\u00f9 vecchio di Christoph).\nAll'et\u00e0 di 16 anni, ha abbandonato la scuola ed ha cominciato a lavorare come assistente di telecomunicazione. A 18 anni ha fatto il servizio militare. Si \u00e8 sposato una prima volta, poi ha divorziato. Questo divorzio gli ha fatto perdere la fiducia negli altri. Si \u00e8 risposato nel 2004 con una giovane traduttrice russa di 28 anni, Regina Gizatulina, incontrata durante la tourn\u00e9e di \"Reise, Reise\", ma successivamente ha divorziato anche da lei.\nChristoph parla bene l'inglese, che ha appreso guardando la televisione e ascoltando la radio. Gli piace molto bere (come Paul) e il suo sport preferito \u00e8 la pallamano. Gli piace molto il videogioco \"Doom\", da cui il soprannome. Preferisce essere chiamato dagli altri pi\u00f9 Schneider o \"Doom\" che Christoph.\nCarriera musicale.\nAll'et\u00e0 di 14 anni Christoph inizia a suonare un tamburo che il fratello gli aveva regalato. Poi, dopo aver lavorato per qualche anno, ha avuto abbastanza denaro per comprarsi una batteria. Ha successivamente provato ad entrare all'universit\u00e0 per studiare musica, ma non ci \u00e8 mai riuscito, nonostante ci abbia provato due volte. Successivamente \u00e8 entrato a far parte dei Die Firma, per poi passare ai Feeling B., insieme a Paul Landers e Christian Lorenz, suoi futuri colleghi nei Rammstein.\nStile e influenze.\nChristoph ha uno stile molto particolare nel suonare la batteria, un modo semplice ed elementare. A questo proposito ha detto: \"\"Questo stile \u00e8 solo una parte di me, mi diverte e non \u00e8 poi cos\u00ec facile come si pensa. Non voglio incensarmi, ma per i batteristi in generale \u00e8 pi\u00f9 complicato suonare in maniera \"elementare\" e groovy che usare e proporre tecniche nuove e interessanti.\"\"\nIl batterista da cui riceve le principali influenze \u00e8 Phil Rudd, batterista degli AC/DC \"\u00c8 un grande\", ha detto \"\"Te ne accorgi quando qualcuno prova a rifare un loro pezzo: non \u00e8 mai come l'originale\u2026\". \""}
{"id": "597802", "revid": "84971047", "url": "https://it.wikipedia.org/wiki?curid=597802", "title": "Donazione remuneratoria", "text": "La donazione remuneratoria \u00e8 la donazione che viene posta in essere per motivi di riconoscenza, per i meriti del donatario, o per speciale remunerazione (o \"rimunerazione\", come riporta l'arcaica dizione dell'art. 770 codice civile, che ne fornisce la definizione).\nNon sono considerate donazioni quelle effettuate in occasione di servizi resi o in conformit\u00e0 agli usi (ad es. mancia, strenne natalizie).\nTali donazioni sono considerate dal diritto civile come irrevocabili (art. 805 c.c.), anche nel caso in cui si verifichi l'ingratitudine del donatario e/o la sopravvenienza di figli."}
{"id": "597811", "revid": "1745361", "url": "https://it.wikipedia.org/wiki?curid=597811", "title": "Associazione Hockey Como", "text": "LAssociazione Hockey Como, pi\u00f9 spesso nota come \"Hockey Como\", \u00e8 una squadra di hockey su ghiaccio italiana, con sede a Como.\nFondata nel 1971, milita per la stagione 2017-2018 in Italian Hockey League, il secondo livello del campionato italiano di hockey su ghiaccio.\nStoria.\nGli anni in Serie B.\nLa societ\u00e0 viene fondata nel 1971 da un gruppo di \"fuoriusciti\" dei Diavoli Milano: Mario Bedogni, Marco Lusena, Luigi Rivolta, Andrea Lusena, Sergio Freda e Cesare Bressan, che costituiscono la \"sezione hockey\" in seno all'Ice Club Como. La squadra si iscrive al campionato di Serie B per la stagione 1971-1972, concludendo al 3\u00ba posto, risultato bissato nella stagione successiva.\nNel 1973 arriva il canadese Wayne Radomsky, proveniente da Edmonton, il primo straniero del Como. Nel 1975-1976 i lariani chiudono il campionato cadetto al 2\u00ba posto, alle spalle del Valpellice, che conquista la promozione in Serie A all'ultima giornata. Due anni pi\u00f9 tardi viene terminata la copertura dello stadio di Casate e inizia l'attivit\u00e0 della seconda formazione cittadina, l'Amatori Sport Ghiaccio Brianza.\nLa stagione 1979-1980 vede una squadra interamente composta da giocatori italiani, mentre nella stagione successiva l'innesto del canadese Steve Dabuss porta il Como al 4\u00ba posto. Successivamente, viene ingaggiato come allenatore-giocatore Craig Tresham e quindi, nel 1983, Rudi Hiti: sotto la guida di quest'ultimo i lariani vengono promossi in Serie A per la prima volta nella loro storia.\nTre stagioni in Serie A.\nLa stagione in Serie A si conclude con l'immediata retrocessione della squadra, diretta in panchina dallo svizzero Roberto Mazzetti. Per la Serie B 1985-1986 il Como guidato dallo statunitense Bradley Kwong raggiunge la finale per la promozione in Serie A, venendo sconfitto dal Renon. Dopo due stagioni chiuse al 3\u00ba posto, il Como vince il torneo cadetto nel 1988-1989, ma successivamente rinuncia alla promozione in Serie A e si fonde con i Devils Milano, fusione che durer\u00e0 - con alterne fortune - per tre anni.\nNel 1991-1992, la squadra azzurra domina la \"regular season\" di Serie B2, ma chiude i \"play-off\" al 4\u00ba posto. L'anno seguente si iscrive al torneo di Serie B1, dove raggiunge il 7\u00ba posto, per poi terminare tre campionati tutti al terzo gradino del podio. La riforma dei campionati porta il Como a partecipare alla Serie A nel particolare campionato 1996-1997, chiudendo all'ultimo posto e retrocedendo dopo una sola stagione.\nDue anni dopo la formazione azzurra conquista per la seconda volta nella sua storia la promozione in Serie A, torneo che vede nella stagione 1999-2000 i lariani chiudere al 2\u00ba posto nel gruppo C, 9\u00b0 complessivo.\nAnni 2000.\nNel 2000-2001 il club si iscrive al campionato di Serie C. Inizia un periodo di difficolt\u00e0 che vede la prima squadra inattiva per ben tre delle successive 4 stagioni. Dal 2005 la societ\u00e0 partecipa regolarmente al campionato di Serie C, con la sola eccezione del torneo 2007-2008 nel quale, ancora una volta, non \u00e8 stata formata la prima squadra. In quella stagione un successo importante \u00e8 arrivato dalla formazione Under-16, che si \u00e8 laureata campione d'Italia. Lo sponsor nel 2008 \u00e8 Ostinelli Seta.\nNella stagione 2009-2010 la formazione Under-15 \u00e8 stata vice-campione d'Italia, un risultato particolarmente importante poich\u00e9 si \u00e8 trattato della prima squadra al di fuori dell'Alto Adige a raggiungere tale traguardo. I due fratelli Giovanni e Paolo Morini vennero convocati nelle selezioni Nazionali Under-18 e Under-20. Sempre in quella stagione \u00e8 stato firmato un accordo di collaborazione con l'Hockey Milano Rossoblu per il settore giovanile Under-20, che le due societ\u00e0 hanno gestito in comune.\nIl 31 luglio 2012 \u00e8 stato annunciato l'ingaggio del ceco Karel Bla\u017eek come allenatore. La squadra, sponsorizzata Ambrosoli, conclude la stagione regolare al 6\u00ba posto e si qualifica per i \"play-off\", venendo eliminata al primo turno dall'Alleghe.\nNella stagione 2016-2017 la categoria under 16 ha conquistato la coppa Italia battendo l'Appiano 3-2 e il Valdifiemme 6-5. Alla guida della squadra l'allenatore ucraino Petr Malkov, allenatore anche della prima squadra, militante in seconda serie.\nNel 2021, Massimo Da Rin \u00e8 subentrato alla guida della prima squadra, con Malkov passato alla direzione dell'intero settore giovanile lariano.\nColori e simboli.\nColori sociali.\nI colori sociali dell'Hockey Como sono il bianco ed il blu. Nella divisa sono spesso utilizzati insieme al rosso.\nEmblema.\nLo stemma sociale raffigura un bastone da hockey su ghiaccio stilizzato, con all'interno la scritta \"HOCKEY COMO\". A fianco, le iniziali \"HC\".\nPista.\nIl Como gioca le partite casalinghe al Palaghiaccio Casate, impianto costruito nel 1970 e sito nella frazione di Casate, al confine tra il capoluogo e San Fermo della Battaglia.\nLa struttura, dotata di copertura integrale, ha una capienza di posti. Negli ultimi anni \u00e8 stata al centro di diverse polemiche per via dell'inquinamento acustico ai danni delle abitazioni vicine, contenzioso risolto nel 2012 con l'inizio dei lavori di ristrutturazione ed insonorizzazione dell'impianto, per un costo complessivo di euro."}
{"id": "597812", "revid": "339392", "url": "https://it.wikipedia.org/wiki?curid=597812", "title": "Hockey Como", "text": ""}
{"id": "597813", "revid": "13350", "url": "https://it.wikipedia.org/wiki?curid=597813", "title": "Donazione rimuneratoria", "text": ""}
{"id": "597814", "revid": "547992", "url": "https://it.wikipedia.org/wiki?curid=597814", "title": "Bad-tibira", "text": "Bad-tibira (o Bad-Tibira) era un'antica citt\u00e0 sumera situata nella bassa Mesopotamia.\nIl nome significa \"lavoratore del metallo\" e quindi molto probabilmente la citt\u00e0 fu un centro metallurgico. Fu anche chiamata \"Panti-Biblos\" dai Greci. Oggi la citt\u00e0 \u00e8 localizzata nella moderna Tell al-Madain.\nStoria.\nBad-Tibira \u00e8 menzionata per la prima volta nella Lista dei re sumeri come una delle cinque citt\u00e0 prediluviane (le altre erano Eridu, Larag, Sippar e Shuruppak).\nIl dio protettore della citt\u00e0 era Dumuzi, il dio-re amato da Inanna. \nSarebbe proprio in questa citt\u00e0 che si troverebbe il cadavere del dio per il quale sembra ci fu un processo di imbalsamazione. Il corpo poi fu posto in un reliquario su una lastra di lapislazzuli. \nOltre a Dumuzi, altri sovrani della citt\u00e0-stato citati dalla Lista dei re sumeri sono Enmenluanna, che \u00e8 ricordato come fondatore di Bad-Tibira, e Enmengalanna."}
{"id": "597815", "revid": "110157", "url": "https://it.wikipedia.org/wiki?curid=597815", "title": "Nes (Viken)", "text": "Nes \u00e8 un comune norvegese della contea di Viken."}
{"id": "597817", "revid": "765341", "url": "https://it.wikipedia.org/wiki?curid=597817", "title": "Assassinio di John Fitzgerald Kennedy", "text": "Lassassinio di John Fitzgerald Kennedy, trentacinquesimo presidente degli Stati Uniti d'America, venne commesso venerd\u00ec 22 novembre 1963 a Dallas, Texas, alle 12:30 ora locale (18:30 UTC).\nMentre viaggiava con la moglie Jacqueline, con il governatore John Connally (ferito gravemente) e la moglie di quest'ultimo Nellie a bordo della limousine presidenziale, Kennedy fu ferito mortalmente nella Dealey Plaza da colpi di fucile sparati dal magazziniere, attivista castrista ed ex \"marine\" Lee Harvey Oswald.\nPer indagare sull'accaduto il nuovo presidente Lyndon B. Johnson cre\u00f2 un'apposita commissione d'inchiesta, la commissione Warren, le cui indagini - svolte tra il 1963 e il 1964 - affermarono che Kennedy fu colpito da un unico cecchino (\"lone gunman theory\"). Questa conclusione incontr\u00f2 inizialmente un ampio sostegno da parte del pubblico statunitense, ma successivi sondaggi d'opinione, a partire dal \"Gallup poll\" del 1966, dimostrarono come molti degli elettori fossero invece di parere contrario, tanto che nel 1976 venne creato un nuovo organo, la United States House Select Committee on Assassinations (HSCA) che present\u00f2 il risultato del suo lavoro nel 1979.\nLa HSCA, basandosi in parte su prove acustiche, ipotizz\u00f2 che vi fossero stati quattro spari, di cui tre (compreso il colpo mortale) da parte di Oswald e uno forse di un altro cecchino, concludendo che Lee Harvey Oswald potrebbe avere agito nel quadro di un progetto coinvolgente pi\u00f9 persone, secondo diversi sostenitori di varie teorie del complotto, anche se su questa versione dei fatti vi furono prove controverse.\nContesto.\nIl comportamento di Kennedy e i problemi di sicurezza personale.\nLa condotta personale di JFK costituiva un grosso problema per gli addetti alla sua personale sicurezza; a titolo di esempio, si narra che JFK era solito ricevere nel locale con piscina, che aveva fatto predisporre presso la Casa Bianca, due avvenenti fanciulle le cui identit\u00e0 personali erano ignote persino al personale della sicurezza, che le aveva soprannominate \"Fiddle &amp; Faddle\". Durante la permanenza in piscina del Presidente, neanche gli agenti preposti alla sua sicurezza personale vi avevano accesso. Inoltre, numerose erano le donne giovani e attraenti, molte impiegate in uffici della Casa Bianca, con le quali JFK s'intratteneva sessualmente, cos\u00ec come lo erano altre ragazze che ebbero con lui rapporti rapidi e occasionali: \"hostess\", donne del mondo dello spettacolo, giovani che aveva conosciuto quando queste lavoravano per la sua campagna elettorale e anche prostitute, tutte definite dai Servizi di sicurezza come \"happening babies\" (ragazze per l'occasione). Tutto ci\u00f2 veniva fatto con l'impegno assoluto a non insospettire la moglie Jacqueline, impegno che coinvolgeva \"in primis\" il suo assistente Dave Powers e, a seguire, i servizi di sicurezza, i quali si trovavano nell'ingrata e inattesa incombenza di dover proteggere il Presidente non solo dai nemici potenziali, ma anche dalla sua legittima sposa. Naturalmente l'opinione pubblica americana era del tutto ignara dei comportamenti libertini del Presidente, cos\u00ec come poco si sapeva delle sue frequenti assenze, dovute a motivi della sua malandata salute.\nL'aria di complicit\u00e0 che permeava l\"entourage\" stretto del Presidente (inclusi gli uomini dei servizi di sicurezza, che, per altro, lo adoravano per il suo passato di eroe della seconda guerra mondiale), la cordialit\u00e0 con cui tutti costoro venivano trattati da JFK, l'andazzo di \"lasciar correre\", violando cos\u00ec i rigidi regolamenti dei Servizi, in numerose delle occasioni degli incontri clandestini del Presidente, anche durante i suoi viaggi, a causa di disposizioni pi\u00f9 o meno esplicite del medesimo, port\u00f2 a un rilassamento della sicurezza che era molto pericoloso. La notte precedente l'attentato, un gruppo di agenti deputati alla scorta del presidente si attard\u00f2 fino a notte inoltrata a bere liquori nonostante la mattina alle ore otto dovessero prendere servizio, violando cos\u00ec palesemente il regolamento che vietava agli agenti di scorta al Presidente di assumere alcolici o stupefacenti.\nL'annuncio del viaggio a Dallas.\nFu poi lo stesso JFK che rese ancor pi\u00f9 arduo il problema della sicurezza relativamente alla sua visita alla citt\u00e0 texana di Dallas, allorch\u00e9 il 20 novembre disse al suo assistente Kenneth O'Donnell: \u00abNon voglio la capote sulla macchina, tutte le texane devono vedere che bella ragazza \u00e8 Jackie [La moglie Jacqueline Bouvier]\u00bb. Inoltre viet\u00f2 ai mezzi di scorta l'uso delle sirene e non consent\u00ec che agenti in motocicletta affiancassero la \"limousine\" sulla quale avrebbero preso posto lui e la moglie.\nI segnali di pericolo.\nIl viaggio a Dallas era visto dai collaboratori e da molti esponenti del Partito Democratico come un grosso rischio che non doveva essere corso. Il senatore J. William Fulbright, autorevole esponente democratico dello stato dell'Arkansas gli aveva detto: \u00abDallas \u00e8 un luogo estremamente pericoloso\u2026Io non ci andrei. Lei non ci deve andare.\u00bb Un mese prima Adlai Stevenson, allora Ambasciatore USA presso le Nazioni Unite, nominato durante la presidenza Kennedy e sostenitore di JFK nella campagna presidenziale del 1960, era stato aggredito proprio a Dallas da un nutrito gruppo di oppositori. Da una bozza del discorso che l'allora vicepresidente Lyndon B. Johnson aveva preparato per il discorso che avrebbe tenuto ad Austin, dopo la visita presidenziale a Dallas, risulta che l\"incipit\" sarebbe stato \u00abSignor presidente, grazie a Dio \u00e8 uscito vivo da Dallas\u00bb.\nTelex che anticipava l'attentato.\nIl 17 novembre 1963, alle ore 1:45 di notte, William S. Walter, un dipendente dell'FBI, riceveva sulla telescrivente, nel suo ufficio di New Orleans, da parte del direttore del \"Bureau\", il messaggio allarmante di un complotto. Il telex preannunciava un attentato alla vita del Presidente Kennedy a Dallas, il 22 novembre, da parte di un non ben precisato gruppo militante rivoluzionario.\n\"Dallas Morning News\" pubblica un articolo a lutto.\nIl 22 novembre 1963 a Dallas, il quotidiano \"Dallas Morning News\" (Notizie del Mattino di Dallas) pubblic\u00f2 una pagina a pagamento, firmata da Bernard Weissman, intitolata \"Benvenuto Sig. Kennedy\" (\"Welcome Mr. Kennedy\") bordata a lutto e contenente una serie di imputazioni per azioni che Kennedy avrebbe compiuto, pagata da tre uomini d'affari, Edgar R. Crissey, Nelson Bunker Hunt e H. R. Bum Bright, membri della John Birch Society.\nIn questa pagina, Weissman rimproverava a Kennedy la politica della Nuova Frontiera, la politica in America Latina, specialmente a Cuba, di avere abbracciato Chru\u0161\u010d\u0451v e Tito, di avere sovvenzionato il governo cambogiano e di avere fatto amicizia con altri comunisti.\n\"Wanted for treason\".\nIl giorno prima era stato distribuito a Dallas un volantino, nella forma dei manifesti utilizzati per i ricercati, dove, sotto le immagini raffiguranti il volto di JFK di prospetto e di profilo, era scritto WANTED FOR TREASON (Ricercato per tradimento) con sotto un elenco di accuse contro di lui.\nLe premonizioni di Kennedy e di Jacqueline.\nKennedy stesso si rendeva conto di quanto fosse pericoloso quel viaggio; la mattina medesima del 22 novembre, guardando dalla finestra della sua camera all'Hotel Texas di Fort Worth, dove aveva pernottato giungendo da Houston, JFK disse, indicando il podio dal quale avrebbe tenuto un breve discorso: \u00abGuardate il podio, con tutti quei palazzi intorno i servizi segreti non sarebbero mai in grado di fermare chi volesse colpirmi\u00bb. Alla moglie, che esprimeva la sua preoccupazione per i rischi di un attentato, JFK aveva dato ragione, dicendo poi: \u00abOggi entriamo in una zona di fanatici\u2026 Sai, ieri sera sarebbe stata perfetta per uccidere un presidente. Intendo dire, supponi che un uomo nascondesse una pistola in una valigetta \u2013 mim\u00f2 quindi uno sparo \u2013 poi avrebbe potuto lasciar cadere pistola e valigetta e mescolarsi alla folla.\u00bb.\nI nemici di Kennedy.\nJohn Fitgerald Kennedy, durante la sua amministrazione, stava attuando molti provvedimenti innovativi e si era fatto molti nemici.\nIl primo motivo di scontento (e quindi, possibilmente, il motivo per cui il Presidente Kennedy sarebbe potuto essere ucciso) \u00e8 stata la sua volont\u00e0 di porre fine alla Guerra fredda, aprendo un nuovo dialogo con i comunisti, sia con Nikita Chru\u0161\u010d\u00ebv che con Fidel Castro.\nI principali fautori dell'anticomunismo e della Guerra Fredda erano stati i fratelli Dulles, John Foster Dulles, come Segretario di Stato e Allen Welsh Dulles, come direttore della CIA. \nJohn Foster Dulles, dette impulso a un \"New look\" per la strategia di contenimento, chiedendo una maggiore fiducia nelle armi nucleari contro i nemici statunitensi in tempo di guerra. Dulles enunci\u00f2 anche la dottrina della rappresaglia massiccia, minacciando una severa risposta da parte degli Stati Uniti a qualsiasi aggressione dell'Unione Sovietica. Possedere una superiorit\u00e0 nucleare permise, ad esempio, a Dwight Eisenhower di far fronte alle minacce sovietiche riguardo a un possibile intervento in Medio Oriente durante la crisi di Suez del 1956. I piani statunitensi della fine degli anni 1950 per un'eventuale guerra nucleare includevano la distruzione sistematica dei 1.200 maggiori centri urbani appartenenti al blocco orientale e alla Cina, tra cui Mosca, Berlino Est e Pechino, con le loro popolazioni civili annoverate tra gli obiettivi primari.\nIl Presidente Kennedy invece voleva una risposta flessibile, non nucleare e voleva accordarsi con l'Unione Sovietica di Chru\u0161\u010d\u00ebv per ridurre gli arsenali atomici.\nLa CIA finanzi\u00f2 una lunga lista di progetti per contrastare l'attrattiva che rappresentava il comunismo tra gli intellettuali in Europa e nel mondo in via di sviluppo. La CIA intraprese segretamente anche una campagna di propaganda nazionale chiamata \"Crusade for Freedom\".\nIl secondo motivo riguarda il fallimento dell'invasione di Cuba, presso la Baia dei Porci. Coinvolti in quest'operazione c'erano Allen Dulles, direttore della CIA, che aveva progettato l'invasione., gli anticastristi che si erano arruolati per comporre la forza di invasione, i mafiosi assoldati da Allen Dulles per sparare a Fidel Castro, durante l'invasione, detta Operazione 40.\nAl Presidente Kennedy veniva addebitato inoltre il fallimento per non aver concesso l'invio di aerei americani e in seguito di truppa a sostegno della forza di invasione. Il principale accusatore in questo campo \u00e8 stato il generale Charles Cabel, vicedirettore della CIA.\nCosa Nostra, la mafia statunitense combattuta da Robert Kennedy, ministro della Giustizia e fratello del presidente, anch'egli successivamente assassinato in circostanze misteriose, attraverso Sam Giancana, \nKennedy voleva un ritiro completo dei militari americani dal conflitto in Vietnam, al quale si opponevano il Pentagono, i generali militari, gli industriali e i senatori coinvolti nel complesso militare-industriale e politico.\nLa Federal Bureau of Investigation, l'FBI, l'ente di polizia federale per le investigazioni all'interno del territorio degli Stati Uniti. il suo capo J. Edgar Hoover aveva raccolto una cartella sulle relazioni femminili del Presidente Kennedy, d'altronde il Presidente Kennedy minacciava di rimuovere Hoover, ritenuto \"ambiguo\" in senso sessuale. Hoover fu criticato per essere stato negligente sia nel proteggere il Presidente Kennedy, sia nello svolgimento delle indagini sugli eventuali assassini. Non collaborava con la gi\u00e0 negligente polizia di Dallas.\nI petrolieri texani, principalmente e suo figlio Nelson Bunker Hunt, preoccupati per un progetto di Kennedy per un aumento delle tasse sugli introiti dell'estrazione petrolifera. Da uomini d'affari texani Edgar R. Crissey e H. R. Bum Bright. Tutti membri della John Birch Society.\nIl sindacalista Jimmy Hoffa dei Teamsters, il sindacato degli autotrasportatori. Il presidente Kennedy fece pressione su Hoffa. Robert Kennedy, ne investig\u00f2 le attivit\u00e0 e cerc\u00f2 di disgregare il sindacato.\nI dirigenti della Federal Reserve Bank (FRB) erano molto contrariati dall'Ordine esecutivo 11110, con la quale Kennedy avocava al Governo solo, il potere di coniare il dollaro d'argento. Il suo Ordine Esecutivo 11.110 aveva l\u2019obiettivo di sottrarre il potere di stampare moneta alla FRB per restituirlo allo stato, liberando in questo modo gli Stati Uniti del debito creato dal signoraggio.\nIl Ku Klux Klan razzista, fortemente contrario alla linea di Kennedy contro la segregazione razziale.\nIl vicepresidente Lyndon B. Johnson e il suo entourage: per occupare il posto del presidente Kennedy e condurre una politica meno progressista.\nIl primo atto politico dell'amministrazione Johnson fu di firmare un aumento dei miliari nella disastrosa guerra nel Vietnam.\nJohnson si sarebbe servito di un sicario che era gi\u00e0 stato al suo servizio, un certo Malcolm (Mac) Wallace.\nDai cartoni del deposito di libri del Texas School Book Depository, al 6\u00ba piano, vennero prese le impronte digitali e furono trovate impronte di tutti gli impiegati, impronte dei poliziotti, le impronte di Oswald e alcune impronte all'epoca sconosciute. Queste impronte sconosciute furono confrontate con quelle del Signor Malcolm (Mac) Wallace e gli esperti le trovarono coincidenti.\nFu preso in esame anche la possibile vendetta di Fidel Castro contro i tentativi della CIA di eliminarlo, con l'operazione 40. Secondo quanto rivelato dalla Commissione Church nel 1976, Allen Dulles aveva sottoposto all'approvazione del presidente Eisenhower un piano per assassinare Fidel Castro, con l'aiuto della mafia.\nI compagni di Ng\u00f4 \u0110\u00ecnh Di\u1ec7m, presidente della Repubblica del Vietnam del Sud assassinato dai suoi generali golpisti il 2 novembre 1963. Il golpe venne fatto con l'accondiscendenza dell'amministrazione americana ma non prevedeva la morte di Di\u1ec7m, di cui il Presidente Kennedy si sentiva responsabile e si dichiar\u00f2 addolorato.\nIl KGB, che voleva vendicare lo smacco subito nella crisi dei missili di Cuba, nell'ottobre 1962.\nNel corso di questi anni, tuttavia, non sono mai emersi elementi concreti, prove o documenti a carico di questi presunti mandanti. Per\u00f2 \u00e8 seguita una lunga serie di morti violente irrisolte di persone testimoni di un complotto nell'assassinio di Kennedy.\nCronologia degli eventi.\nLa visita presidenziale nello Stato del Texas era la prima concordata tra JFK, Lyndon Baines Johnson e il governatore texano John Connally, durante un incontro dei tre a El Paso (Texas), il 6 giugno 1963.\nIl presidente Kennedy decise di intraprendere il viaggio con in mente tre obiettivi principali:\nIl viaggio fu annunciato per la prima volta nel mese di settembre 1963. Il percorso del corteo fu stabilito il 18 novembre e reso noto pubblicamente intorno al 22. La terza settimana di ottobre 1963 Lee Harvey Oswald trov\u00f2 impiego a tempo pieno al deposito di libri della Texas School a $ 1,25 orari (circa $ 7,64 nel 2006), grazie a Ruth Paine, un'amica della moglie di Lee, Marina, presso la quale quest'ultima si era trasferita con i figli, il 24 aprile 1963. Il 24 ottobre 1963, durante i festeggiamenti a Dallas dell\"United Nations Day\", l'ambasciatore Adlai Stevenson II fu deriso, spintonato e colpito da sputi. La polizia di Dallas, timorosa che un simile comportamento potesse verificarsi anche durante la visita del presidente, aument\u00f2 le misure precauzionali, mettendo in atto il maggior stato di sicurezza nella storia della citt\u00e0.\nL'arrivo all'aeroporto di Dallas.\nVenerd\u00ec 22 novembre 1963 alle ore 11:40 CST, Kennedy, sua moglie Jacqueline e il seguito presidenziale atterrarono all'aeroporto \"Love Field\" di Dallas, con l'Air Force One, partito poco prima dalla vicina Fort Worth. Le auto del corteo avrebbero dovuto seguire un certo ordine e allineamento di marcia, ma poco prima dell'arrivo di Kennedy, quest'ordine fu cambiato. Lo schema prevedeva il corteo presidenziale da Love Field, al centro di Dallas, per finire al Trade Mart, dov'era programmato il banchetto presidenziale: sarebbe dovuto entrare in Dealey Plaza alle 12:25 e dopo cinque minuti arrivare al Trade Mart dov'era atteso dall'amministrazione di Dallas, autorit\u00e0 religiose, \"leader\" politici e civili.\nAlle tre reti televisive di Dallas erano stati assegnati compiti diversi: la WBAP-TV (NBC), con base a Fort Worth, avrebbe seguito la colazione ufficiale del presidente prima di partire per Dallas, la WFAA-TV (ABC) si sarebbe dovuta occupare dell'arrivo del presidente e del corteo. La KRLD-TV (CBS) avrebbe dovuto seguire il discorso del presidente al Trade Mart.\nIl corteo presidenziale.\nIl corteo era cos\u00ec composto:\nSull'auto capofila (una Ford bianca) si trovavano:\nSulla Lincoln Continental del 1961, modello \"SS100X\":\nSulla Cadillac Halfback decappottabile:\nSulla Lincoln 1963 quattro posti, decappottabile:\nSu una Varsity blindata:\nSull'auto della stampa, prestata dalla compagnia telefonica:\nSull'auto della Stampa locale:\nPrecedevano e seguivano il corteo numerosi agenti di polizia in motocicletta.\nIl percorso del corteo.\nL'8 novembre, quando il Trade Mart fu definitivamente scelto come punto d'arrivo del corteo di automobili, Lawson e Sorrels cercarono di considerare la via migliore dal Love Field al Trade Mart. Il 14 novembre, Lawson e Sorrels andarono al Love Field a Dallas e percorsero la via che Sorrels riteneva pi\u00f9 adatta. Il percorso deciso per il corteo di automobili dall'aeroporto al ristorante, era di 16 chilometri e si percorreva entro i 45 minuti assegnati. Da Love Field il percorso attraversava una parte della periferia di Dallas, poi attraversava il centro lungo Main Street e poi via Stemmons Freeway, al Trade Mart. Per il ritorno all'aeroporto, dopo il pranzo, Sorrels aveva scelto il percorso pi\u00f9 diretto, che era di circa 6,5 chilometri.\nIl percorso originario prevedeva che il corteo, entrato nella Dealey Plaza, proseguisse diritto su Main Street ma vi fu un cambiamento (questo diverr\u00e0 poi uno dei punti controversi nell'analisi dell'accaduto: quando, chi, come...) e fu considerata una svolta su Elm Street, attraverso Houston Stree, cos\u00ec il tragitto venne cambiato. La strada prevista fu quindi la seguente: all'uscita dell'aeroporto Love Field il corteo si sarebbe diretto a sinistra verso West Mockingbird Lane, poi a destra su Lemmon Ave, poi ancora a destra all'incrocio a Y su Turtle Creek Blvd. Avrebbe poi proseguito diritto su Cedar Springs Rd. per poi svoltare a sinistra su North Harwood Street, svoltare a destra su Main Street, poi ancora a destra su Houston Street, poi a sinistra su Elm Street e proseguire nel triplo sottopassaggio, imboccando la via per il Trade Mart al n. 2100 N. Stemmon.\nIl corteo presidenziale viaggi\u00f2 senza incidenti per quasi tutto il percorso, con due sole fermate per permettere al presidente Kennedy di stringere la mano dapprima ad alcune suore cattoliche e poi ad alcuni bambini. Poco prima che la \"limousine\" voltasse su Main Street, un uomo corse verso l'auto, ma venne bloccato da un agente dei Servizi segreti e spinto via. Alle 12:29, la \"limousine\" entr\u00f2 in Dealey Plaza dopo una svolta a destra di 90\u00ba da Main Street su Houston Street scendendo al di sotto dei 18\u00a0km/h. Oltre due dozzine, tra fotoamatori e professionisti, attendevano il passaggio del presidente. Alle 12:30, il presidente Kennedy lentamente passava di fronte al deposito di libri della Texas School, la \"limousine\" comp\u00ec una svolta a sinistra di 120\u00ba di fronte al deposito, che dista solo 20 metri (circa 65 piedi).\nL'attentato e la morte.\nIl presidente John Fitzgerald Kennedy e la moglie Jacqueline Bouvier salirono su una \"limousine\" \"Lincoln\" sedendo nella parte posteriore, mentre sui sedili centrali sedettero John Connally, governatore del Texas, e sua moglie; la \"limousine\", guidata dall'agente Bill Greer, rallent\u00f2 in prossimit\u00e0 della curva tra la Houston Street e la Elm Street e, mentre il Presidente e il Governatore salutavano la folla, diversi colpi di fucile furono esplosi in direzione della vettura: uno di essi colp\u00ec J.F.K. alla testa, causandogli un'ampia ferita, rivelatasi poi mortale. La maggior parte dei testimoni riferir\u00e0 di avere udito \"diversi\" spari. Altegens e Steven F. Wilson testimoniarono di aver sentito il rumore come di un mortaretto, altre persone dissero di aver sentito come lo scoppio del tubo di scappamento di un'auto o di una motocicletta.\nImmediatamente la \"limousine\" si diresse verso il Parkland Memorial Hospital, dove i medici Charles J. Carrico e Malcom Perry si adoperarono per salvare la vita del Presidente. Intanto, immediatamente, 75-90 secondi dopo l'ultimo sparo, al secondo piano del deposito di libri, Oswald si trov\u00f2 di fronte al poliziotto Marion Baker. Baker afferm\u00f2 che ricordava di aver udito il rimbombo dei colpi approssimativamente \u00ab [...] nella costruzione di fronte a me, o in quella a destra\u00bb, cio\u00e8 da un altro edificio e ferm\u00f2 Oswald ma l\u00ec, davanti alla sala da pranzo, Oswald fu identificato dal sovrintendente dell'edificio, Roy Truly, che disse di lasciarlo andare. Sia Baker sia Truly testimoniarono che Oswald appariva \u00ab [...] calmo, freddo, normale e in alcun modo senza fiato\u00bb e non era sudato.\nQuando Oswald fu visto anche dalla segretaria del deposito al primo piano, aveva una bottiglia acquistata a un distributore automatico in sala da pranzo. Verso le 12:33 Oswald lasci\u00f2 il deposito della Texas School e la Commissione concluse che Oswald aveva percorso una distanza minima di 105 metri (346 piedi) dalla finestra esterna del sesto piano al primo piano.\nIl fucile.\nIl fucile, un Mannlicher-Carcano, confuso con il simile Mauser dagli agenti della polizia di Dallas, Craig, Seymour Weitzman, Will Fritz, Eugene Boone e Luke Mooney. Quando il fucile \u00e8 stato trovato al sesto piano del Texas School Book Depository, Craig ha insistito sul fatto che il fucile trovato era un Mauser 7.65, del peso di circa 3,6 chilogrammi (8 libbre), calibro 6,5 millimetri, con un mirino telescopico a 4 ingrandimenti. Il fucile venne ritrovato alle 13:22, vicino alla finestra del 6\u00ba piano, posizionato verticalmente, chi dice appoggiato sul calcio e chi nascosto dietro una pila di libri. Dopo il ritrovamento, il fucile fu fotografato prima di essere toccato: il capitano J. W. Fritz, capo dell'ufficio omicidi del dipartimento di polizia di Dallas, ha impartito istruzioni che nulla fosse spostato o toccato fino a quando i tecnici del laboratorio criminale della polizia non avessero potuto scattare fotografie.\nPercorsi di Lee Oswald.\nAlle 12:40 circa, il portone della Texas School Book fu chiuso dalle autorit\u00e0. Fuori, intanto, agenti di polizia, \"detective\", testimoni e altre persone si dirigevano verso la collinetta erbosa, nel parcheggio retrostante e al magazzino della ferrovia (dalle 12:30 alle 12:39 circa). La zona intorno al Dealey Plaza e i palazzi non furono isolati e dopo soli 10 minuti dall'assassinio, alcune fotografie mostrano veicoli che andavano e venivano su Elm Street, intorno alla scena del crimine. Alle 13:00, dopo aver preso un autobus e un taxi, Oswald ritorn\u00f2 alla sua camera nella pensione di North Beckely Street al numero 1026 e, come disse la proprietaria, Earlene Roberts..ne usc\u00ec verso le 13:03\u00a0\u2013 13:04, quando lo vide l'ultima volta alla fermata dell'autobus.\nPoco dopo, fra la 10th e la Patton Streets, alle 13:09, un poliziotto J. D. Tippit, ferm\u00f2 un uomo che corrispondeva al sospettato, ma questi lo uccise con alcuni colpi di pistola. La zona in cui Tippit venne ucciso stava circa 1,6 chilometri pi\u00f9 a sud da dove c'era Oswald. Oswald avrebbe impiegato 3 minuti a compiere questi 1,6 chilometri a piedi.\nSul Jefferson Bd., verso le 13:35 Johnny Calvin Brewer, che lavorava come \"manager\" al negozio di calzature Hardy's testimoni\u00f2 di avere visto Oswald. Dunque dalla Patton Streets alla Jefferson Bd. ci sono 1,7 chilometri che si percorrono in 23 minuti a piedi.\nBrewer dichiar\u00f2 che Oswald si volt\u00f2 verso la via e si nascose all'entrata del negozio non appena sent\u00ec le sirene della polizia. Quando Oswald lasci\u00f2 il negozio, Brewer lo segu\u00ec e lo vide entrare al cinema senza pagare, dato che la giovane donna allo sportello, Julie Postal, era distratta. Brewer avvert\u00ec la donna che a sua volta inform\u00f2 la polizia di Dallas intorno alle 13:40. Al cinema diversi testimoni videro Oswald spostarsi e cambiare diverse volte di posto.\nAlmeno due dozzine di poliziotti, sceriffi e \"detective\" arrivarono al Texas Theatre perch\u00e9 avevano individuato Oswald come l'assassino di Tippit. Quando tentarono di arrestarlo erano circa le 13:50; Oswald reag\u00ec, secondo la polizia, tentando di sparare al proprietario, ma venne bloccato. Alle 15:01, ora di Dallas, solo un'ora dopo che Oswald fu portato alla prigione di Dallas, il direttore dell'FBI J. Edgar Hoover, scrisse un memorandum al suo assistente: \u00abHo chiamato il procuratore generale a casa sua e gli ho detto che penso di avere tra le mani l'uomo che ha ucciso il presidente\u00bb.\nAnnuncio della morte di Kennedy al Parkland Memorial Hospital.\nNel frattempo, al Parkland Memorial Hospital, mentre i giornalisti aumentavano, un prete somministr\u00f2 l'estrema unzione al presidente. I dottori lavorarono freneticamente per salvargli la vita, ma le sue condizioni erano disperate. Alle 13:00, dopo che l'attivit\u00e0 cardiaca era cessata, e dopo il rito dell'estrema unzione, il presidente John F. Kennedy fu dichiarato morto. Il personale medico della sala traumatologica n. 1 che aveva curato il presidente disse che il presidente era \"moribondo\" e che non aveva \"chance\" di sopravvivenza quando arriv\u00f2 all'ospedale. Il prete che somministr\u00f2 l'estrema unzione dichiar\u00f2 al \"New York Times\" che il presidente era morto poco dopo il suo arrivo all'ospedale. Intanto, il governatore Connally sub\u00ec due interventi chirurgici.\nIl nuovo presidente degli Stati Uniti, Lyndon Johnson, ordin\u00f2 che l'annuncio della morte del Presidente Kennedy fosse dato solo dopo che lui aveva lasciato l'ospedale. Quindi il presidente fu dichiarato morto alle 13:00, ma l'annuncio ufficiale venne dato solo mezz'ora pi\u00f9 tardi.All'incirca alle 13:33, il segretario della Casa Bianca Malcolm Kilduff, diede l'annuncio ufficiale nella sala conferenze dell'ospedale con giornalisti e membri dello \"staff\" medico.\nAlle 2:38 EST, quando Walter Cronkite della CBS fece riferimento alle spaventose dimostrazioni a Dallas contro l'ambasciatore Adlai Stevenson II del mese precedente, ci fu un susseguirsi di notizie discordanti sulla morte del Presidente. Quando arriv\u00f2 poi la conferma, Cronkite rimase in silenzio qualche secondo, poi lesse l'annuncio:\nAlla NBC, Chet Huntley, Bill Ryan e Frank McGee condussero da New York con rapporti di David Brinkley da Washington, l'affiliata WBAP-TV (ora KXSA-TV) da Fort Worth, e Robert MacNeil (via telefono) dal Parkland Hospital. Durante i primi 35 minuti ci furono grosse difficolt\u00e0 tecniche di collegamento tra Fort Worth TV e l'ospedale, tanto che in un primo momento Huntley alluse alla morte di Franklin Delano Roosevelt, interrotto da Ryan che leggeva la notizia dell\"Associated Press\" sulla morte del presidente citando come fonti i preti cattolici che gli avevano dato l'estrema unzione.Poco dopo la NBC pass\u00f2 a Charles Murphy della WBAP-TV a Fort Worth che, suffragando con bollettini della polizia di Dallas, notific\u00f2 la morte ufficiale del presidente. Alle 2.39 p.m. McGee, che aveva appena ripetuto le notizie di MacNeil arrivate in diretta, stabil\u00ec una connessione audio, annunciando che aveva MacNeil in linea con nuovi rapporti da Parkland.\nLa prima parte risult\u00f2 senza audio:\n\u00abIl segretario della Casa Bianca [...] Malcolm Kilduff... ha appena annunciato che il Presidente Kennedy... morto intorno all'1.00 CST, circa 35 minuti fa...\u00bb\nA questo punto, arriv\u00f2 l'audio. Mcgee continua a ripetere i frammenti:\n\u00ab [...] dopo una sparatoria (dopo una sparatoria)... da un assalitore sconosciuto (da un assalitore sconosciuto)... mentre il corteo passava nel centro di Dallas (mentre il corteo passava nel centro di Dallas)\u00bb.Dopo la telefonata, McGeen fu visto asciugarsi gli occhi.\nDalla radio locale KLIF, Gary Delaune, Gordon McLendon e Joe Long (che avevano commentato l'arrivo del Presidente all'aeroporto Love Field), trasmisero la notizia come la ricevettero. Sotto \"stress\", cercavano di dividere le fonti ufficiali da quelle non ufficiali, soprattutto quelle che riguardassero la morte del presidente. All'incirca alle 2.38 p.m. Long trasmise questo \"flash\" ufficiale:\n\u00abIl Presidente Kennedy \u00e8 morto, Gordon. Questo \u00e8 il comunicato ufficiale.\u00bb\nAlle 14:05 il corpo del presidente JFK lasci\u00f2 l'ospedale e fu trasportato sull'Air Force One, dove alcuni sedili erano stati rimossi per accogliere la bara. Per molti studiosi questa fu un'azione illegale, perch\u00e9 il corpo venne spostato senza prima aver fatto effettuare un esame forense dal \"coroner\" di Dallas secondo le leggi dello Stato del Texas; la morte del presidente, allora catalogata come un crimine di Stato e non federale, sarebbe dovuta sottostare alle leggi del Texas.\nDiffusione della notizia.\nDa Dallas, gli ascoltatori locali della KLIF radio ascoltarono il primo bollettino all'incirca verso le 12:39 CST. La canzone \"I have a boyfriend\" del gruppo musicale The Chiffons fu interrotta e l'operatore radio Gary Delaune fece il seguente annuncio:\nI telespettatori della ABC-TV locale di Dallas seguivano una sfilata di abiti femminili quando improvvisamente apparve il giornalista Jay Watson, senza fiato, accorso alla stazione in Dealey Plaza:\nQuelle annunciate dal giornalista Don Gardner alle 13:36 CST dalla \"ABC Radio network\" furono le prime notizie rese pubblicamente alla nazione sulla sparatoria:\nQuattro minuti dopo, CBS News interruppe la \"soap opera\" \"As the world turns\" con il primo rapporto (non in video) di Walter Cronkite:\nNel contempo, la ABC e la NBC interruppero le trasmissioni. Dal quartier generale a New York, la WABC-TV, diram\u00f2 la sua prima notizia alle 13:42, interrompendo \"Father knows best\". Tre minuti dopo, l'annunciatore televisivo Don Pardo, interruppe la sit-com \"Bachelor Father\" della WNBC-TV con la notizia.\nIntorno alle 14:00, tutti i \"network\" avevano sospeso la regolare programmazione televisiva per aggiornamenti con i maggiori dettagli che arrivavano da Dallas. L'annuncio ufficiale della morte del Presidente fu dato circa 40 minuti dopo; nessun programma regolare o commerciale fu mandato in onda fino al marted\u00ec seguente.\nLa televisione, per la prima volta nella storia, segu\u00ec una diretta non-stop per quattro giorni. L'assassinio del presidente Kennedy fu la pi\u00f9 lunga ininterrotta sequenza di notizie nella storia della televisione fino alle ore 9:00 dell'11 settembre 2001, quando i \"network\" trasmisero in diretta per 72 ore consecutive in seguito all'attacco terroristico al World Trade Center di New York e al Pentagono di Washington. Lo stesso giorno alcune testate giornalistiche uscirono in edizione straordinaria per dare la notizia. Uno fra tanti il \"The Goshen News\" datato 22 novembre 1963 con il titolo \"\" pubblicando quanto ancora poco si sapeva.\nIl rientro a Washington.\nUna volta che il corpo del presidente Kennedy fu sull'aereo, Lyndon Johnson, con a fianco Jacqueline, alle 14:38, giur\u00f2 fedelt\u00e0 alla costituzione nelle mani del giudice Sarah T. Hughes e divenne il 36\u00ba presidente degli Stati Uniti d'America.\nIntorno alle 18:00 l'aereo dell'Air Force One atterr\u00f2 alla base aerea Andrews, vicino a Washington, dove la bara fu caricata su un'ambulanza militare e portata all'ospedale navale di Bethesda per l'autopsia e le preparazioni funebri. Quando Jacqueline sal\u00ec a bordo, il suo tailleur rosa e le gambe erano ancora macchiati dal sangue di suo marito. Per tutto il pomeriggio e fino al mattino del giorno successivo si rifiut\u00f2 di lasciare il corpo di suo marito se non per il giuramento di Johnson. Altres\u00ec rifiut\u00f2 di cambiarsi d'abito, dichiarando a Lady Bird: \u00abVoglio che vedano ci\u00f2 che hanno fatto a John\u00bb.\nLe indagini.\nL'interrogatorio di Oswald.\nResponsabile dell'assassinio venne ritenuto Lee Harvey Oswald, un impiegato della Texas School Book Depository in Dealey Plaza. Subito fu catturato per l'assassinio di un poliziotto e in seguito imputato anche dell'assassinio del presidente Kennedy ma lui non confess\u00f2 mai e sostenne di essere un capro espiatorio.\nAlle 19:10 dopo un interrogatorio durato cinque ore, Oswald fu accusato dalla Polizia di Dallas di essere la persona che aveva assassinato il poliziotto Tippit, anche se al momento, non erano disponibili prove positive di identificazione dell'arma da fuoco, n\u00e9 delle impronte digitali. Per ipotesi, il revolver in possesso di Oswald al momento del suo arresto era compatibile con il tipo d'arma che potrebbe avere sparato i colpi che hanno ucciso Tippit..\nDurante un'intervista con i giornalisti Oswald afferm\u00f2 che lui non aveva sparato n\u00e9 a Tippit n\u00e9 al presidente Kennedy e che nella cospirazione per ammazzare il presidente Kennedy il suo ruolo era stato quello di essere il capro espiatorio (\"\u00abI'm just a patsy\u00bb\")\nCirca alle ore otto di sera il capitano John Will Fritz riprese l'interrogatorio di Oswald, questa volta indagando l'omicidio del Presidente Kennedy. Oswald disse: \u00abIo non sono malcontento, niente mi ha irritato del presidente\u00bb. Poi gli ha chiesto se aveva visto la sfilata e Oswald ha detto che non l'aveva vista. Poi gli chiese se avesse sparato al Presidente e Oswald rispose che non aveva sparato. Poi Oswald disse che non intendeva rispondere ad altre domande senza consiglio e che se non riusciva ad avere un avvocato, allora sperava che l'Unione per le Libert\u00e0 Civili gli avrebbe dato un proprio avvocato per rappresentarlo. A quel punto il capitano Fritz termin\u00f2 l'intervista.\nAlle ore 22:30 Oswald fu accusato dal Capitano Fritz, della Polizia di Dallas di cospirazione e dell'assassinio del Presidente Kennedy.\nIl secondo interrogatorio di Oswald dur\u00f2 circa 2 ore e 30 minuti.\nDurante l'interrogatorio non fu presente alcun avvocato.\nNon vi fu una registrazione stenografica dell'interrogatorio.\nNessun verbale dell'interrogatorio fu redatto, come testimoniato da Fritz stesso, solo alcune note scritte dopo a mano e a memoria da Fritz, furono conservate. Alle 1:30 del 23 novembre Oswald fu formalmente imputato dell'omicidio di Kennedy dal giudice. Nessun avvocato fu nominato per rappresentare gli interessi di Oswald in una qualsiasi delle indagini governative. Oswald fu condannato dalla Commissione Warren, sulla base di indizi, senza che abbia mai avuto alcun difensore e alcun processo. Oswald fu interrogato dalla polizia in totale per circa 8,30 ore, ma di questo lungo interrogatorio non \u00e8 stato redatto dai poliziotti di Dallas alcun verbale.\nOswald non arriv\u00f2 mai a un regolare processo perch\u00e9 venne ucciso a sua volta due giorni dopo l'arresto dal gestore di un night club, Jack Ruby il quale, subito arrestato e interrogato dalla polizia di Dallas, sul motivo del suo gesto, disse: \u00abNon volevo essere un eroe, l'ho fatto per Jacqueline\u00bb e \u00abVolevo risparmiare alla moglie del presidente il processo dell'uomo accusato di aver ucciso il marito\u00bb.\nLa commissione Warren.\nEntrato in carica da vice a Presidente, Lyndon B. Johnson affid\u00f2 subito il lavoro investigativo al presidente della Corte Suprema Earl Warren. Venne poi costituita la commissione Warren, che aveva come compito di mettere insieme tutto il materiale (i movimenti di Oswald, testimonianze, indizi, filmati) e produrre una valutazione tecnico-giuridica sull'accaduto; la commissione volle mantenere pubbliche le indagini in corso e i relativi riscontri. Dal canto suo l'FBI procedette parallelamente con le indagini.\nLe indagini dell'FBI fornirono all'organo oltre 25.000 interviste, 2.300 rapporti, 553 interrogatori, e nel settembre 1964 la Commissione per investigare sull'assassinio del Presidente present\u00f2 il suo rapporto finale: \u00abLee Harvey Oswald ha ucciso da solo il Presidente; Jack Ruby ha ucciso da solo Lee Oswald\u00bb.\nSecondo la commissione, Lee H. Oswald psicolabile, mentalmente disturbato, frustrato, fortemente filo-castrista e violento, decise di diventare famoso uccidendo il presidente Kennedy. Quando la \"limousine\" termin\u00f2 la curva, dal sesto piano della Texas School Book in Dealey Plaza, spar\u00f2 un primo colpo di fucile. Alcuni si voltarono per cercare di capire cosa stesse succedendo e il Presidente Kennedy smise di salutare. Circa due secondi dopo fu esploso un secondo colpo: il proiettile colp\u00ec Kennedy alla schiena, usc\u00ec dalla gola, entr\u00f2 nella schiena di Connally, gli perfor\u00f2 il torace, trapass\u00f2 il polso destro, fratturando il radio e prosegu\u00ec sino a fermarsi nella coscia sinistra del governatore. Un terzo colpo sempre esploso alle spalle del corteo, colp\u00ec il presidente alla testa causando la ferita mortale. Ci\u00f2 comporta che Oswald avrebbe sparato 3 colpi dalla finestra e con due proiettili sarebbe riuscito a uccidere il Presidente e a ferire Connally. Dal rapporto emerge che il proiettile quasi intero rinvenuto sulla barella del governatore Connally e due frammenti piuttosto grandi rinvenuti nella \"limousine\" presidenziale erano stati sparati dal fucile Mannlicher Carcano trovato al sesto piano del deposito dei libri, escludendo cos\u00ec l'uso di qualsiasi altra arma.\nLa teoria della \"pallottola magica\".\nLe conclusione della commissione Warren afferm\u00f2 una tesi, passata alla storia come quella della \"pallottola magica\" (\"magic bullet\"), riferendosi a quel proiettile che caus\u00f2 sette ferite complessive a Kennedy e Connally, rimanendo sostanzialmente integro.\nLe critiche alla \"pallottola magica\".\nLa cosiddetta \"pallottola magica\" dalla traiettoria impossibile e che fer\u00ec Kennedy e il governatore John Connally sarebbe in realt\u00e0 compatibile con la posizione dell'auto presidenziale che stava svoltando. L'aggettivo \"magica\", in senso figurato, sarebbe comunque non appropriato. Tuttavia secondo alcuni, sulla base del filmato girato da Abraham Zapruder, la ricostruzione ufficiale sarebbe incompatibile con il numero e la distanza dei fori delle pallottole sul corpo di John Kennedy. Tra le obiezioni pi\u00f9 forti alla tesi del proiettile singolo da dietro, infatti, si \u00e8 sostenuto che un proiettile non poteva provocare sette ferite, trapassando due corpi, e restare intatto. Il proiettile, di tipo \"full metal jacket\" (cio\u00e8 con camiciatura rinforzata, concepita appositamente per non disperdersi nei corpi e non provocare quindi ferite devastanti), sparato dal Carcano, repertato con il codice CE399 (\"Commission Exhibit\" n. 399) dagli inquirenti, viaggiando ad alta velocit\u00e0, non avrebbe incontrato masse sufficientemente consistenti per frammentarsi. Nel caso del successivo colpo alla testa, al contrario, un proiettile identico si sarebbe frammentato poich\u00e9 avrebbe colpito, in entrata, degli spessi strati di ossa craniche.\nLa ricostruzione secondo la commissione Warren.\nOswald si sarebbe appartato al sesto piano in mezzo ad alcuni scatoloni spostati di recente davanti alla finestra dalla quale partirono gli spari, secondo la balistica, e mont\u00f2 il fucile, il Carcano Mod. 91 che aveva acquistato per corrispondenza grazie alle leggi texane sulle armi da fuoco, e utilizzando un nome falso e una casella di fermoposta. Sugli scatoloni vi erano solo le sue impronte digitali.\nMentre il corteo del Presidente stava attraversando la citt\u00e0 dall'aeroporto di Dallas, per recarsi al Trade Mart, un centro di uffici in periferia in cui Kennedy era atteso per un discorso e un banchetto, alle 12:30 in Dealey Plaza, si sentirono degli spari registrati dalla Centrale di Polizia di Dallas. Dalle fotografie si vede un primo colpo a vuoto che fece voltare le persone a guardare indietro e fer\u00ec leggermente un passante al volto, un secondo colpo che fer\u00ec Kennedy alle spalle facendogli portare le mani alla gola e John Connally sofferente e ferito. Il proiettile, entrato nella schiena di Kennedy e uscito dalla trachea, successivamente colp\u00ec Connally, in posizione non allineata col presidente, mentre la \"limousine\" svoltava ed entrambi guardavano a destra. La pallottola, intatta per aver attraversato solo tessuti molli nel corpo di Kennedy, colp\u00ec Connally incrinandogli una costola, raggiungendo e fratturandogli il radio, e persa potenza, si ferm\u00f2 nella coscia (successivamente cadde nella barella, danneggiata in parte dall'impatto con le ossa del governatore, ma intera). Dopo cinque secondi, mentre la macchina stava per accelerare un terzo colpo, mortale, colp\u00ec Kennedy alla testa, facendo volare via una parte della calotta cranica. \u00c8 dibattuto se sia stato sparato oppure no un quarto colpo.\nKennedy venne colpito a morte, mentre il governatore del Texas Connally non era in pericolo di vita, perch\u00e9 il suo sedile era pi\u00f9 basso e perch\u00e9 si era buttato gi\u00f9 di fianco al riparo sulle ginocchia della moglie Nellie, mentre Kennedy non pot\u00e9 a causa del busto ortopedico che portava. Dalle oltre 700 fotografie scattate in Dealey Plaza e fatte pervenire successivamente alla polizia, in alcune si vede che le persone in un primo momento si buttarono a terra e in un secondo momento corsero in massa verso la Grassy Knoll, una collinetta erbosa presente nella piazza, per vedere chi avesse sparato. Mentre la \"limousine\" si avviava all'ospedale con Kennedy in fin di vita, alcuni poliziotti perlustrarono il deposito di libri. Gli impiegati del quinto piano affermarono di aver sentito tre colpi al piano di sopra. Qualcuno vide fuggire un giovane uomo alto e pallido, simile a Oswald.\nDopo la sparatoria, Oswald si ferm\u00f2 a prendere una bibita per non dare nell'occhio e abbandon\u00f2 il luogo di lavoro senza chiedere un permesso, dopo essere stato brevemente trattenuto dalla polizia ma identificato subito dal proprio datore di lavoro. Al sesto piano la polizia rinvenne un fucile dove successivamente furono identificate le sue impronte; secondo la versione ufficiale dei fatti egli, uscito in tutta fretta in maglietta nonostante il clima di novembre, si rec\u00f2 alla pensione dove alloggiava durante la settimana e, presa la sua pistola, incominci\u00f2 a girovagare per la citt\u00e0 senza meta, mentre la polizia setacciava le strade di Dallas alla ricerca dell'attentatore. \nAlle ore 13:04 Oswald fu visto aspettare l'autobus dalla padrona di casa Earlene Roberts.\nPoco dopo un poliziotto J. D. Tippit, ferm\u00f2 un uomo che corrispondeva al sospettato, ma questi lo uccise con alcuni colpi di pistola.\nL'assassinio del poliziotto avvenne alle 13:09.\nNotato camminare nei pressi di un cinema in atteggiamento sospetto, Oswald vi entr\u00f2 senza pagare il biglietto e la cassiera chiam\u00f2 la polizia. Per questo motivo, arrivarono 26 poliziotti, che lo consideravano l'assassino del collega, e Oswald ,dopo una breve colluttazione, fu arrestato e portato alla centrale di polizia, ove veniva riconosciuto da alcuni testimoni come l'assassino del poliziotto:\nIl fucile trovato nell'edificio, vicino alla finestra, risult\u00f2 essere di Oswald, in tasca gli trovarono un revolver carico, con il quale la polizia ritenne potesse avere ucciso l'agente di polizia Tippit: i proiettili erano gli stessi. Venne sottoposto al test dei nitrati, positivo per la mano, ma non per la guancia, fatto che non si verifica comunque sempre: la polizia ritenne che la sua mano avesse certamente sparato.\nOswald neg\u00f2 tutto, venne ripetutamente fotografato mentre sorrideva alla folla e faceva il saluto a pugno alzato e, avvicinato da un giornalista durante un'improvvisata conferenza stampa nella quale aveva richiesto assistenza legale, sostenne di essere un capro espiatorio ma non ebbe il tempo di dimostrarlo in un regolare processo: domenica 24 novembre, mentre veniva trasferito dalla Centrale della polizia di Dallas alla prigione della contea, venne ucciso da Jack Ruby, il gestore di un \"night club\", apparentemente affetto da turbe psichiche ma presumibilmente collegato a potenti mafiosi e indagato per cospirazione dalla commissione presieduta da Earl Warren.\nLa ricostruzione secondo la HSCA House Select Committee on Assassinations.\nIl 30 settembre 1976 la Camera dei Rappresentanti, visti i fiumi di critiche nate dalla pubblicazione del rapporto della commissione, decise di creare un secondo organo che riesaminasse tutto il materiale probatorio sul caso Kennedy. Nello stesso anno venne creata la HSCA House Select Committee on Assassinations, presieduta da un senatore dell'Ohio, Louis Stokes e coordinata da G. Robert Blakey, avvocato. Per l'HSCA il delitto fu il risultato di una probabile cospirazione anche se non fu possibile determinarne la natura n\u00e9 identificare i partecipanti (oltre a Oswald).\nLa teoria si basava su rapporti incrociati dei reperti balistici (pallottole trovate o perdute), di quelli visivi (ad esempio il filmato di Abraham Zapruder che registr\u00f2 una sequenza di 26 secondi, su una pellicola da 8 millimetri, priva di audio) e di quelli sonori (registrazioni delle varie trasmissioni dei poliziotti che avevano la radio aperta al momento degli spari). Il rapporto HSCA conferm\u00f2 la ricostruzione della Warren Commission, ma individu\u00f2 con una probabilit\u00e0 del 96% un quarto sparo, da parte di un secondo tiratore, presumibilmente appostato su una collinetta erbosa (Grassy Knoll) situata sul lato destro di Elm street.\nLa House Select Committee on Assassinations, costituita negli anni settanta, ammise - nel proprio rapporto finale - la possibilit\u00e0 dell'esistenza di un complotto per assassinare il presidente Kennedy.\nIn particolare la HSCA concord\u00f2 con la teoria della pallottola magica, ma non sui tempi esatti degli eventi, in quanto dalla registrazione sonora che ci fu e dalla registrazione grafica, si sentono i primi 2 colpi sparati in rapida successione, e sul grafico si vede che sono a una distanza precisa di 1,64 secondi uno dall'altro, non abbastanza perch\u00e9 Oswald potesse avere esploso 2 colpi da solo.\nPoi passano circa 5 secondi e quindi si sente un terzo colpo seguito immediatamente da un quarto colpo, dopo un tempo di circa 1,5 secondi uno dall'altro, ma quest'ultimo fu interpretato come un'eco. il terzo sparo avrebbe colpito mortalmente Kennedy alla testa, tra 4,8 e 5,6 secondi dopo. Venne ritenuto probabile che tutti i danni provocati all'interno della \"limousine\" presidenziale, due sul parabrezza, uno sullo specchietto retrovisore e uno nell'imbottitura fossero dovuti alle schegge di due proiettili, ma non si pot\u00e9 stabilire quali dei tre.\nLa HSCA concluse che i proiettili sparati dovevano essere stati probabilmente quattro. Un proiettile, non si sa quale, fin\u00ec lontano colpendo di striscio un marciapiede, la cui scheggia fer\u00ec la guancia di un passante, James Teague, secondo la documentazione fotografica pubblicata dalla commissione Warren.\nIn particolare, secondo la HSCA:\nConclusioni.\nLe conclusioni delle due inchieste ufficiali, quella della Commissione Warren e quella dell'United States House Select Committee on Assassinations, furono simili: Oswald aveva ucciso Kennedy (per compiere un gesto importante e \"rivoluzionario\" che lo avrebbe reso famoso e avrebbe riscattato la sua vita) e poi era stato ucciso a sua volta da Ruby, che intendeva vendicare Kennedy sull'onda dell'emozione, e che era riuscito a sparare a causa dell'insufficiente sorveglianza nella stazione di polizia di Dallas.\nL'HSCA ammise nel proprio rapporto che il Presidente Kennedy era stato s\u00ec ucciso da Oswald, ma quale atto conclusivo di una cospirazione, a differenza di quanto indicato dalla Commissione Warren, secondo la quale Oswald era l'unico colpevole.\nLe reazioni.\nNumerose e diverse furono le reazioni all'assassinio del 35\u00ba Presidente degli Stati Uniti, John Fitzgerald Kennedy. Subito dopo la sparatoria, prima che la morte fosse annunciata, ci fu solo una gran confusione. Essendo periodo di guerra fredda, inizialmente fu poco chiaro se la sparatoria facesse parte di un pi\u00f9 grande attacco contro gli U.S.A. e se il vice presidente Johnson, che procedeva due vetture pi\u00f9 indietro, fosse al sicuro.\nNegli USA.\nLa notizia scosse la nazione: uomini e donne piangevano apertamente; le persone si riunivano nei grandi magazzini per guardare la TV, che ininterrottamente seguiva gli eventi. Il traffico si bloccava e le notizie passavano di auto in auto. Le scuole degli U.S.A. e del Canada furono chiuse.\nLa rabbia contro il Texas e i texani fu segnalata in alcuni individui: diversi fan dei Cleveland Browns, ad esempio, che la domenica successiva giocarono contro i Dallas Cowboys, denigrarono la citt\u00e0 di Dallas scrivendo: \"Hanno ucciso il Presidente\".\nNel mondo.\nLa maggior parte dei capi di Stato espressero la loro indignazione e cordoglio, alcuni alla radio, altri alla televisione, pronunciando messaggi di cordoglio e \"shock\" per l'assassinio. I governi di molti Paesi ordinarono le bandiere a mezz'asta e giorni di lutto. Molti si chiesero se il nuovo presidente Johnson avrebbe continuato la politica di Kennedy oppure no. Alle radio e alle televisioni di molti paesi del mondo, dopo aver interrotto le trasmissioni, furono messe in onda solo musiche funebri, notiziari riguardanti l'assassinio del presidente, interviste o video riguardanti eventuali visite di Kennedy in quel Paese.\nAlle ambasciate americane e ai consolati di tutto il mondo i centralini furono sommersi di chiamate e il personale, scosso, spesso non rispose neppure. Furono aperti registri per le condoglianze; la morte del Presidente stemper\u00f2 la guerra fredda ed entrambe le parti espressero dolore e cordoglio.\nTestimonianze e prove.\nA tutt'oggi le certezze dell'assassinio di Kennedy si reggono su diverse testimonianze:\nMolti documenti governativi sono stati pubblicati in seguito al Freedom of Information Act. Inoltre, sotto la presidenza di Bill Clinton, alla fine del 1998, grazie all'Assassination Record Review Board (ARRB), \u00e8 stato messo a disposizione del pubblico una parte del materiale che le istituzioni posseggono relativamente all'attentato di Dallas, circa 60.000 documenti. Il resto dei documenti (2800 file) venne divulgato solo nel 2017, a norma della legge \"JFK Records Act\" (1992) firmata da George H. W. Bush e dopo la firma dell'ordine di desecretazione da parte di Donald Trump, 25 anni dopo. Alcuni documenti, circa 300, sono tuttavia rimasti secretati almeno fino al 26 aprile 2018, su richiesta di CIA e FBI, poich\u00e9 coinvolgenti la sicurezza nazionale degli Stati Uniti.\nTeorie del complotto e ipotesi sull'omicidio.\nSecondo diversi sostenitori delle teorie del complotto, il presidente Kennedy sarebbe stato ucciso per diverse e mai chiarite motivazioni; nel corso degli anni si sono succedute varie argomentazioni e ipotesi, fino ad ammettere un presunto coinvolgimento di J. Edgar Hoover e l'FBI, Fidel Castro, il KGB, la Mafia, la CIA, Allen Welsh Dulles, gli anticastristi, i petrolieri, il complesso militare-industriale e politico, il sindacato dei trasportatori.\nAspetti controversi.\nConcordanze tra i testimoni indicano l'inizio degli spari poco dopo che da Houston Street la \"limousine\" ebbe svoltato su Elm Street. Il presidente sarebbe stato colpito una prima volta alla gola e dopo pochi istanti una seconda volta al capo. Anche il governatore Connally fu colpito e curato al Parkland Hospital per ferite alla schiena, al petto, al polso e alla coscia sinistra. Sebbene ci siano controversie su quando egli sia stato ferito, esperti forensi della Commissione Warren e della H.S.C.A. credono che le sue prime reazioni siano state simultanee a quella del Presidente e che i due uomini sarebbero stati colpiti con una singola pallottola (quella che procur\u00f2 le prime ferite a Kennedy).\nI medici militari di Washington responsabili dell'autopsia sul presidente si sono pronunciati ritenendo che le ferite fossero causate da due proiettili in base alle seguenti motivazioni:\nLa traiettoria degli spari che colpirono il presidente Kennedy, calcolata dal rilievo medico legale sul corpo, ha un angolo di inclinazione di circa 15\u00b021'. Questa traiettoria indica un colpo radente.\nL'angolo compreso fra la finestra del 6\u00ba piano e l'auto del presidente \u00e8 di circa 55\u00ba. Questa traiettoria indica un colpo molto obliquo, incompatibile con il rilievo del medico legale Comdr. Humes.\nTracciando una retta dalla strada Helm Street, dove c'era il presidente, con un angolo di pi\u00f9 15,21\u00b0, all'indietro si finisce sulle finestre del primo piano del Dal-Tex Building.\nSubito dopo l'assassinio del Presidente Kennedy fu arrestato Eugene Hale Brading, un criminale di lunga carriera, perch\u00e9 aveva \"agito in modo sospetto\" nel Dal-Tex Building\nSecondo i teorici della cospirazione, l'unica postazione dalla quale si sarebbe potuto avere la visuale per uno sparo il cui proiettile potesse effettuare una traiettoria compatibile con le ferite di Kennedy \u00e8 la staccionata nei pressi della collinetta erbosa, ma la foto Polaroid scattata da Mary Moorman non inquadra nessun tiratore in quel luogo: si tratta solamente di macchie di fogliame.\nMalgrado ci\u00f2, le fotografie successive, mostrano molte persone correre verso la collinetta, dalla quale, interrogate successivamente, diranno di aver sentito esplodere i colpi. A ogni modo, non sono mai stati trovati, n\u00e9 nel corpo del Presidente, n\u00e9 in quello del governatore, n\u00e9 sull'automobile n\u00e9 in qualunque altro punto della Dealey Plaza prove che rimandassero a un'altra arma da fuoco o a proiettili differenti rispetto a quelli sparati dal fucile Carcano.\nDecine di testimoni hanno dichiarato di aver sentito uno sparo e di aver visto del fumo nella zona della collinetta posta quasi di fronte a Kennedy e non dal deposito di libri dietro di lui. L'importanza della presenza di fumo \u00e8 discutibile, in quanto nessun fucile moderno emette molto fumo al momento dello sparo. Emerge inoltre, da alcune testimonianze, la presenza di un individuo sulla collinetta che mostrava tessere del servizio segreto per allontanare le persone dalle vicinanze: queste testimonianze tuttavia parrebbero inattendibili, in quanto acclarate esclusivamente dalla testimone Jean Hill che inizialmente, intervistata da una TV di Dallas, dichiar\u00f2 di non aver visto o udito nulla oltre gli spari, ma in seguito cambi\u00f2 pi\u00f9 volte la propria versione dei fatti. Tra l'altro la signora Hill non corse sulla collinetta, come da lei affermato, ma rimase a lungo dalla parte opposta della strada, come dimostrano fotografie e filmati. Il servizio segreto ha smentito la presenza di suoi agenti nella Dealey Plaza quel giorno, mentre erano presenti agenti dell'FBI, essendo un servizio di vigilanza interna.\nIn un'intervista con l'agente di scorta del presidente Kennedy, Clint Hill, al tempo trentaduenne, si fa in parte chiarezza su alcuni punti nebulosi circa la dinamica dell'omicidio.\nSecondo un agente dei servizi segreti, che si trovava in piedi sul predellino dell'automobile immediatamente posteriore alla \"Lincoln\" presidenziale e che mont\u00f2 sulla parte posteriore dell'auto per proteggere la \"first lady\" dagli spari, intervistato avrebbe fatto numerose dichiarazioni:\nIl filmato di Zapruder.\nAbraham Zapruder, un sarto che si trovava sul posto al momento dell'attentato, gir\u00f2 un filmato in 8\u00a0mm della scena. Il procuratore distrettuale Jim Garrison lo volle utilizzare per perseguire Clay Shaw, uomo d'affari di New Orleans accusato da Garrison di aver tramato per attentare alla vita di JFK ma giudicato estraneo alla vicenda al termine di un celebre processo. Zapruder afferm\u00f2 di aver sentito due o tre colpi; successivamente, nella sua testimonianza davanti alla Commissione Warren, ribad\u00ec di non essere in grado di stabilire la fonte degli spari.\nTra il novembre del 1963 e il gennaio del 1964 l'FBI esamin\u00f2, per conto proprio prima e insieme con la commissione Warren poi, una copia del filmato. Si stabil\u00ec che la cinepresa impressionava 18,3 fotogrammi al secondo, la sparatoria incominci\u00f2 circa al fotogramma 170, momento in cui Kennedy colpito si port\u00f2 le mani alla gola e fin\u00ec al fotogramma 313, momento in cui si vedono gli effetti del colpo alla testa: secondo tali osservazioni la sparatoria avvenne in circa 8 secondi. Questi tempi corrisponderebbero a quelli della sparatoria, registrati per caso dalla centrale di polizia di Dallas, per mezzo del microfono della moto dell'agente di polizia H. B. McLain. Il documento fu usato dalla commissione Warren, per completare il quadro probatorio a carico di Lee Harvey Oswald.\nRandolph Robertson, radiologo al Cookeville Regional Medical Center, in uno studio del 2013, usando tecniche computerizzate, ha sincronizzato il filmato di Zapruder con la ripresa sonora dei colpi sparati nella Dealey Plaza. In base al documento, \u00e8 possibile vedere quello che succede sia a John Kennedy sia al governatore Connally, i movimenti della testa di Jacqueline Kennedy, che si volta da sinistra a destra man mano che si sentono gli spari.\nL'analisi dei fotogrammi \u00e8 servita per stabilire con esattezza la tempistica dei colpi in base alle evidenti reazioni dei soggetti ripresi.\nIl primo colpo sparato, andato a vuoto, viene rilevato dal movimento del capo verso destra, sia di Connanly che di Jacqueline Kennedy.\nLa cinepresa impressionava 18,3 fotogrammi al secondo, la sparatoria inizi\u00f2 circa al fotogramma 170, momento in cui Kennedy colpito dal secondo colpo, si port\u00f2 le mani alla gola e fin\u00ec al fotogramma 313, momento in cui si vedono gli effetti del colpo alla testa. Dato che 313-170=143, 143:18,3=7,8 dunque la sparatoria avvenne in circa 8 secondi.\nIl primo colpo, andato a vuoto, tra i fotogrammi 160-170. Kennedy \u00e8 stato colpito dal secondo colpo come si vede dai fotogrammi 190-200. Fra i due colpi ci sono 30 fotogrammi, ovvero 1,63 secondi. Non abbastanza perch\u00e9 Oswald potesse avere esploso 2 colpi da solo.\nIl numero dei proiettili.\nSolitamente chi sostiene la cospirazione o la teoria del gruppo di fuoco afferma che non furono tre colpi (uno a vuoto) sparati dal deposito di libri, con il fucile di Oswald, a uccidere Kennedy e ferire Connally, ma sei-sette colpi, sparati da due o tre o addirittura quattro cecchini in circa 6 secondi; spesso le versioni sono contraddittorie. la versione della pista mafiosa indica Charles Nicoletti (o John Roselli) appostato al deposito di libri o nel vicino Dal Tex Building, con un fucile di precisione, forse con Oswald a supportarlo nel deposito con il suo Mannichler-Carcano, e James E. Files alla collinetta erbosa, dietro la staccionata con la pistola Remington XP Fireball a mirino telescopico, che avrebbero sparato con altri complici i seguenti colpi, pressappoco in questa sequenza: il 1\u00b0, poco udibile (forse colpo di avvertimento o segnale, sparato con una pistola, da un complice); 2\u00b0 e 3\u00b0 (alla schiena di Kennedy, dal deposito e alla schiena e alla spalla di Connally, sempre dal deposito, forse ferendo un passante di striscio rimbalzando sul manto stradale; Kennedy e Connally si voltano, poi si accorgono della ferita), il 4\u00b0 (alla gola di Kennedy, dalla collinetta erbosa o da un edificio davanti; si vede Kennedy portarsi le mani al collo e Connally che si gira) il 5\u00b0 e il 6\u00b0 (al polso e poi alla coscia di Connally, dal deposito di libri, ma da un'altra finestra, e alla testa di Kennedy, colpo mortale, talvolta attribuito a Files, secondo la sua \"confessione\", talvolta al killer della mafia corsa Lucien Sarti; si vede la testa di Kennedy esplodere sul lato destro); a volte viene aggiunto un possibile 7\u00b0 colpo (solo nella versione di Files; quasi contemporaneo al 5 e al 6\u00b0, alla testa o alla nuca di Kennedy, sparato dal deposito di libri da Nicoletti; si vede Kennedy spinto in avanti per una frazione di secondo, prima che l'effetto jet e il colpo contemporaneo provochino lo spostamento indietro e l'apertura della scatola cranica), per un totale dei tre-quattro rumori di sparo udibili e che sarebbero sovrapposti.. I sicari mafiosi avrebbero raccolto e fatto sparire i bossoli, lasciando solo quelli di Oswald con il suo fucile, poi sarebbero tornati subito a Chicago, mentre Oswald, ignaro che i complici lo avevano incastrato, and\u00f2 a casa sua, prima di uscire nuovamente ed essere arrestato. Files afferm\u00f2 che Ruby era in Dealey Plaza; quindi si occup\u00f2 di fare tacere Oswald, uccidendolo due giorni dopo nei sotterranei della stazione di polizia. Nella cosiddetta foto Moorman s'intravede una sagoma umana (per alcuni complottisti Files, per altri il cosiddetto \"Badge Man\") e un lampo vicino al muretto nei pressi della staccionata (secondo chi non crede a queste versioni alternative si tratterebbe solo di un effetto ottico di pareidolia).\nInoltre, studi successivi, incluso quello della United States National Academy of Sciences smentirono le conclusioni e l'accuratezza delle prove usate dalla HSCA per sostenere la teoria dei quattro spari. Tutti i documenti relativi alle indagini sarebbero dovuti restare secretati per settantacinque anni (fino al 2039), ma nel corso del tempo due nuove leggi, il Freedom of Information Act del 1966 e il JFK Records Act del 1992, hanno permesso di pubblicare parte della documentazione.\nLa pista mafiosa.\nUn'altra teoria del complotto vede la presenza della mafia italo-americana come mandante o esecutrice: secondo questa teoria, Oswald a volte viene scagionato, a volte invece coinvolto come fiancheggiatore o come tiratore di supporto. Il mandante viene individuato nel \"boss\" mafioso di Chicago Sam Giancana o in Carlos Marcello di New Orleans e Santo Trafficante Jr., \"boss\" della mafia italo-ispanica della Florida gravitante attorno agli esuli cubani di Miami.\nLa motivazione addotta sarebbe una ritorsione contro le efficaci politiche antimafia e la \"persecuzione\" giudiziaria contro Jimmy Hoffa (il potente sindacalista legato agli uomini di Cosa Nostra) avviate da Robert Kennedy, il Ministro della giustizia (\"Procuratore generale\") nel governo del fratello John, considerate un tradimento dopo che il padre Joseph P. Kennedy si era assicurato i voti della mafia, grazie all'amicizia dei Kennedy con il cantante Frank Sinatra e il boss Giancana. Il complotto avrebbe avuto anche l'appoggio della CIA, il cui ex-direttore Allen Dulles, ancora potente, avrebbe avuto rancore, per essere stato silurato da Kennedy, dopo il fallimento dell'invasione di Cuba. Oswald sarebbe stato coinvolto in quanto squilibrato e fanatico castrista, per essere usato come capro espiatorio e messo subito a tacere da Ruby.\nNel 1964, la Commissione Warren non trov\u00f2 alcuna prova che collegasse l'uccisione di Oswald da parte di Ruby a una pi\u00f9 ampia cospirazione per assassinare il presidente Kennedy. La Commissione concluse che Lee Harvey Oswald era l'unica persona responsabile dell'assassinio del presidente, affermando: \"Sulla base della sua valutazione, la Commissione ritiene che le prove non stabiliscano un legame significativo tra Ruby e la criminalit\u00e0 organizzata. Entrambi i funzionari statali e federali hanno indicato che Ruby non era implicato in attivit\u00e0 della criminalit\u00e0 organizzata.\"\nTuttavia, nel 1979, la House Select Committee on Assassinations (HSCA) scrisse nel suo rapporto finale: \"La Commissione ritiene, sulla base delle prove a sua disposizione, che la criminalit\u00e0 organizzata, come gruppo, non sia stata coinvolta nell'assassinio del presidente Kennedy, ma che le prove disponibili non precludono la possibilit\u00e0 che singoli membri possano essere stati coinvolti\". Il rapporto della Commissione HSCA infatti portava a sostegno di tale conclusione le seguenti prove:\nNel suo libro autobiografico \"Mob Lawyer\", scritto nel 1994 con il giornalista Selwyn Raab, l'avvocato Frank Ragano (storico difensore di Jimmy Hoffa e Santo Trafficante jr.) afferm\u00f2 che nel 1963 trasmise una richiesta di Hoffa a Trafficante e Marcello, chiedendo che il presidente Kennedy venisse ucciso e il giorno in cui avvenne l'omicidio brind\u00f2 con Trafficante. Nel 1987 Trafficante gli rivel\u00f2 in punto di morte che la mafia era coinvolta nell'assassinio del presidente e disse in italiano: \"Non avremmo dovuto uccidere Giovanni\", intendendo il presidente, \"avremmo dovuto uccidere Bobby\", riferendosi al fratello Robert Kennedy.\nNel suo libro di memorie \"Bound by Honor: A Mafioso's Story\", Bill Bonanno, figlio del boss della mafia di New York Joseph Bonanno, ha rivelato che diverse famiglie mafiose avevano legami di lunga data con i cubani anti-castristi attraverso i casin\u00f2 dell'Avana gestiti dalla mafia prima della rivoluzione cubana. Molti esuli cubani e capi mafiosi non amavano il presidente Kennedy, accusandolo della fallita invasione della Baia dei Porci, e il fratello, allora Procuratore generale degli Stati Uniti Robert F. Kennedy, che aveva condotto un attacco senza precedenti contro la criminalit\u00e0 organizzata; Bonanno rifer\u00ec di aver percepito il coinvolgimento della mafia quando Jack Ruby uccise Oswald poich\u00e9 sapeva che Ruby era un socio di Sam Giancana.\nIl sicario mafioso James Files si autoaccus\u00f2 nel 1994 del delitto, sostenendo la tesi di una cospirazione cui avrebbero partecipato lui, Charles Nicoletti, John Roselli, Jack Ruby e lo stesso Oswald; Files disse che avrebbe commesso materialmente il delitto con il complice Nicoletti: . Questa teoria \u00e8 screditata dalla mancanza di credibilit\u00e0 dello stesso Files, accertata dall'FBI. L'ex mafioso avrebbe raccontato una storia inventata per avere uno sconto di pena, essendo stato condannato a 30 anni per vari reati, compresa la sua collusione con la criminalit\u00e0 organizzata e il tentato omicidio di un agente federale.\nNel 1988 lo scrittore e sceneggiatore Stephen J. Rivele raccolse le confessioni del trafficante di droga c\u00f2rso Christian David, che gli rivel\u00f2 che nel 1963 la mafia italo-americana chiese aiuto per uccidere Kennedy al boss della mafia c\u00f2rsa a Marsiglia, Antoine Guerini, che reclut\u00f2 i tre killer Lucien Sarti, Sauveur Pironti e Roger Bocognani: da Marsiglia i tre sicari vennero condotti a Citt\u00e0 del Messico, dove passarono un mese a preparare l'attentato; un corriere della mafia di Chicago li accompagn\u00f2 al posto di confine di Brownsville, da dove entrarono in Texas con falsi passaporti italiani; a Dallas la mafia aveva affittato un alloggio per evitare che i tre fossero registrati in albergo e il giorno dell'attentato Pironti e Bocognani si appostarono in due caseggiati sul percorso di Kennedy mentre Sarti sulla collinetta di Grassy Knoll; compiuta la missione, i tre rimasero nascosti per dieci giorni negli Stati Uniti, poi tornarono a Marsiglia via Montreal, in Canada.\nNel 2004 il procuratore Charles Brandt pubblic\u00f2 il libro-inchiesta \"I Heard You Paint Houses\" (da cui venne tratto il film \"The Irishman\", uscito nel 2019 e diretto da Martin Scorsese), che riportava le confessioni in punto di morte dell'ex sindacalista e gangster Frank Sheeran, braccio destro di Jimmy Hoffa e del boss mafioso Russell Bufalino: Sheeran affermava di aver conosciuto nel corso della sua \"carriera\" importanti boss mafiosi come Sam Giancana, Carlos Marcello e Trafficante e, nel corso di tali incontri, gli vennero presentati anche Jack Ruby (in veste di socio di Giancana) e David Ferrie (come pilota personale di Marcello); Sheeran raccont\u00f2 che nel novembre 1963 venne incaricato da Bufalino di ritirare alcuni fucili a Brooklyn, che gli vennero consegnati da Anthony \"Tony Pro\" Provenzano (caporegime della Famiglia Genovese e dirigente dei Teamsters), per poi portarli a Baltimora, dove lo aspettavano David Ferrie e un altro mafioso dei Genovese. Sheeran sospett\u00f2 che i fucili vennero utilizzati nell'omicidio del presidente Kennedy ma si guard\u00f2 bene dal chiedere spiegazioni.\nJim Garrison e il processo a Clay Shaw.\nAnche l'allora Procuratore distrettuale di New Orleans, Jim Garrison, rivolse la sua attenzione a Johnson e agli ambienti governativi. Le conclusioni della commissione investigativa federale, istituita dal presidente Johnson, contenute nella Warren Commission Report, sono state lungamente e fortemente contestate da Garrison, durante un processo che incriminava l'imprenditore Clay Shaw, membro di una S.p.A. denominata Permindex (una societ\u00e0 fondata a Roma nel 1958, secondo alcuni collegata alla CIA e, in Europa, a uomini della loggia massonica P2), per l'omicidio del presidente Kennedy. Secondo Garrison, il complotto sarebbe nato da un circolo di omosessuali anticomunisti che Shaw, sotto lo pseudonimo di Clay Bertrand, avrebbe organizzato. Il nome del misterioso Bertrand ricorre in alcuni documenti della commissione Warren, avendo inoltre contattato telefonicamente Dean Andrews, avvocato di New Orleans, perch\u00e9 assumesse la difesa di Oswald (in seguito Andrews sostenne che Bertrand non era Shaw ma Eugene Davis). Shaw avrebbe avuto poi l'incarico di fare da collegamento, assieme all'ex agente FBI Guy Banister, \"detective\" privato ultraconservatore, in quanto agenti della CIA di livello elevato, tra ambienti militari e dell'FBI deviati, e l'organizzazione a livello locale in cui avrebbe coinvolto diversi frequentatori della sua cerchia; tra essi, David W. Ferrie (suo amico e anticastrista, nonch\u00e9 ex istruttore di Oswald nella Civil Air Patrol, cacciato per omosessualit\u00e0 con una recluta; in seguito morto per aneurisma cerebrale, o suicida), Jack Ruby (secondo Garrison anche lui segretamente gay e collegamento con la mafia) e lo stesso Oswald, che per Garrison era un agente dei servizi segreti militari di basso livello. Elementi militari di Washington avrebbero quindi fornito la manovalanza, tra sicari, agenti CIA e paramilitari cubani anticastristi.\nNei decenni che hanno seguito la tragedia sono state fatte molte ipotesi sull'omicidio di Kennedy: a causa della pressione di vari movimenti americani, il presidente Gerald Ford istitu\u00ec la Commissione scelta della Camera dei deputati sui casi di assassinio (\"United States House Select Committee on Assassinations\" o HSCA), che reinterpret\u00f2 i dati raccolti in chiave cospirativa, a causa di varie incongruenze del Rapporto Warren come la presunta impossibilit\u00e0 per Oswald di sparare tre colpi in otto secondi, con un fucile definito \"da quattro soldi\", o di colpire con un solo proiettile sia Kennedy sia Connally. Garrison cita anche alcune incogruenze che per\u00f2 non risultano dal rapporto Warren ma solo in altre ricostruzioni: il rinvenimento del fucile Carcano senza alcuna impronta e il rilevamento dell'impronta di Oswald sul fucile dopo quattro giorni, lo studio delle traiettorie dei colpi delle ferite di Kennedy e Connally comprese fra 15\u00b0 e 25\u00b0, che non sono compatibili con gli angoli d'incidenza dei colpi dal 6\u00ba piano che \u00e8 compreso fra 55\u00b0 e 65\u00b0, l'impossibilit\u00e0 per Oswald di essere al 6\u00ba piano alle ore 12:30 essendo stato visto dal poliziotto Baker al 2\u00ba piano alle ore 12:32, la cosiddetta \"pallottola magica\" (secondo Garrison e altri complottisti la traiettoria era impossibile e il proiettile si sarebbe schiacciato incrociando le ossa del solo polso di Connally, come verificato in alcuni test forensi) il confronto dei bossoli trovati sull'auto di Tippit, che sarebbero (secondo Garrison) completamente diversi da quelli del revolver di Oswald.\nGarrison sosteneva la presenza di tre coppie di cecchini paramilitari in Dealey Plaza (una nel deposito, una sulla collinetta erbosa da cui secondo lui sarebbe partito il colpo fatale, un'altra in un palazzo vicino), pi\u00f9 diversi basisti e un telefonista, per un totale di 12 uomini (molti negli anni, seguendo questa ricostruzione, si sono autoaccusati o hanno accusato altri di essere uno dei cecchini ma nessuno ha mai fornito prove per queste affermazioni). Ha inoltre sostenuto che Oswald sarebbe stato coinvolto solo per essere usato come capro espiatorio mediante un'abile montatura (secondo Garrison i giornali australiani avevano gi\u00e0 ricevuto la biografia di Oswald, indicato come \"killer\", prima che questi fosse incriminato a Dallas), e quindi silenziato da Ruby; lesse inoltre come omicidi mascherati le morti sospette di alcuni testimoni tra cui quella dello stesso Ruby, deceduto di cancro in prigione, e quella di Ferrie.\nIl procuratore Garrison rinvi\u00f2 a giudizio Shaw per il reato di cospirazione e omicidio, accusandolo di aver voluto eliminare Kennedy per conto della CIA che lo aveva da tempo reclutato e degli anticastristi delusi che frequentava abitualmente. Garrison sapeva che Shaw rischiava principalmente l'accusa di cospirazione, e la condanna a 10 anni, per cui cerc\u00f2 di accordarsi con lui (e anche con Ferrie prima della sua morte): se si fosse dichiarato colpevole e avesse collaborato la pena sarebbe stata notevolmente ridotta, ma solo se avesse testimoniato contro uno dei presunti sicari, l'unico che Garrison sarebbe riuscito a identificare pur non avendo prove, un certo Manuel Garc\u00eda Gonzalez, esule cubano anticomunista residente a Miami.; Shaw rifiut\u00f2 e si dichiar\u00f2 innocente.\nDurante il processo, che ebbe luogo nel gennaio-febbraio 1969, Garrison chiam\u00f2 l'assicuratore Perry Russo come testimone principale. Russo testimoni\u00f2 di aver partecipato a un \"party\" a casa dell'attivista anticastrista David Ferrie, cui parteciparono, tra gli altri, anche Lee Harvey Oswald - che la Commissione Warren indic\u00f2 come l'esecutore e unico responsabile dell'omicidio - e quel Clay Bertrand, personaggio noto nella comunit\u00e0 gay, che Russo, in aula, riconobbe nell'imputato Clay Shaw. Russo rifer\u00ec che in quell'occasione, i partecipanti al \"party\" discussero dell'idea di assassinare Kennedy.\nTuttavia, nelle carte relative al primo colloquio con Russo, sostenuto dal sostituto procuratore Andrew Sciambra, non si faceva alcun riferimento al suddetto \"party\", e veniva inoltre riportato che Russo aveva incontrato Bertrand/Shaw in due occasioni, e nessuna delle due ebbe luogo a un \"party\". La grave omissione di Sciambra nel riportare l'episodio del \"party\" venne abilmente sfruttata dagli avvocati di Shaw, che sollevarono la questione di attendibilit\u00e0 circa la testimonianza di Russo.\nUn altro testimone, Charles Spiesel, indebol\u00ec ulteriormente la tesi accusatoria. Fu costretto ad ammettere di aver intentato causa nel 1964 contro uno psichiatra e la citt\u00e0 di New York, poich\u00e9 sostenne di essere stato ipnotizzato dalla polizia e da altri personaggi non meglio identificati. Rifer\u00ec, inoltre, che prendeva regolarmente le impronte digitali ai suoi figli. Spiesel era stato convocato per testimoniare di aver partecipato a una riunione cui sarebbe stato presente anche Clay Shaw, presentatosi come Clay Bertrand. Anche le testimonianze di persone che si prostituivano in ambito gay le quali identificarono Shaw in Bertrand, furono considerate inattendibili.\nIl 21 gennaio 1969 ebbe inizio il processo e il 1\u00ba marzo dello stesso anno, dopo meno di un'ora di camera di consiglio, la giuria all'unanimit\u00e0 assolse Shaw per non aver commesso il fatto.\nShaw torn\u00f2 libero e nel 1971 decise di fare causa allo stesso Garrison, ma mor\u00ec di tumore prima dell'inizio del processo. Alcuni ritennero che Shaw fu perseguitato ingiustamente; Diego Verdegiglio, autore di una monumentale opera sull'assassinio Kennedy (\"Ecco chi ha ucciso John Kennedy\", che sostiene la colpevolezza del solo Oswald), sottolinea a suo dire la somiglianza fra il processo intentato da Garrison contro Clay Shaw ed il processo che si tenne contro Enzo Tortora in Italia: in entrambi i casi gli imputati furono accusati ingiustamente, vennero assolti, ma morirono di cancro qualche anno dopo; per molti ci\u00f2 avvenne per la tendenza di Garrison a vedere complotti e a causa dei pregiudizi che il procuratore nutriva verso gli omosessuali, da lui definiti \"invertiti\", \"anormali\" e \"depravati\".\nClay Shaw fu l'unico giudicato in vita per il delitto Kennedy (Oswald fu giudicato colpevole solo \"post mortem\") e fu dunque scagionato, anche se Garrison continu\u00f2 nelle sue tesi cospirazioniste tentando di coinvolgere il Presidente Johnson e alcuni politici texani come mandanti \"morali\" dell'omicidio, per favorire il cosiddetto complesso militare-industriale favorevole alla guerra del Vietnam, sostenendo la partecipazione attiva di settori della CIA e dell'FBI (che sempre secondo il procuratore avrebbe cambiato il percorso del corteo e rimosso alcune precauzioni di sicurezza), della mafia e dei paramilitari anticastristi. L'omicidio, visto il presunto doppio gioco di Oswald, doveva inoltre essere attribuito ad un ordine di Fidel Castro e ai servizi segreti cubani, in modo che gli USA potessero invadere l'isola con questo \"casus belli\", dopo aver rimosso Kennedy che si era opposto ad altre operazioni dopo il fallito sbarco alla Baia dei Porci e il disgelo con Nikita Chru\u0161\u010d\u00ebv dopo la crisi dei missili di Cuba.\nNegli anni successivi al processo, Garrison scrisse il libro \"Sulle tracce degli assassini\", in cui sostenne che Clay Shaw era in realt\u00e0 un agente della CIA, sebbene Shaw negasse vigorosamente questa ipotesi. La tesi e la storia di Garrison sono al centro del film di Oliver Stone \"JFK - Un caso ancora aperto\" (1991), in cui Garrison \u00e8 presentato come un eroe che si batte contro il complotto.\nNel 1979 Richard Helms, gi\u00e0 direttore della CIA, testimoni\u00f2 sotto giuramento che Clay Shaw era stato per un periodo di tempo al servizio di una sezione della CIA, lavorando come informatore. Nel 1996 l'agenzia conferm\u00f2 che Shaw era stato reclutato come agente di quinto livello (\"Five Agency Clearance\") nel 1949.; secondo Diego Verdegiglio e altri risulta che Shaw fosse in effetti, almeno in anni precedenti, un informatore della CIA per il Sudamerica, come altri imprenditori statunitensi che viaggiavano per lavoro forniva dei rapporti sulla situazione dei paesi che visitava, ma non aveva un incarico di tale importanza (come sostenuto da Garrison) da poter organizzare o essere al centro di un complotto per l'omicidio del Presidente, di cui si era inoltre dichiarato pubblicamente ammiratore (Shaw era anche registrato come elettore democratico).\nNello stesso anno, la United States House Select Committee on Assassinations afferm\u00f2 di essere \"incline a credere che Oswald si trovasse a Clinton, in Louisiana, tra l'agosto e il settembre del 1963\", e che testimoni avevano \"stabilito una connessione di non specificata natura tra Ferrie, Shaw e Oswald meno di tre mesi prima dell'omicidio di Kennedy\".\nA partire dagli anni duemila, conferme a Garrison (morto nel 1992) sui collegamenti Permindex-CIA giungono attraverso il lavoro del ricercatore canadese Maurice Philipps, grazie all'accesso da lui ottenuto ai documenti privati consegnati come lascito testamentario da Louis Bloomfield, fondatore della Permindex, all'Archivio di Stato del Canada. Nonostante ci\u00f2, un collegamento diretto di Clay Shaw con il delitto Kennedy non \u00e8 mai stato appurato.\nIl presunto coinvolgimento dei \"three tramps\".\n \"The Dallas Morning News\", il \"Dallas Times Herald\", e il \"Fort Worth Star-Telegram\" fotografarono tre senzatetto scortati dalla polizia vicino al Texas School Book Depository poco dopo l'assassinio di Kennedy. Gli uomini pi\u00f9 tardi divennero noti come i \"three tramps\" (i tre vagabondi). Secondo Vincent Bugliosi, affermazioni che questi uomini fossero coinvolti in una cospirazione ebbe origine dal teorizzatore Richard E. Sprague, che compil\u00f2 le fotografie nel 1966 e nel 1967, e successivamente le gir\u00f2 a Jim Garrison durante la sua indagine su Clay Shaw.\nComparendo in una udienza pubblica il 31 dicembre 1968, l'episodio di \"The Tonight Show\", Garrison mostr\u00f2 una fotografia dei tre e sugger\u00ec che essi fossero stati coinvolti in un omicidio.. Pi\u00f9 avanti, nel 1974, gli investigatori di omicidi Alan J. Weberman e Michael Canfield confrontarono le fotografie degli uomini a coloro che essi sospettavano fossero coinvolti in una cospirazione e dissero che due degli uomini erano gli scassinatori del Watergate, E. Howard Hunt e Frank Sturgis. Il comico e attivista dei diritti civili Dick Gregory contribu\u00ec a portare l'attenzione dei media nazionali sulle dichiarazioni contro Hunt e Sturgis nel 1975 dopo aver ottenuto il confronto fotografico da Weberman e Canfield. Subito dopo Gregory tenne una conferenza stampa che ricevette una considerevole attenzione e le sue accuse furono riportate sui periodici \"Rolling Stone\" e \"Newsweek\".\nLa Commissione Rockefeller rifer\u00ec nel 1975 che essi indagavano sulla dichiarazione che Hunt e Sturgis, su incarico della CIA, parteciparono all'assassinio di Kennedy. Il rapporto finale di quella commissione stabil\u00ec che testimoni che asserirono che i \"derelitti\" avevano una somiglianza a Hunt o Sturgis \"non pareva avessero alcuna caratteristica nell'identificazione della fotografia oltre al fatto di essere quella di un qualunque uomo medio\". Il loro rapporto stabil\u00ec anche che l'agente FBI, un \"esperto riconosciuto a livello nazionale nella identificazione tramite foto e in analisi delle fotografie\" insieme al laboratorio fotografico dello FBI, aveva concluso dal confronto delle fotografie che nessuna delle persone [della foto] era Hunt o Sturgis. Nel 1979, la Commissione HSCA rifer\u00ec che antropologi forensi avevano gi\u00e0 analizzato e confrontato le fotografie dei \"vagabondi\" con quelle di Hunt e Sturgis, come con quelle di Thomas Vallee, Daniel Carswell e Fred Lee Chrisman. Secondo il Comitato, solo Chrisman assomigliava a qualcuno dei vagabondi, ma appur\u00f2 che egli il giorno dell'assassinio non era sulla Dealey Plaza.\nNel 1992, la giornalista Mary La Fontaine scopr\u00ec il 22 novembre 1963 registrazioni dell'arresto che il Dipartimento di Polizia di Dallas aveva rilasciato nel 1989, che citavano i tre uomini quali Gus W. Abrams, Harold Doyle e John F. Gedney. Secondo i rapporti sull'arresto i tre uomini \"furono portati fuori da un box per auto sulla strada subito dopo che spararono al Presidente Kennedy\", detenuti come \"prigionieri per indagini\", descritti come disoccupati che passavano per Dallas, quindi rilasciati quattro giorni dopo.\nCon l'avvento di internet le varie fotografie dei tre vagabondi divennero di pubblico dominio, venne cos\u00ec accertato che uno dei tre, il pi\u00f9 vecchio, era Chauncey Marvin Holt; un texano che aveva legami con la mafia e con la comunit\u00e0 dell'intelligence.\nLui stesso raccont\u00f2 la vicenda in varie interviste e in un documentario dichiarando anche che era stato lui a preparare il documento falso che Lee Oswald aveva con se al momento dell'arresto, e che aveva inoltre falsificato i \"pass\" del Secret Service utilizzati dagli attentatori e i loro complici; Holt non fu comunque in grado di produrre nessuna prova a riguardo.\nPresunti testimoni contro Johnson e confessioni postume.\nIl caso Kennedy suscita da sempre l'interesse dei cospirazionisti, dando vita a numerose teorie del complotto.\nEverett Howard Hunt indic\u00f2 prima di morire il responsabile politico in Lyndon Johnson, cos\u00ec pure Madeleine Duncan Brown indica Johnson come mandante politico. Entrambi hanno rilasciato interviste, che combaciano su molti punti.\nPresunto ruolo di J.D. Tippit.\nSecondo documenti desecretati nel 2017, tra i sospetti dell'FBI, oltre a Oswald, vi fu lo stesso poliziotto texano da questi assassinato poco dopo, J.D. Tippit, di idee molto conservatrici. Un informatore dei federali, H. Theodore Lee, aveva sentito dire da alcuni frequentanti un'associazione pro-Cuba che Tippit avrebbe sparato il colpo mortale, e che lui, Oswald e Ruby (l'omicida dello stesso Oswald), si sarebbero incontrati la settimana prima dell'omicidio.\nCoinvolgimento di Charles Harrelson.\nIl \"killer\" Charles Harrelson (padre dell'attore Woody) in prigione confess\u00f2 di essere stato coinvolto nell'omicidio. Del suo coinvolgimento si parl\u00f2 in un episodio di \"The Men Who Killed Kennedy.\""}
{"id": "597819", "revid": "899609", "url": "https://it.wikipedia.org/wiki?curid=597819", "title": "NES (disambigua)", "text": ""}
