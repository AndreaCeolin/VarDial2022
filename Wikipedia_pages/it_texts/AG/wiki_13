{"id": "535033", "revid": "11959", "url": "https://it.wikipedia.org/wiki?curid=535033", "title": "Carlo Taormina", "text": "Carriera da avvocato.\nConsegue la laurea in giurisprudenza all'Universit\u00e0 \"La Sapienza\" di Roma, divenendo dapprima avvocato e, in seguito, magistrato; decide poi di dedicarsi nuovamente alla professione forense.\nCome avvocato ha seguito casi delicati e molto noti all'opinione pubblica, quali:\n\u00c8 stato inoltre legale di:\nCarriera accademica.\nOltre all'attivit\u00e0 forense si dedica anche all'insegnamento: nel 1975 diviene professore ordinario di Procedura Penale all'Universit\u00e0 di Macerata, ruolo che tuttora ricopre all'Universit\u00e0 degli Studi di Roma \"Tor Vergata\". Tra i maestri che hanno influenzato il suo pensiero figurano Alfredo De Marsico, Giuseppe Sabatini e Giovanni Conso. Costante, nella sua elaborazione scientifica, \u00e8 la preoccupazione della piena attuazione del contraddittorio tra le parti tra accusa e difesa. Tra le sue opere figurano un Manuale di diritto processuale e diverse monografie. \u00c8 direttore responsabile, dal 1975, della rivista specializzata \"La Giustizia Penale\". \u00c8 stato inoltre condirettore della rivista \"Il Foro Italiano\".\nCarriera politica.\nTaormina cominci\u00f2 la sua carriera politica nel 1996, candidandosi in Forza Italia alla Camera nel collegio di Roma Monte Sacro in rappresentanza del Polo per le Libert\u00e0: ottenne il 49,9% dei consensi e fu sconfitto per una manciata di voti dall'esponente de L'Ulivo Ennio Parrelli.\nDeputato di Forza Italia (2001-06).\nNella XIV Legislatura (2001-2006) \u00e8 deputato nelle file di Forza Italia con il ruolo di vice capogruppo del partito alla Camera, eletto nel collegio 29 (Melzo) della circoscrizione III (Lombardia 1) attraverso la lista civetta \"Abolizione Scorporo\".\nIl suo mandato politico non \u00e8 stato rinnovato nella XV Legislatura (2006-08).\nSul periodo da deputato, sottosegretario e avvocato di Berlusconi ha in seguito dichiarato:\nSottosegretario al Ministero dell'Interno (2001).\nTaormina \u00e8 stato brevemente sottosegretario al Ministero dell'Interno nel Governo Berlusconi II: da tale incarico si dimise dopo solo sei mesi (il 5 dicembre 2001), quando la stampa fece notare che il suo ruolo di sottosegretario delegato \"per le materie relative al coordinamento delle iniziative antiracket e antiusura, e al coordinamento delle iniziative di solidariet\u00e0 per le vittime di reati di tipo mafioso\" era in conflitto d'interessi con l'esercizio della difesa legale a favore di vari imputati per vicende di mafia e in processi penali in cui lo Stato si era costituito parte civile. In particolare fece scalpore l'episodio in cui si present\u00f2 in veste di legale difensore del boss della Sacra corona unita Francesco Prudentino, accompagnato dalla scorta che gli spettava in quanto sottosegretario al Ministero dell'Interno.\nLegge sul legittimo sospetto.\nTaormina fu l'estensore del testo originale della legge ad personam sul legittimo sospetto (poi Legge Cirami):\nCommissione Ilaria Alpi e Commissione Telekom Serbia.\nTaormina inoltre fu presidente della commissione parlamentare d'inchiesta sulla morte di Ilaria Alpi e Miran Hrovatin, ma anche in quella sede dest\u00f2 polemiche quando fu accusato di aver usato i poteri inquirenti per controllare i lavori dell'altra Commissione avente sede in quel periodo a palazzo San Macuto, quella sull'affare Telekom Serbia, di cui era ugualmente membro:\nNel settembre 2003, a seguito delle inchieste de \"La Repubblica\", ha fatto ammenda e annunciato il proprio ritiro dalla vita politica. \u00c8 comunque rimasto in Parlamento fino al 2006.\nAttivit\u00e0 legislativa.\nTaormina ha presentato come primo firmatario diverse proposte di legge, prevalentemente in ambito legale-processuale, tra cui:\nCome cofirmatario, ha presentato proposte relative a temi diversi (eutanasia, droghe leggere, prostituzione, pena di morte, unioni civili e matrimonio omosessuale):\nIscrizione al Movimento 5 Stelle e Italia Libera.\nNel marzo 2016 Taormina ha annunciato la propria iscrizione al Movimento 5 Stelle, che aveva gi\u00e0 sostenuto alle elezioni europee del 2014.\nTaormina ha comunque specificato di non voler rientrare nella politica attiva e di voler proseguire la propria carriera di avvocato, sostenendo il movimento di Beppe Grillo solo come cittadino.\nNel 2017 partecipa a \"Italia a 5 Stelle\", festa ufficiale del movimento, venendo contestato da alcuni attivisti.\nIn seguito alla nascita del Governo Conte II Taormina lascia l'M5S, essendo contrario all'alleanza con il Partito Democratico.\nIl 14 dicembre 2020 annuncia la nascita del movimento \"Italia Libera\" insieme a esponenti di Forza Nuova, i \"No Mask\" e i \"Gilet Arancioni\" dell'ex generale dei carabinieri Antonio Pappalardo.\nProcedimenti giudiziari.\nCondanna per discriminazione in ambito lavorativo delle persone omosessuali.\nNonostante abbia sostenuto opinioni liberali come l'istituzione delle unioni civili omosessuali, durante la sua attivit\u00e0 politica, nel 2013, al programma \"La zanzara\" ha rilasciato alcune dichiarazioni di carattere omofobo e ha reiteratamente affermato di non voler assumere nel proprio studio avvocati, altri collaboratori o lavoratori omossessuali.\nIl Tribunale del lavoro di Bergamo, a seguito del ricorso presentato dall'associazione \"Avvocatura per i diritti LGBTI - Rete Lenford\", ha ritenuto che le espressioni di Taormina fossero, in quanto discriminatorie verso gli omosessuali, idonee a dissuadere determinati soggetti dal presentare le proprie candidature allo studio professionale e, quindi, atte a ostacolare il loro accesso al lavoro o a renderlo maggiormente difficoltoso, in violazione delle norme a tutela della parit\u00e0 di trattamento in materia di occupazione e di condizioni di lavoro. Per tale ragione, il 6 agosto 2014, lo ha condannato a corrispondere la somma di 10.000,00 Euro a titolo di risarcimento del danno.\nA seguito della condanna, ha impugnato il provvedimento chiedendone la riforma alla Corte d'Appello di Brescia, che tuttavia, con sentenza dell'11 dicembre 2014, ha respinto il suo ricorso e confermato il provvedimento di primo grado. Successivamente ha presentato un ulteriore ricorso alla Corte suprema di cassazione la quale ha coinvolto la Corte di giustizia dell\u2019Unione europea che in data 23 aprile 2020 ha confermato la condanna e il pagamento di 10.000 euro a titolo di risarcimento.\nEsperienze successive.\nDal 2007 partecipa come opinionista calcistico alla trasmissione sportiva \"Il processo di Biscardi\" distinguendosi sia per la sua fede romanista sia per la sua avversione per la Juventus. Il 7 novembre 2008 ha fondato la Lega Italia, movimento presieduto dallo stesso Taormina, con il quale si \u00e8 candidato alla presidenza della regione Lazio alle elezioni regionali del 2010. Nel 2009 si \u00e8 scagliato contro Beppino Englaro e i magistrati di Udine per aver permesso la morte di Eluana Englaro, annunciando una denuncia per omicidio premeditato.\nTaormina si \u00e8 opposto al disegno di legge sul processo breve, definendolo \"Vergognoso, criminale, criminogeno e ridicolo\". Secondo Taormina, Berlusconi ha premuto sull'approvazione del processo breve come minaccia per alzare il prezzo e ottenere la norma sul legittimo impedimento. Tale norma, che secondo Taormina \u00e8 \"palesemente incostituzionale\" in quanto \"il presupposto dell'impedimento \u00e8 una carica\", \u00e8 esplicitamente temporanea per permettere l'approvazione di un lodo Alfano-bis come legge costituzionale.\nNel 2011 \u00e8 stato nominato principe reggente di Filettino, comune del Frusinate il cui sindaco, in reazione alla manovra \"taglia-comuni\" dell'ultimo governo Berlusconi, ha avviato un movimento secessionista. Sulla manovra del governo Monti, Taormina si \u00e8 dichiarato in sintonia con la Lega Nord. In un'intervista al programma radiofonico \"La Zanzara\" risponde alla domanda \u00abQual \u00e8 il pi\u00f9 grande criminale che ha difeso?\u00bb dicendo che \u00e8 stato un parlamentare della Democrazia Cristiana ora non pi\u00f9 in politica.\nNel 2017 \u00e8 uno dei molti firmatari dell'appello del giornale \"Il Tempo\" che chiede la scarcerazione, con differimento e sospensione pena per motivi di salute, in favore dell'ex parlamentare Marcello Dell'Utri, condannato per concorso esterno in associazione mafiosa e altri reati minori.\nNel 2020 deposita una denuncia contro il governo Conte-bis per l'inadempienza dell'esecutivo nell'applicare una tempestiva azione profilattica contro la pandemia da SARS-CoV-2\nNel dicembre 2020 annuncia la nascita di un nuovo soggetto politico Italia Libera, al quale aderiranno i militanti di Forza Nuova e alcuni fuoriusciti dal Movimento 5 Stelle.\nIl 12 ottobre 2021 esprime difesa nei confronti di 5 arrestati, tra cui i due leader di Forza Nuova, in seguito ad assalti consumatisi in una manifestazione \"No Green Pass\" nella quale era presente anche l'avvocato, che in un'intervista a \"La Stampa\" definisce Italia Libera \u00abuna sorta di governo di liberazione nazionale per le riforme dello Stato. E certo non si tratta di un\u2019organizzazione di sinistra\u00bb."}
{"id": "535034", "revid": "599013", "url": "https://it.wikipedia.org/wiki?curid=535034", "title": "Ias", "text": ""}
{"id": "535036", "revid": "1305772", "url": "https://it.wikipedia.org/wiki?curid=535036", "title": "Tarahumara", "text": "I tarahumara costituiscono una popolazione che risiede nell'attuale territorio del Chihuahua (Messico). Tra di loro si definiscono \"rar\u00e1muri\", che significa \"pianta idonea per la corsa\" in riferimento alla pratica della corsa che \u00e8 tipica di questo popolo, mentre tarahumara \u00e8 il termine con cui vennero chiamati dagli spagnoli. Tarahumara identifica anche la lingua parlata da questo popolo. \nSi stima che la popolazione dei Tarahumara si aggiri fra i 50.000 e i 70.000 individui. La maggior parte ha ancora uno stile di vita tradizionale: vivono in ripari naturali come le grotte fra le montagne o in piccole capanne di legno o di pietra. L'agricoltura \u00e8 basata sul mais e sui fagioli. Praticato \u00e8 anche l'allevamento e molti Tarahumara sono transumanti.\nIl linguaggio tarahumara \u00e8 della famiglia uto-azteca. Bench\u00e9 in declino a causa dell'invadenza dello spagnolo, \u00e8 ancora parlato.\nOrganizzazione politica e sociale.\nI Tarahumara possiedono uno spirito democratico. La popolazione \u00e8 guidata da un \u201cSiriame\u201d, capo del gruppo, che svolge funzioni di giudice civile; vi sono poi diversi uomini incaricati di rendere effettive le disposizioni del governatore. Sono molto rari i casi in cui i tarahumara non riescano a risolvere i problemi nel corso delle riunioni domenicali, per cui le autorit\u00e0 statali e federali rappresentano nella maggior parte delle occasioni delle figure mitiche. \nIl Governatore (\"Siriame\"), \u00e8 frequentemente il pi\u00f9 anziano e pieno di esperienza del gruppo; la sua attivit\u00e0 principale risiede nel pronunciare, nel corso delle riunioni domenicali, delle prediche (\"naw\u00e9sari\"), in cui vengono ventilati i problemi vissuti dalla comunit\u00e0. \nLa maggiore autorit\u00e0 dei tarahumara \u00e8 in ogni caso la comunit\u00e0 riunita in assemblea. Il Siriame \u00e8 da questa incaricato di presiedere alle riunioni, pronunciare le prediche, condurre le cerimonie religiose, organizzare eventi sportivi e giudicare i crimini commessi.\nIl governatore \u00e8 eletto a vita, anche se generalmente ricopre l'incarico per cinque o dieci anni; la votazione \u00e8 pubblica. I distinti candidati sono nominati dal governatore uscente; il voto viene pronunciato a voce alta, il candidato che ottiene pi\u00f9 voti viene dichiarato eletto. \nIl successore acquisisce autorit\u00e0 civile e religiosa, rappresentata dal \"disora\", o bastone, che lo accompagner\u00e0 sempre, garantendogli l'obbedienza di ciascun membro della trib\u00f9. Poich\u00e9 il popolo tarahumara \u00e8 basato su piccole comunit\u00e0 autonome, nessun Siriame ha avuto in mano il controllo dell'intera comunit\u00e0. Vi sono piuttosto distinti governatori, generalmente uno per comunit\u00e0. \nReligione e spiritualit\u00e0.\nLe guide spirituali e i dottori sono definiti \"Owir\u00faame\", incaricati della magia bianca. I Tarahumara credono che lo Owiruame si spostasse da un luogo all'altro in forma di uccello, a volte portando con s\u00e9 la propria famiglia, e che recuperasse sembianze umane una volta arrivato a destinazione.\nEsistono poi gli \"Sokoruame\", i quali sono incaricati di praticare la magia nera. Lo sciamano \u00e8 il guardiano chiamato a sovrintendere alla comunit\u00e0, propiziando l'equilibrio fra il corpo umano e gli astri. \nAlcuni sciamani impiegano il peyote (\"hikuli\") durante le pratiche curative. Questa pianta allucinogena \u00e8 di uso esclusivo degli sciamani, che, in quanto detentori del sapere, sono gli unici a conoscere le dosi da impiegare. Il peyote viene anche usato come unguento contro i reumatismi, i morsi di serpente e altri dolori. In certi luoghi il peyote \u00e8 l'unica medicina adottata; in altri si impiega anche la Bakanoa, una pianta sacra con propriet\u00e0 curative. Questa \u00e8 consegnata esclusivamente al luogo in cui \u00e8 stata trovata, a tal punto le altre comunit\u00e0 non la possono neppure menzionare. \nIl male \u00e8 talvolta identificato con l'uomo bianco, o il meticcio, i quali rappresentano la volont\u00e0 di ingannare, il furto, l'invasione delle terre. L'uomo bianco, per i tarahumara, \u00e8 colui che si approfitta della gente, che non rispetta la terra, che distrugge i boschi, che desidera accumulare ricchezze personali anzich\u00e9 condividerle con il resto della comunit\u00e0. \nI tarahumara sono molto religiosi ma non vi sono luoghi esplicitamente destinati al culto. Si riuniscono attorno ad un cantore (\"maynate\") e ad anziani incaricati di pronunciare le orazioni, i quali celebrano le cerimonie al suono di sonagli fabbricati con una pianta definita \"bule\". Durante le orazioni, gli anziani raccontano attraverso canti gutturali la vita degli animali della montagna (lupi, coyote, muli e falchi). \nBuona parte delle tradizioni attuali dei tarahumara derivano da tradizioni apprese durante quasi 150 anni di convivenza con i missionari gesuiti nel corso dell'epoca coloniale. Le complesse cerimonie mistico-religiose includono danze e offerte, ed \u00e8 sempre presente la bevanda tradizionale, una specie di birra di mais denominata \"tesg\u00fcino\" (da cui prende il nome la festa della \"tesguinada\", in cui si beve profusamente della birra di mais. Ad essa, sono invitati anche i membri pi\u00f9 umili della trib\u00f9, i \"gus\u00edwame\"). \nLa presenza dei missionari gesuiti ha fatto s\u00ec che la religione tarahumara fondesse la figura di Cristo con quella di \"Onor\u00faame\", il creatore del mondo. L'uomo \u00e8 circondato da entit\u00e0 buone ed altre malvagie (il vento \u00e8 ad esempio considerato buono, mentre il tornado \u00e8 malvagio). Ciascun individuo possiede un'anima, ma potrebbe perderla se cadesse sotto l'influsso del maligno. \nAlle credenze dei tarahumara, si sono aggiunti, dopo la colonizzazione, i nomi di Ges\u00f9, Maria, Dio, cos\u00ec come l'inferno, il peccato. Nelle orazioni si fa anche uso del rosario e del crocefisso.\nArte e tradizioni.\nSi pu\u00f2 affermare che i tarahumara abbiano difeso le proprie tradizioni culturali con sorprendente tenacia. Da svariati secoli impiegano gli stessi disegni e i medesimi simboli nelle opere d'arte. Inoltre, utilizzano gli stessi utensili tradizionali. \nAi defunti viene offerto del cibo, utile nel corso del viaggio senza ritorno, e per aiutarli a salire in cielo vengono celebrate tre o quattro feste, a seconda che il defunto fosse uomo o donna. \nPer i tarahumara la danza \u00e8 una forma di preghiera; tramite la danza implorano perdono, propiziano la venuta della pioggia (per il cui scopo esiste un ballo specifico denominato \"dutuburi\"), ringraziano per la pioggia e il raccolto. Danzando, aiutano il \"Rep\u00e1 bet\u00e9ame\" (letteralmente, \u201cquello che vive sopra\u201d) a non essere vinto dal \"Rer\u00e9 bet\u00e9ame\" (quello che vive sotto). \nLa musica su cui vengono effettuate le danze \u00e8 quella del ritmo costante prodotto dai sonagli. Vengono cos\u00ec eseguiti, anche con unzione religiosa, la danza del Tutug\u00fari, il Y\u00famare e la danza del peyote. \nIl ballo Tutug\u00fari \u00e8 propiziatorio e generalmente viene eseguito durante la notte, specialmente nell'epoca del raccolto. Viene ballato tutta la notte e all'alba vengono consumate le offerte che erano state collocate in prossimit\u00e0 dei germogli. In questi balli la musica \u00e8 unicamente quella dei sonagli accompagnati dal canto del sacerdote, mentre nel ballo definito \"Matachine\", che risale all'epoca coloniale, esiste anche l'accompagnamento di chitarra e violino. \nNella tradizione tarahumara, Dio cre\u00f2 il popolo rar\u00e1muri, mentre il diavolo cre\u00f2 gli \"chabochi\". La leggenda vuole che Dio si sia arrabbiato con i rar\u00e1muri i quali erano colpevoli di aver perso una sfida con gli \u201cchabochi\u201d. Per questa ragione Dio condann\u00f2 il popolo rar\u00e1muri alla povert\u00e0, mentre garant\u00ec ricchezza agli \u201cchabochi\u201d. "}
{"id": "535040", "revid": "2093951", "url": "https://it.wikipedia.org/wiki?curid=535040", "title": "Chiesa di San Giovanni in Bragora", "text": "La chiesa di San Giovanni Battista in Bragora \u00e8 un luogo di culto cattolico della citt\u00e0 di Venezia, situato nel sestiere di Castello.\nLa chiesa si affaccia sull'omonimo campo intitolato anche ai patrioti veneziani Bandiera e Moro.\nStoria.\nLa sua fondazione risale all'829. La leggenda dice che San Magno, vescovo di Oderzo, fuggito da Opitergium a causa dell'invasione dei Longobardi (639), ebbe in sogno da Dio stesso l'ordine di costruire otto chiese, due delle quali intitolate a San Giovanni Battista e una a San Zaccaria.\nIl primo vero atto scritto che parla di una chiesa in questa area \u00e8 del 1090 con un atto notarile a firma del prete Andrea Martinaci, parroco della chiesa stessa.\nFu ricostruita nel X secolo sotto il dogado di Pietro III Candiano per ospitare alcune presunte reliquie di San Giovanni Battista, cui \u00e8 intitolata, e ancora nel 1178.\nQuando Pietro Barbo, succedendo a Pio II, divenne papa col nome di Paolo II nel 1464 la chiesa venne ristrutturata secondo un modello tardo gotico, nella forma a noi oggi conosciuta. I lavori durarono trent'anni, dal 1475 al 1505, alla fine dei quali fu riconsacrata, cos\u00ec com'\u00e8 riportato in facciata, sull'architrave del portone d'ingresso, sotto la lunetta.\nPer quanto riguarda l'appellattivo \"Bragora\", sono state formulate diverse ipotesi, nessuna delle quali confermata da fonti storiche. La prima vuole farlo derivare dal greco \"agor\u00e0\", ovvero piazza; un'altra dal veneziano \"brago\", \"melma\"; le pi\u00f9 verosimili lo avvicinano ai termini arcaici \"bragola\", \"piazza del mercato\", o \"bragolar\" \"pescare\".\nDescrizione.\n La forma attuale \u00e8 frutto dell'ultimo rifacimento, dovuto all'architetto Sebastiano Mariani da Lugano, datato tra il 1475 ed il 1505, che, pur mantenendo l'assetto basilicale, realizza una facciata in mattoni dalle consuete forme tardogotiche locali, con la tripartizione corrispondente alle navate; interessante il soffitto ligneo a capriate.\nAll'interno \u00e8 stata eretta la cappella dedicata a San Giovanni l'Elemosiniere (1481), che custodisce le preziose reliquie del santo fin dal 1249, in una cassa dorata, sostituita poi nel 1326 con un'altra \"pi\u00f9 ornata e decente\" (Corner, 1758).\nUna raccolta di elemosine, compiuta nei primi mesi del 1494, consente una parziale ricostruzione dell'apparato decorativo tardo quattrocentesco, 1493-1494, oggi perduto a eccezione del frontone dell'urna con l'immagine a rilievo del santo, collocato sulla parete sinistra della cappella e del \"Cristo benedicente\" di Alvise Vivarini, ora sulla parete della navata sinistra. Sempre del maestro Alvise Vivarini, la \"Madonna col Bambino\", 1485, e fra essi \"Cristo e Veronica\" di scuola Veneta del XVI secolo.\nL'insieme, in legno dorato e policromo, presentava una struttura alquanto ricca e complessa. Il lavoro d'intaglio era stato affidato a due maestri distinti: ad Alessandro da Caravaggio spettava la struttura del monumento con l'altare e l'urna, a Leonardo Tedesco il rilievo con la figura del Santo, dorata e dipinta da Leonardo Boldrini. L'altare sosteneva la cassa lignea contenente il corpo del santo; l'insieme era completato da un paliotto e da una predella.\nDa vedere le opere di Jacopo Palma il Giovane: la \"Lavanda dei piedi\" (1595 circa); di Giambattista Cima da Conegliano: il \"Battesimo di Cristo\" (1492-1494); la pala d'altare, che risulta fra le pi\u00f9 antiche presenti nelle chiese veneziane.\nL'altare maggiore \u00e8 del 1685, \u00e8 opera di Girolamo Livioni ed ospita due grandi statue di \"San Giovanni l'Elemosiniere\" e di \"San Giovanni Battista\", di Enrico Merengo (Heinrich Meyring).\nA destra del presbiterio sorge una piccola cappella, un tempo juspatronato della famiglia Giustinian, poi dei Morosini. Accanto a questa, la sacrestia, che ospita opere di Alvise Vivarini, \"Cristo Risorto\", e di Giambattista Cima da Conegliano, \"Sant'Elena e Costantino ai lati della croce\" (1501-1503).\nAltre opere di rilievo di Bartolomeo Vivarini, il trittico \"Sant'Andrea fra i Santi Martino e Girolamo\" (1478).\nCampanile.\nStoria a s\u00e9 per il campanile che sub\u00ec varie ristrutturazioni e crolli. La prima struttura \u00e8 del IX secolo, e sub\u00ec una grande ristrutturazione fra il 1475 e il 1498, per poi essere abbattuto nel 1567 a causa delle precarie condizioni in cui versava.\nRicostruito nel 1568 appariva longilineo con una cuspide alta e sottile. Il 25 aprile 1708 un fulmine lo colp\u00ec, danneggiandolo e imponendo una ristrutturazione. Nel 1826 venne abbattuto definitivamente, venendo sostituito dall'attuale, pi\u00f9 basso e con struttura a vela.\nParrocchiani illustri.\nNella parrocchia di San Giovanni in Bragora nacquero molti veneziani illustri.\nIn questa chiesa furono battezzati il futuro papa Paolo II, Pietro Barbo, e il \"prete rosso\" Antonio Vivaldi (che, per la precisione, era stato gi\u00e0 battezzato dalla sua levatrice al momento della nascita: il 4 marzo 1678 in questa chiesa gli vennero praticati gli esorcismi e impartite le unzioni con cui si ratificava l'avvenuto battesimo).\nLo scultore Alessandro Vittoria vi mor\u00ec il 20 maggio 1608, mentre Giorgio Massari vi mor\u00ec il 6 dicembre 1766, dove tuttora giace. Anche il commediografo Giacinto Gallina nacque qui, il 31 luglio 1852, e mor\u00ec solo 45 anni dopo."}
{"id": "535042", "revid": "1442080", "url": "https://it.wikipedia.org/wiki?curid=535042", "title": "Bibliografia sulla storia dei nativi d'America", "text": "Segue una lista bibliografica sulla storia dei nativi d'America.\nVedi anche \"Bibliografia e riferimenti\" alla voce \"Amerindi\""}
{"id": "535045", "revid": "1543377", "url": "https://it.wikipedia.org/wiki?curid=535045", "title": "Monolophosaurus jiangi", "text": "Il monolofosauro (\"Monolophosaurus jiangi\"), noto anche con il nome informale di \"Jiangjunmiaosaurus\", era un dinosauro carnivoro vissuto nel Giurassico superiore (Oxfordiano) in Cina.\nUna strana cresta sul capo.\nLa caratteristica predominante di questo predatore era una cresta davvero bizzarra, che percorreva tutto il cranio longitudinalmente dalla punta delle narici fino alla regione degli occhi. La cresta era cava e molto leggera, compressa lateralmente. Il cranio stesso, in effetti, sembrerebbe essere stato eccezionalmente stretto visto frontalmente; questo fatto, per\u00f2, potrebbe essere dato da una compressione delle ossa durante il processo di fossilizzazione.\nLa funzione della cresta non \u00e8 nota; potrebbe essere stato un richiamo sessuale e, in vita, essere ricoperta da vivaci colori, ma la struttura ossea cos\u00ec complicata ma relativamente poco appariscente suggerisce che essa avesse una qualche altra funzione. Di certo, il monolofosauro era un predatore di media grandezza (5 metri di lunghezza) e probabilmente attaccava animali delle sue stesse dimensioni, come gli stegosauri o gli ornitopodi.\nClassificazione.\nTre recenti studi filogenetici (Carrano et al., 2012, Zanno &amp; Makovicky, 2013 ed Hendrickx et al., 2015) posizionano \"Monolophosaurus\" alla base di Tetanurae, fuori da Orionides.\nIl cladogramma seguente risale al 2015 ed \u00e8 tratto dall'analisi di Hendrickx et al.; qui \"Monolophosaurus\" \u00e8 rappresentato come il pi\u00f9 diretto sister-taxon di Orionides.\nQuest'altro cladogramma, invece, tratto da Carrano et al., 2012 lo rappresenta in tricotomia con Orionides e \"Chuandongocoelurus\" (anche Zanno &amp; Makovicky, 2013 sostengono questa collocazione)."}
{"id": "535046", "revid": "22356", "url": "https://it.wikipedia.org/wiki?curid=535046", "title": "Monolophosaurus", "text": ""}
{"id": "535048", "revid": "78124", "url": "https://it.wikipedia.org/wiki?curid=535048", "title": "Tuoijangosaurus", "text": ""}
{"id": "535049", "revid": "729019", "url": "https://it.wikipedia.org/wiki?curid=535049", "title": "Ingegneria dell'organizzazione d'impresa", "text": "Il corso di laurea in ingegneria dell'organizzazione d'impresa nasce dal corso di laurea in ingegneria gestionale. Le materie di studio afferiscono a due filoni principali:\n\u00c8 proprio nell'ambito della gestione aziendale che si inserisce l'uso dell'informatica a caratterizzare questo corso di laurea."}
{"id": "535054", "revid": "212348", "url": "https://it.wikipedia.org/wiki?curid=535054", "title": "RDvsRCC", "text": ""}
{"id": "535056", "revid": "1924342", "url": "https://it.wikipedia.org/wiki?curid=535056", "title": "Alpi Dinariche", "text": "Le Alpi Dinariche ( o \"Dinarsko gorje\"; o \u0414\u0438\u043d\u0430\u0440\u0441\u043a\u043e \u0433\u043e\u0440\u0458\u0435; o \"Dinaret\"; ) costituiscono una catena montuosa dell'Europa meridionale, che attraversa aree comprese fra Slovenia, Croazia, Bosnia ed Erzegovina, Serbia, Kosovo, Montenegro e Albania, interessando dunque l'entroterra della Dalmazia e parte della penisola balcanica. A dispetto del nome non rientrano in alcuna classificazione alpina, venendo considerata una catena montuosa a s\u00e9 stante.\nSecondo La SOIUSA e la letteratura scientifica slovena, le Alpi Dinariche comprendono anche il Carso, e dunque interessano anche il territorio italiano; secondo la suddivisione didattica tradizionale delle Alpi italiane e la Partizione delle Alpi, invece, il Carso \u00e8 parte delle Alpi.\nDescrizione.\nSi estendono per circa 645\u00a0km lungo la costa del Mare Adriatico, attraverso una linea nordovest-sudest. A nord, secondo la letteratura scientifica slovena e la SOIUSA, \u00e8 la sella di Godovici a segnare il confine tra le Alpi e le Alpi Dinariche. Secondo la suddivisione didattica tradizionale delle Alpi italiane e la Partizione delle Alpi, invece, \u00e8 il Passo di Vrata che segna la divisione tra le due catene montuose. Verso sud, le Alpi Dinariche arrivano a comprendere il massiccio dei Monti \u0160ar e del Monte Korab.\nLa vetta pi\u00f9 alta delle Alpi Dinariche si trova nel massiccio delle Prokletije lungo il confine fra il Montenegro orientale e l'Albania settentrionale; tale vetta si chiama Cresta del Lago (in serbo \"Jezerski vrh\", in albanese \"Maja e Jezerc\u00ebs\"), alto 2.692 .\nComprendono le aree montuose pi\u00f9 accidentate e estese dell'Europa, a esclusione del Caucaso, delle Alpi, i Pirenei e delle Montagne Scandinave. Costituite da rocce sedimentarie (dolomite, calcare, sabbia e conglomerati formati dai mari e dai laghi che ricoprivano un tempo la zona), si formarono per la maggior parte durante l'era mesozoica e cenozoica. Durante i movimenti della terra che interessarono le Alpi 50-100 milioni di anni fa, immense pressioni laterali piegarono e sollevarono le rocce in un grande arco attorno al vecchio rigido blocco della direttrice nord-est.\nVennero spinte a formare catene montuose pi\u00f9 o meno parallele, distendendosi come un girocollo dalle Alpi Giulie all'area dell'Albania settentrionale e del Kosovo, dove il territorio montuoso diminuisce per far posto alle acque della Drina e ai campi del Kosovo. I monti \u0160ar e Korab si alzano nella zona tra Kosovo e Macedonia, mentre le aree montuose continuano poi in direzione sud, verso il Monte Pindo in Grecia, i rilievi del Peloponneso e di Creta, Rodi e la catena del Tauro nella Turchia meridionale.\nIl WWF, nel lavoro di identificazione delle ecoregioni del pianeta, ha riconosciuto le foreste miste delle Alpi Dinariche come un'ecoregione, appartenente al bioma delle foreste di latifoglie e foreste miste temperate, con il codice PA0418.\nGeologia.\nIl calcare del Mesozoico form\u00f2 la regione del Carso. L'era dei ghiacci del Quaternario ebbe conseguenze relativamente minori per la zona dei Balcani. Non si formarono campi di ghiaccio permanenti e ci furono solo piccole testimonianze della glaciazione. Solo le vette pi\u00f9 alte come il Durmitor, Orjen, e Prenj presentano valli glaciali e morene all'altezza di 600 .\nUna caratteristica geologica di grande importanza per l'aspetto attuale delle Alpi Dinariche \u00e8 rappresentata dalle tipiche montagne calcaree, spesso segnate da ampie fratture, che vanno analizzate con maggiore attenzione. Le loro rocce sono dure e lente al processo d'erosione, e spesso persistono come scoscese scarpate, attraverso le quali si formano gole e canyon solcati da fiumi.\nIl pi\u00f9 esteso esempio di montagna formata da calcare in Europa \u00e8 il Carso, che secondo alcune fonti sarebbe parte delle Alpi Dinariche. Se si viaggia attraverso le sue distese selvagge e poco popolate, ci si imbatte in tutte le particolarit\u00e0 geologiche dinariche. Il calcare \u00e8 una roccia molto porosa, ma anche molto dura e resistente all'erosione. L'acqua \u00e8 la forza d'erosione pi\u00f9 importante, e dissolve il calcare attraverso un processo chimico. L'acqua filtra all'interno attraverso le crepe presenti nel calcare, aprendo fessure e canali, spesso di una profondit\u00e0 considerevole, formando un sistema sotterraneo di drenaggio. Durante millenni di lavoro sotterraneo, si sono create enormi caverne prive di acqua, cave e grotte, nonch\u00e9 labirinti sotterranei formati da canali e colonne. Il soffitto di queste caverne pu\u00f2 in seguito crollare, producendo grandi gole perpendicolari, costringendo l'acqua a ritornare in superficie. Le magnifiche gole di molti fiumi e torrenti dinarici, come il Vrbas, la Narenta (\"Neretva\"), il Tara, e il Lim sono giustamente famose. Le parzialmente sommerse Alpi Dinariche formano numerose isole e baie lungo la costa croata.\nSolo lungo le gole sono possibile le comunicazioni da una parte all'altra del Carso, per mezzo di gallerie stradali e ferroviarie che attraversano irte scarpate e strette sporgenze sopra a scroscianti torrenti. Allo stesso tempo la purezza di queste rocce rende l'acqua dei fiumi cristallina, con pochi residui di terra. Le pareti di roccia sono spesso prive di vegetazione e di un bianco molto intenso, ma le piccole parti di terra che si sono potute accumulare nelle valli possono presentare una vegetazione pi\u00f9 varia o consentire piccoli spazi per la coltivazione.\nSuddivisione.\nLe Alpi Dinariche, sul modello delle Alpi, sono state suddivise in sezioni, sottosezioni, massicci e catene. Tuttavia, mentre per le Alpi \u00e8 facile una suddivisione legata ai valichi ed alle valli, per le Alpi Dinariche \u00e8 pi\u00f9 difficile una suddivisione. Tale difficolt\u00e0 \u00e8 anche aggravata dalla mancanza di letteratura specifica e di frontiere tra gli Stati della regione molto movimentate.\nLa geomorfologia resta il fattore di suddivisione pi\u00f9 determinante combinato con le tradizioni popolari.\nNella suddivisione presentata da \"dinarskogorje.com\", le Alpi Dinariche vengono cos\u00ec divise in tre \"cinture\" parallele. Tali cinture sono poi suddivise in \"regioni geografiche montagnose\". Infine le regioni sono suddivise in \"massicci\". La suddivisione, anche riferendosi alla cartina collegata, pu\u00f2 essere la seguente; tenere presente che in questa classificazione il Carso \u00e8 considerato parte delle Alpi Dinariche, ma che su ci\u00f2 le fonti sono discordi.\nCintura sud-occidentale o cintura marittima o Alpi Dinariche marittime\nCintura centrale o alte Alpi Dinariche\nCintura nord-orientale\nVette.\nLe principali vette delle Alpi Dinariche sono:\nValichi.\nI principali valichi delle Alpi Dinariche sono:\nPresenza umana.\nRovine di fortezze caratterizzano il paesaggio montano, testimonianza di secoli di guerre e del rifugio che le Alpi Dinariche hanno garantito\na diverse forze militari. Queste montagne fornirono asilo agli Illiri che resistevano alla conquista romana dei Balcani, iniziata con l'occupazione della costa orientale del Mare Adriatico nel III secolo a.C. Roma conquist\u00f2 l'intera Illiria nel 168 a.C. La Alpi Dinariche rappresentarono un rifugio per le forze di resistenza degli Illiri fino alla conquista definitiva dell'intera zona nel 14 d.C.\nLe Alpi Dinariche rimasero poco popolate e lo sfruttamento forestale e l'industria mineraria rimasero le principali attivit\u00e0 economiche.\nCuriosit\u00e0: Gli Abitanti delle alpi Dinariche e delle zone circostanti in particolare la zona costiera della Dalmazia e del Montenegro, risultano essere statisticamente la popolazione con l\u2019altezza media pi\u00f9 alta al mondo; per gli Uomini 1.83,4 cm per Le donne 1.69,4 cm."}
{"id": "535068", "revid": "729019", "url": "https://it.wikipedia.org/wiki?curid=535068", "title": "Battaglia di Morat", "text": "La battaglia di Morat fu una battaglia avvenuta il 22 giugno 1476 durante le Guerre borgognone. Vide la vittoria degli svizzeri, alleati di Luigi XI di Francia, su Carlo I di Borgogna.\nAntefatto.\nDopo la sconfitta della battaglia di Grandson, ove le truppe del duca di Borgogna, in preda al panico, fuggirono dal campo di battaglia provocando la perdita totale della sua artiglieria, Carlo il Temerario fu pervaso da un desiderio di rivincita contro gli svizzeri.\nRicostitu\u00ec allora il suo esercito, radun\u00f2 le sue truppe e ricevette un rinforzo di mercenari e balestrieri dall'Italia, arcieri inglesi e picchieri fiamminghi. Fu nei dintorni di Losanna che egli riorganizz\u00f2 le sue truppe e cerc\u00f2, mediante un intenso addestramento, di dare un poco di coesione alla sua eterogenea armata.\nL'inizio dell'assedio.\nVerso la fine del mese di maggio un esercito borgognone, forte di circa 15.000-30.000 uomini, si diresse verso Berna, che costituiva la rivale pi\u00f9 agguerrita fra i cantoni svizzeri. Dopo diversi giorni di marcia il contingente di Carlo I giunse nei pressi della citt\u00e0 di Morat (\"Murten\" in tedesco), sita sulla sponda orientale dell'omonimo lago. La citt\u00e0 era ben difesa da una guarnigione di bernesi e di friburghesi, circa 1.500 uomini comandati dal generale bernese Adrian von Bubenberg.\nIl duca di Borgogna dispose allora le sue truppe intorno alla citt\u00e0 con l'intento di cingerla d'assedio. Colloc\u00f2 il grosso dell'esercito nella pianura e fece erigere alcune palizzate (dette \"Grunhag\"), rinforzate dall'artiglieria, a sua volta dislocata lungo le direttrici per la citt\u00e0, nel caso fosse giunto un esercito di soccorso e con l'ulteriore scopo di coprire le truppe impegnate nell'assedio. I savoiardi del conte di Romont presero posizione a nord, tra la citt\u00e0 e la foresta. Carlo I aveva predisposto un elaborato piano per incontrare il nemico sul terreno dove egli pensava sarebbe giunto, ovvero a circa due chilometri da Morat. Il terreno intorno alla citt\u00e0 era collinoso ed il duca scelse di far schierare il fianco sinistro della sua artiglieria su una gola scoscesa ed in pendenza, tagliata dal ruscello Burggraben. Al centro, dietro un complesso fossato ed un trinceramento di palizzate, stava la maggior parte della fanteria e dell'artiglieria del Temerario non direttamente impegnata nell'assedio. Questa serviva per contrastare i picchieri e gli alabardieri nemici, mentre sulla destra i gendarmi ammassati avrebbero di seguito attaccato il fianco degli svizzeri impegnati nell'assalto frontale, cos\u00ec da creare una trappola mortale senza possibilit\u00e0 di fuga per il nemico.\nIl 18 giugno, dopo un'intensa preparazione di artiglieria, che cagion\u00f2 una breccia sulle mura, il duca lanci\u00f2 i suoi uomini all'assalto della citt\u00e0, ma la difesa accanita della guarnigione li respinse dopo pi\u00f9 di otto ore di combattimento.\nL'arrivo dell'esercito svizzero.\nNei giorni seguenti, diverse volte fu annunciato l'arrivo dell'esercito confederale, per cui i borgognoni si schierarono sulle palizzate.\nNel contempo la Dieta confederale riusc\u00ec a convincere le truppe di Zurigo, ultimo contingente a giungere, a riunirsi al resto delle truppe con marce forzate. I confederali si raggruppano dietro la Sarine. La loro forze era cos\u00ec costituite ed organizzate:\nLa battaglia.\nIl \"Gewalthut\".\nAll'alba del 22 giugno 1476, il cielo si presentava scuro e tempestoso. Carlo non ritenne opportuno perlustrare il territorio oltre il fiume Sarine per vedere cosa tratteneva gli svizzeri, ma vi era l'idea diffusa nel campo borgognone che quello sarebbe stato il giorno della battaglia. I borgognoni si schierarono all'alba in attesa del nemico e rimasero vicini gli uni agli altri tutta la mattina, pronti a combattere, sotto la pioggia a dirotto, ma nessuna forza nemica apparve ed a mezzogiorno Carlo I fece smontare molti dei suoi uomini, lasciando il \"Grunhag\" presidiato da 2.000 fanti e 1.200 cavalieri. Ritirandosi nel campo, i borgognoni cercarono riparo dalla pioggia; era inoltre giorno di paga e molti cercarono di consumare il pasto di mezzogiorno, dopo il diluvio della mattina.\nFu allora che l'avanguardia svizzera, forte di circa 6.000 fanti leggeri e 1.200 cavalieri, sciam\u00f2 fuori dai boschi di Birchenwald, ad ovest di Morat, esattamente dove il Temerario aveva previsto che sarebbero comparsi. Dietro l'avanguardia giunse il blocco principale dei picchieri: il \"Gewalthut\": forte di 10.000-12.000 uomini, formava un enorme cuneo, con gli stendardi cantonali al centro, fiancheggiato dagli alabardieri e da un anello esterno di picchieri. La retroguardia di 6/8.000 picchieri, pi\u00f9 compatti, e di alabardieri, seguiva il \"Gewalthut\" verso il poco presidiato \"Grunhag\". I cavalieri borgognoni, gi\u00e0 smontati in gran parte da cavallo, subirono in pieno l'effetto sorpresa.\nLo sfondamento delle difese borgognone.\nAppena gli svizzeri caricarono in discesa verso le posizioni borgognone, l'artiglieria manovr\u00f2 per sparare poche salve, uccidendo o mutilando diverse centinaia di vecchi lorenesi. Malgrado tutto i difensori nel \"Grunhag\" trattennero gli svizzeri per un po' di tempo, prima che un loro contingente trovasse una via attraverso il fianco sinistro delle difese, vicino al Burggraben, e cambiasse l'intera situazione. Gli svizzeri si misero in fila velocemente attraverso la stessa ed avanzarono verso Morat ed il campo degli assedianti.\nNel campo borgognone si scaten\u00f2 il putiferio allorquando gli svizzeri furono avvistati mentre si affrettavano a riformare le file ed a prepararsi alla battaglia. Nella tenda ducale, sita in cima a Bois Du Domingue, una collina che domina Morat, Carlo fu rapidamente armato dai suoi servitori, per poi precipitarsi al galoppo e cercare di coordinare le difese del campo. Ma tanto repentinamente ogni unit\u00e0 si allestiva e muoveva contro gli svizzeri, che veniva sbaragliata, dato che diversi attacchi non coordinati furono condotti contro gli eserciti confederati ancora compatti. Ci fu qualche resistenza da parte degli squadroni della casa ducale, i quali misero in rotta i lorenesi, compreso il duca Renato II; quest'ultimo fu salvato dall'arrivo dei picchieri, contro i quali i gendarmi non poterono far altro che ritirarsi.\nCarlo I cerc\u00f2 di chiamare a raccolta un numero sufficiente di arcieri inglesi per formare un'ultima linea di difesa prima del campo, ma i soldati si sbandarono prima che potessero incoccare ed il loro comandante fu colpito da un fante nemico. Appena il Temerario ordin\u00f2 di ripiegare, ognuno pens\u00f2 per s\u00e9 e si ebbe una vera e propria fuga, con la cessazione di ogni resistenza organizzata.\nLa rotta.\nQuel giorno molti borgognoni in fuga perirono lungo la sponda del lago, per circa tre miglia. La divisione italiana, di 4/6000 uomini, avendo assediato la parte meridionale di Morat, ebbe la sorte peggiore: i soldati, bloccati dalla retroguardia svizzera ed attaccati da una sortita cittadina, furono inseguiti lungo la spiaggia e sospinti nel lago e come previsto, non vi fu scampo.\nLa divisione savoiarda fu pi\u00f9 fortunata, essendo stata posta nella met\u00e0 nord delle opere di assedio. Questa si dispose in fila ed abbandon\u00f2 tutto il bagaglio, ritirandosi ad est, intorno al lago, ed infine fugg\u00ec con successo verso Romont.\nEpilogo.\nI sogni di rivincita di Carlo nei confronti degli svizzeri si infransero quel giorno. Sebbene il Temerario abbia lottato caparbiamente per altri sei mesi contro i suoi nemici, la disfatta di Morat segn\u00f2 per lui l'inizio del tramonto.\nCarlo fugg\u00ec a Morges e poi a Pontarlier, dove rimase per mesi, da quel che si dice, in preda ad una profonda depressione. Ritorn\u00f2 in seguito sul campo di battaglia, a Nancy, ove per\u00ec."}
{"id": "535073", "revid": "1543377", "url": "https://it.wikipedia.org/wiki?curid=535073", "title": "Gram Parsons", "text": "\u00c8 conosciuto principalmente per essere stato tra i fondatori del genere country rock tra la fine degli anni sessanta e l'inizio degli anni settanta, diventando in seguito punto di riferimento per molti cantautori della scuola alternative country negli anni novanta.\nHa avuto una breve carriera come solista pubblicando due album (di cui uno uscito postumo), ma \u00e8 stato anche membro di note band fra cui International Submarine Band, The Byrds e The Flying Burrito Brothers.\nParsons definiva la propria musica un miscuglio di country, blues, folk e rock, con il termine da lui coniato di \"Cosmic American Music\".\nLa sua morte a ventisei anni di et\u00e0 \u00e8 avvenuta per un'overdose di sostanze stupefacenti.\nBiografia.\nNato nel 1946 a Winter Haven, in Florida, Parsons ebbe un'adolescenza turbolenta in una famiglia agiata, ma problematica, funestata da vari avvenimenti luttuosi come il suicidio del padre e la morte della madre afflitta da gravi problemi di alcolismo. Dopo la fine degli studi preliminari, si iscrisse alla prestigiosa Harvard University.\nFond\u00f2 il suo primo gruppo musicale, la International Submarine Band, nel 1966, e dopo svariati mesi di continui rinvii, nel 1968 venne pubblicato il loro album d'esordio: \"Safe at Home\", quando per\u00f2 ormai il gruppo si era gi\u00e0 sciolto. Parsons si un\u00ec quindi ai The Byrds all'inizio del 1968, giocando un ruolo fondamentale nella registrazione e pubblicazione del seminale \"Sweetheart of the Rodeo\" della band.\nDopo aver lasciato il gruppo per dissidi vari con Roger McGuinn a fine 1968, Parsons e l'ex Byrd Chris Hillman formarono i Flying Burrito Brothers nel 1969, pubblicando il loro debutto, \"The Gilded Palace of Sin\", nello stesso anno. L'album fu ben accolto dalla critica ma fall\u00ec dal punto di vista commerciale; dopo un tour per gli Stati Uniti, il gruppo registr\u00f2 il secondo album \"Burrito Deluxe\". All'inizio del 1970, Gram venne licenziato dalla band prima dell'uscita del disco a causa della sua crescente tossicodipendenza.\nFirm\u00f2 un contratto con la A&amp;M Records, ma dopo svariati tentativi infruttuosi, all'inizio del 1971 l'etichetta cancell\u00f2 l'uscita del suo primo album da solista. Trasferitosi in Francia, per un periodo visse a Villa Nellc\u00f4te, la residenza \"fiscale\" del suo caro amico Keith Richards dei Rolling Stones che l\u00ec stava registrando \"Exile on Main St.\" con gli altri Stones. Tornato in America, fece amicizia con la cantante Emmylou Harris, che lo assistette alla voce nel suo primo album solista, \"GP\", finalmente pubblicato nel 1973. Anche se ricevette recensioni entusiastiche, il disco fu un altro insuccesso di pubblico non riuscendo nemmeno ad entrare nelle classifiche di vendita; il successivo album, \"Grievous Angel\" (pubblicato postumo nel 1974) fece poco meglio, piazzandosi alla posizione numero 195 della classifica di \"Billboard\".\nParsons mor\u00ec a causa di un'overdose di morfina e alcol il 19 settembre 1973 nella stanza n. 8 dell'Hotel \"Joshua Tree Inn\" all'interno del parco nazionale del Joshua Tree in California, all'et\u00e0 di soli 26 anni. La salma di Parsons venne trafugata dall'aeroporto di Los Angeles dove era in attesa di essere spedita in Louisiana per la sepoltura. Il musicista aveva manifestato la propria volont\u00e0 di essere cremato a Joshua Tree dopo la morte, e che le sue ceneri venissero disperse nel deserto; tuttavia, i suoi parenti organizzarono invece una cerimonia funebre privata a New Orleans, negando la partecipazione a qualsiasi amico di Gram proveniente dell'ambiente musicale. Per eseguire le ultime volont\u00e0 di Parsons, Phil Kaufman e Michael Martin rubarono il corpo dall'aeroporto, nascondendolo in un carro funebre e lo portarono a Joshua Tree. Arrivati l\u00ec cercarono di cremare il cadavere riuscendoci solo parzialmente. I due si costituirono il 5 novembre 1973, giorno del ventisettesimo compleanno di Parsons se fosse stato in vita. Dato che non esisteva ancora una legge sul furto di un cadavere, furono condannati a pagare solo una multa in denaro per aver rubato la bara. I resti non carbonizzati di Parsons furono successivamente trasportati in Louisiana e seppelliti nel Garden of Memories di Metairie.\nLa tragicomica vicenda del trafugamento del corpo di Gram Parsons \u00e8 stata raccontata nell'autobiografia di Kaufman \"Road Mangler Deluxe\" e nel film \"Grand Theft Parsons\" del 2003.\nCarriera.\nInternational Submarine Band (1966-1967).\nNel 1966, dopo essersi appassionato alla musica country ascoltando dischi di Merle Haggard mentre era all'universit\u00e0, Gram fond\u00f2 insieme a musicisti della scena folk di Boston un gruppo musicale chiamato International Submarine Band. La band si trasfer\u00ec a Los Angeles l'anno successivo, e dopo numerosi cambi di formazione, i membri del gruppo firmarono un contratto discografico con la LHI Records di Lee Hazlewood, per la quale incisero l'album \"Safe at Home\". Il disco contiene una delle canzoni pi\u00f9 celebri di Parsons, \"Luxury Liner\", e una prima versione di \"Do You Know How It Feels\", brano da lui successivamente ripreso in carriera. \"Safe at Home\" sarebbe rimasto inedito fino alla met\u00e0 del 1968, quando ormai la International Submarine Band si era gi\u00e0 sciolta.\nMembro dei Byrds (1968).\nNel 1968 Parsons venne segnalato all'attenzione del bassista dei Byrds Chris Hillman, da Larry Spector (il manager della band), come possibile membro del gruppo a seguito della recente fuoriuscita dai Byrds di David Crosby e Michael Clarke. Gram era stato avvicinato da Hillman durante il 1967, e nel febbraio 1968 pass\u00f2 l'audizione per entrare nella band, inizialmente ingaggiato in qualit\u00e0 di pianista jazz ma ben presto spostato alla chitarra ritmica e al canto.\nAnche se Parsons era un membro a tutti gli effetti del gruppo, non venne cos\u00ec riconosciuto dalla casa discografica dei Byrds, la Columbia Records. Di conseguenza, quando la band firm\u00f2 il rinnovo del contratto il 29 febbraio 1968, soltanto i membri originali Roger McGuinn e Chris Hillman furono chiamati a firmare l'accordo. Parsons, come anche il nuovo batterista Kevin Kelley, era considerato un membro di \"serie B\" della band e veniva pertanto prezzolato con uno stipendio come fosse stato un turnista qualsiasi. Tuttavia, fu enorme l'influenza che egli ebbe sul gruppo nell'ideazione, ispirazione e registrazione dell'album \"Sweetheart of the Rodeo\", eclatante virata dei Byrds verso la musica country.\n\"Sweetheart of the Rodeo\" era stato originariamente concepito dal leader della band Roger McGuinn come un doppio album sulla storia della musica popolare statunitense. Avrebbe dovuto incorporare elementi di generi diversi come il bluegrass, il country &amp; western, il jazz, il rhythm and blues, e il rock, per finire con la pi\u00f9 avanzata (per l'epoca) forma di musica elettronica. Per\u00f2, quando gi\u00e0 erano stati stesi i piani di lavorazione, Parsons esercit\u00f2 una grossa influenza sugli altri membri del gruppo, persuadendoli che sarebbe stato meglio andar via da Los Angeles e registrare il nuovo album a Nashville, la patria della musica country. In breve tempo, il progetto originario di McGuinn venne accantonato in favore dell'incisione di un disco di pura country music, con l'inclusione di brani composti da Parsons come \"One Hundred Years from Now\" e \"Hickory Wind\", insieme a composizioni di Bob Dylan, Woody Guthrie, Merle Haggard, e altri.\nLe sedute di registrazione di \"Sweetheart of the Rodeo\" cominciarono agli studi della Columbia Music Row di Nashville il 9 marzo 1968. In seguito proseguirono a Los Angeles, terminando infine il 27 maggio 1968. Tuttavia, Parsons era ancora sotto contratto con la LHI Records e quindi, Hazlewood contest\u00f2 la sua apparizione sul disco dei Byrds minacciando di adire le vie legali. Come risultato, McGuinn fin\u00ec per rimpiazzare la voce di Parsons in tre brani da lui cantati sul disco reincidendoli lui stesso, \"You're Still on My Mind\", \"Life in Prison\", e \"Hickory Wind\", mossa che fece infuriare enormemente Gram, convinto invece che i problemi legali potessero essere risolti in altra maniera.\nMentre i Byrds erano in Inghilterra nell'estate del 1968, Parsons lasci\u00f2 il gruppo adducendo come motivazione la sua contrariet\u00e0 alla partecipazione ad una tourn\u00e9e dei Byrds programmata in Sudafrica, dove all'epoca era ancora in vigore l'apartheid. Durante questo periodo, il musicista fece amicizia con Mick Jagger e Keith Richards dei Rolling Stones. Immediatamente dopo essere uscito dai Byrds, trascorse molto tempo con Richards e i due strinsero una forte amicizia destinata a durare nel corso dei seguenti anni, con Parsons che introdusse il chitarrista alla musica country. Secondo l'aiutante dei Rolling Stones e road manager di Parsons, Phil Kaufman, i due ascoltavano e suonavano musica per ore, ascoltando vecchi dischi di country e provando poi a riprodurre i brani con le proprie chitarre.\nFlying Burrito Brothers (1969-1970).\nTornando da Los Angeles, Parsons si incontr\u00f2 con Hillman, che nel frattempo aveva lasciato a sua volta i Byrds, e i due formarono i The Flying Burrito Brothers insieme al bassista Chris Ethridge e al chitarrista Sneaky Pete Kleinow. Il loro album di debutto del 1969 intitolato \"The Gilded Palace of Sin\" era una modernizzazione dello stile country di Bakersfield reso popolare da Buck Owens, e la band apparve sulla copertina del disco indossando completi country ma conservando l'apparenza da hippie (capelli lunghi, ecc...). Insieme agli originali a firma Parsons-Hillman \"Christine's Tune\" e \"Sin City\" c'erano versioni di classici soul come \"The Dark End of the Street\" e \"Do Right Woman\", quest'ultima con David Crosby all'armonica. L'album non fu un successo commerciale, anche se venne incensato dai critici. Il disco era stato registrato senza un batterista fisso, ma ben presto il gruppo inser\u00ec in formazione Michael Clarke, il batterista originale dei Byrds. Gram Parsons indulgeva spesso nell'assunzione di droghe all'epoca, soprattutto cocaina, rendendo le sue performance dal vivo non sempre impeccabili. Mentre la sua crescente dipendenza irritava i suoi compagni di gruppo, egli passava sempre pi\u00f9 tempo con gli Stones, che avevano momentaneamente traslocato in America nell'estate del 1969 per finire la registrazione del loro prossimo album \"Let It Bleed\". L'amicizia tra Parsons e i Rolling Stones venne premiata quando i Burrito Brothers furono ingaggiati per suonare al famigerato Altamont Festival. Suonarono un breve set senza particolari incidenti che incluse \"Boney Maroney\" e \"Six Days on the Road\", quest'ultima presente nel film \"Gimme Shelter\", che document\u00f2 l'evento.\nData la scarsa disponibilit\u00e0 di nuovo materiale, per il secondo album del gruppo, intitolato \"Burrito Deluxe\" e pubblicato nell'aprile 1970, furono ripescati due brani scartati dalle sessioni per \"Gilded Palace of Sin\".\nL'album viene generalmente considerato meno ispirato del suo predecessore, ma \u00e8 notevole per l'inclusione della composizione Parsons-Hillman-Leadon \"Older Guys\" e per la prima incisione su disco di \"Wild Horses\" dei Rolling Stones, pubblicata ancor prima degli Stones stessi. Parsons era rimasto impressionato dalla canzone dopo aver ascoltato una versione di prova dell'album \"Sticky Fingers\" non ancora uscito nei negozi. Jagger aveva acconsentito all'inclusione della cover a patto che il brano non fosse stato pubblicato come singolo dai Flying Burrito Brothers.\nAnche \"Burrito Deluxe\" fall\u00ec dal punto di vista delle vendite. Nel frattempo Gram era stato licenziato dai Burritos a causa della sua tossicodipendenza dall'eroina ormai senza controllo. Sotto la guida di Hillman, il gruppo prosegu\u00ec ancora per qualche tempo pubblicando in seguito altri due album.\nCarriera solista (1971-1973).\nAbortito primo album solista e soggiorno a Villa Nellc\u00f4te (1970-1972).\nAll'inizio del 1970, Parsons firm\u00f2 un contratto da solista con la A&amp;M Records e l\u00ec si trasfer\u00ec insieme al produttore Terry Melcher. Melcher (che in precedenza aveva lavorato con i Byrds e i Beach Boys e si era rifiutato di produrre l'album d'esordio di uno sconosciuto cantautore hippie di nome Charles Manson) era un membro del duo di successo Bruce &amp; Terry, conosciuti anche come The Rip Chords. Parsons e Melcher condividevano una reciproca dipendenza dalla cocaina e dall'eroina, e come risultato, le sessioni furono altamente infruttose, con Parsons che ben presto perse interesse nel progetto. \u00abTerry amava Gram e voleva produrgli un disco... Ma nessuno dei due era in grado di fare niente\u00bb, ricorda la scrittrice Eve Babitz. Parsons accompagn\u00f2 i Rolling Stones durante il loro tour in Gran Bretagna del 1971 nella speranza di firmare un contratto con la Rolling Stones Records, e poter incidere un album in coppia con l'amico Keith Richards. Trasferitosi a Villa Nellc\u00f4te con il chitarrista durante le sessioni per l'album \"Exile on Main St.\", Parsons rimase tutto il tempo in uno stato di stordimento dovuto all'assunzione di droghe, litigando frequentemente con l'allora giovane fidanzata, l'aspirante attrice Gretchen Burrell. Infine, a Parsons venne chiesto di andarsene da Anita Pallenberg, la compagna dell'epoca di Richards. Nella sua autobiografia del 2010 intitolata \"Life\", Keith suggerisce che possa essere stato Mick Jagger il reale mandante dell'allontanamento di Parsons, poich\u00e9 Jagger era preoccupato dal fatto che lui e Gram passassero troppo tempo insieme a suonare musica distogliendolo dagli affari del gruppo.\nDopo aver lasciato le sessioni degli Stones, Parsons spos\u00f2 la Burrell nel 1971 a New Orleans. Tuttavia, la loro relazione era tutto fuorch\u00e9 duratura, e la coppia si separ\u00f2 ben presto. Molti degli amici e conoscenti del musicista affermarono che Parsons stava preparando i documenti per il divorzio all'epoca del suo decesso.\nAlbum solisti e tour con Emmylou Harris (1972-1973).\nIn questo periodo successivo al matrimonio, Gram Parsons e la Burrell trascorsero il momento migliore della loro relazione, facendo visita a vecchi amici come Ian Dunlop e Ric Grech in Inghilterra. Con l'assistenza di Grech e di un amico del bassista, il dottor Hank Wangford, Parsons riusc\u00ec a disintossicarsi dall'eroina una volta per tutte.\nParsons fece ritorno negli Stati Uniti per un occasionale concerto con i Burritos, e dietro segnalazione di Hillman si rec\u00f2 a sentire cantare Emmylou Harris in un piccolo locale a Washington, D.C. I due divennero amici e, nel giro di un anno, lui le chiese di raggiungerlo a Los Angeles per un secondo tentativo di registrare il suo primo album da solista.\nNonostante il forte aumento di peso dovuto all'abuso di alcolici e di cibo, il musicista venne scritturato dalla Reprise Records a met\u00e0 1972. L'album \"GP\", venne pubblicato nel 1973, e vedeva il contributo di James Burton, Ronnie Tutt, e Glen D. Hardin (tutti musicisti della backing band di Elvis Presley), contenendo inoltre nuove composizioni originali che rivitalizzarono Parsons dal punto di vista creativo come \"Big Mouth Blues\" e \"Kiss the Children\". Nonostante questo, il disco ebbe scarso successo commerciale non riuscendo ad entrare in classifica n\u00e9 negli Stati Uniti n\u00e9 in Europa.\nParsons, ora con la Harris stabilmente al suo fianco come partner vocale nei duetti, suon\u00f2 dal vivo in diverse date per gli Stati Uniti con un gruppo denominato \"Gram Parsons and the Fallen Angels\". Impossibilitato a richiedere i servigi della band di Elvis per pi\u00f9 di un mese, Gram ingaggi\u00f2 per il suo gruppo il chitarrista Jock Bartley, Neil Flanz alla pedal steel, Kyle Tullis al basso e l'ex batterista dei Mountain N.D. Smart. Coordinatore del tour fu il road manager Phil Kaufman, che aveva conosciuto Parsons mentre lavorava per i Rolling Stones nel 1968.\nPer il suo successivo (ed ultimo) album, \"Grievous Angel\" del 1974, Gram collabor\u00f2 ancora con la Harris e con Burton. Il disco, pubblicato postumo dopo la sua morte, ricevette recensioni ancora pi\u00f9 entusiastiche di \"GP\", ma vendette solo leggermente meglio assestandosi alla posizione 195 della classifica statunitense di \"Billboard\". La canzone pi\u00f9 celebre sull'album \u00e8 il duetto Parsons-Harris \"Love Hurts\", brano poi rimasto a lungo nel repertorio solista della Harris. Altri brani degni di nota composti da Parsons sono \"$1000 Wedding\", un ritorno allo stile dei Burrito Brothers, e \"Brass Buttons\", un doloroso ricordo dell'alcolismo della madre. Infine sono incluse una nuova versione di \"Hickory Wind\" e la traccia \"Ooh Las Vegas\", scritta insieme a Grech e risalente alle sessioni di \"GP\".\nPrima di iniziare la registrazione del disco, Parsons e la Harris suonarono tre concerti preliminari come band principale di un mini festival promosso dalla Warner Brothers dedicato alla musica country-rock. Il gruppo di supporto includeva anche Clarence White, Pete Kleinow, e Chris Etheridge. Il 14 luglio 1973, White rimase ucciso venendo investito da un guidatore ubriaco mentre caricava il suo equipaggiamento in macchina prima di un concerto dei New Kentucky Colonels. Al funerale di White, Parsons e Bernie Leadon si lanciarono in un'improvvisata toccante versione di \"Farther Along\"; quella sera stessa, Parsons disse a Phil Kaufman di voler essere cremato a Joshua Tree dopo la morte. E i due si scambiarono un reciproco giuramento.\nNell'estate del 1973, la casa di Parsons a Topanga Canyon venne completamente distrutta da un incendio, a causa di un mozzicone di sigaretta incautamente lasciato acceso. Quasi tutto ci\u00f2 che Gram possedeva fu distrutto nel rogo, tranne una chitarra e la sua automobile Jaguar. L'incidente si rivel\u00f2 essere l'ultima goccia che fece traboccare il vaso nella relazione tra la Burrell e Parsons, che si trasfer\u00ec a vivere da solo in una stanza separata a casa di Kaufman. Anche se non registr\u00f2 nulla in questo periodo, frequentemente usciva la sera per andare a suonare in varie jam session con i membri della band country rock Quacky Duck and His Barnyard Friends (che includeva fra i componenti anche i figli di Tony Bennett, Danny e Dae Bennett, e il futuro collaboratore di Bob Dylan David Mansfield) e con il gruppo proto-punk Jonathan Richman &amp; the Modern Lovers, ai quali faceva da manager Kaufman.\nMorte.\nVerso la fine degli anni sessanta, Gram Parsons rest\u00f2 incantato dalla bellezza selvaggia e dall'atmosfera del Joshua Tree National Monument (l'attuale Joshua Tree National Park) una zona desertica sita nel sud-est della California. Dopo essersi separato dalla Burrell, frequentemente amava trascorrere l\u00ec il tempo libero, in compagnia della sua nuova fiamma Margaret Fisher, e dell'amico Phil Kaufman. Prima di partire per il successivo tour fissato per l'ottobre 1973, Parsons decise di andare a fare un'altra escursione a Joshua Tree. Ad accompagnarlo c'erano la Fisher, l'assistente personale Michael Martin, e Dale McElroy, la fidanzata di Martin.\nMeno di due giorni dopo l'arrivo della comitiva a Joshua Tree, Parsons mor\u00ec di overdose di morfina ed alcol il 19 settembre 1973, all'et\u00e0 di 26 anni, nella stanza numero 8 dell'hotel Joshua Tree Inn. Secondo quanto affermato dalla Fisher nella biografia \"Grievous Angel: An Intimate Biography of Gram Parsons\" del 2005, la quantit\u00e0 di morfina assunta da Parsons sarebbe stata letale per tre consumatori abituali, e il musicista sopravvalut\u00f2 la propria capacit\u00e0 di tolleranza considerando la sua esperienza con gli oppiacei. Trasportato d'urgenza al vicino Hi-Desert Memorial Hospital di Yucca Valley, i medici non poterono far altro che constatarne la morte avvenuta del musicista. L'autopsia rivel\u00f2 un tasso alcolico nel sangue dello 0,21%, ma nessuna traccia di morfina che invece venne rinvenuta in quantit\u00e0 abbondanti nelle urine insieme a tracce di cocaina e barbiturici vari.\nIl cadavere di Parsons scomparve dal Los Angeles International Airport dove era in attesa di essere spedito in Louisiana per la sepoltura. Prima della morte, Parsons aveva espresso la volont\u00e0 di essere cremato a Joshua Tree e che le sue ceneri venissero disperse a Cap Rock, un promontorio montuoso l\u00ec situato; tuttavia, il patrigno di Parsons organizz\u00f2 invece una cerimonia funebre privata a New Orleans.\nPer ottemperare alle volont\u00e0 di Parsons, Phil Kaufman e Michael Martin trafugarono il corpo dal magazzino dell'aeroporto e portarono la bara in auto fino a Joshua Tree. Raggiunta localit\u00e0 di Cap Rock all'interno del parco, i due cercarono di cremare il cadavere di Parsons versando svariati litri di gasolina nella bara aperta. Il risultato fu un'enorme palla di fuoco che si libr\u00f2 nel cielo senza per\u00f2 bruciare del tutto il corpo. La polizia era sulle loro tracce, ma i due uomini riuscirono comunque a fuggire. Entrambi si costituirono alla polizia il 5 novembre 1973, il giorno di quello che avrebbe dovuto essere il ventisettesimo compleanno di Parsons. Poich\u00e9 il furto di cadavere non era un reato ritenuto penale all'epoca, i due ricevettero soltanto una multa di 300 dollari per sottrazione di salma ed una di 708 dollari per aver rubato una bara. I resti non carbonizzati di Parsons furono successivamente trasportati in Louisiana e seppelliti nel Garden of Memories di Metairie dove riposano sotto una placca con l'iscrizione \"God's Own Singer\". L'eredit\u00e0 del musicista and\u00f2 alla moglie separata Gretchen, alla figlia Polly, alla sorella Avis e alla sorellastra Diane.\nIl luogo della cremazione di Gram Parsons fu marcato da una piccola lastra in cemento armato presidiata da una grossa roccia. La lastra \u00e8 stata rimossa in seguito dagli agenti del U.S. National Park Service, e ricollocata nei pressi del Joshua Tree Inn, l'hotel dove era morto il musicista. Attualmente non esistono tracce o monumenti a Cap Rock che ricordino la cremazione di Parsons."}
{"id": "535084", "revid": "22356", "url": "https://it.wikipedia.org/wiki?curid=535084", "title": "Ceratops montanus", "text": "Il ceratopo (\"Ceratops montanus\" ) era un dinosauro sostanzialmente sconosciuto, ma molto importante perch\u00e9 \u00e8 stato il primo resto di dinosauro cornuto ad essere riconosciuto come tale e quindi ha dato il nome alla famiglia Ceratopsidae.\nDescrizione.\nDescritto da Othniel Charles Marsh nel 1888 sulla base di due piccole corna frontali e frammenti di cranio, questo dinosauro erbivoro \u00e8 stato rinvenuto in Montana in strati del \nCretaceo superiore (Campaniano). Il suo aspetto era praticamente sconosciuto, finch\u00e9 un anno pi\u00f9 tardi venne descritto il ben noto triceratopo, sulla base di resti pi\u00f9 completi. In sostanza, il ceratopo era un dinosauro quadrupede dal corpo compatto, munito di un becco, di corna e di un collare osseo come tutti i ceratopsidi. L'aspetto di questo animale, a volte ricostruito come un piccolo \"Triceratops\" dalle corna corte, non \u00e8 noto. \u00c8 possibile che fosse simile a \"Chasmosaurus\" o ad \"Avaceratops\", come sembrerebbe suggerire nuovo materiale fossile che forse appartiene a questa specie."}
{"id": "535086", "revid": "22356", "url": "https://it.wikipedia.org/wiki?curid=535086", "title": "Ceratops", "text": ""}
{"id": "535087", "revid": "22356", "url": "https://it.wikipedia.org/wiki?curid=535087", "title": "Protiguanodon", "text": ""}
{"id": "535090", "revid": "1573940", "url": "https://it.wikipedia.org/wiki?curid=535090", "title": "Ammosaurus", "text": "Ammosaurus \u00e8 un genere estinto di rettili sauropodomorfi, vissuti durante il Giurassico inferiore, i cui resti fossili sono stati rinvenuti in Canada (Nuova Scozia).\nLa sua dieta era erbivora, forse onnivora. Pesava circa 290 kg, con 4 m di lunghezza e 1,8 m di altezza. Il suo nome significa \"Lucertola della sabbia\" perch\u00e9 \u00e8 stato trovato in strati di arenaria.\nDescrizione.\nIl dinosauro ha un collo lungo, una testa piccola, un corpo tarchiato e una coda molto lunga. Possedeva grosse zampe dotate di artigli ai pollici, utile per difendersi dai predatori. Un altro sistema di difesa era la flessibilit\u00e0 di essere sia bipede che quadrupede. Esso \u00e8 cos\u00ec simile all\"Anchisaurus\" che molti paleontologi credono sia lo stesso dinosauro.\nRitrovamenti.\nI resti sono stati rinvenuti in Connecticut e in Arizona. Nel 1884, dei muratori che costruivano un ponte, a sud di Manchester, in Connecticut hanno rinvenuto resti della met\u00e0 inferiore del dinosauro. 85 anni dopo, quando il ponte fu demolito, furono trovate altre ossa. Oggi esistono quattro scheletri incompleti.\nAndatura.\nLa capacit\u00e0 di camminare sia a due che a quattro zampe, come citato sopra, gli consentiva diverse opzioni alimentari e la capacit\u00e0 di correre pi\u00f9 velocemente.\nContenuti dello stomaco.\nI contenuti fossilizzati dei prosauropodi come l'\"Ammosaurus\" conteneva gastroliti e residui di piccoli rettili, ci\u00f2 fa pensare che esso fosse onnivoro."}
{"id": "535091", "revid": "22356", "url": "https://it.wikipedia.org/wiki?curid=535091", "title": "Apatodon", "text": ""}
{"id": "535093", "revid": "77358", "url": "https://it.wikipedia.org/wiki?curid=535093", "title": "Augustia", "text": ""}
{"id": "535096", "revid": "22356", "url": "https://it.wikipedia.org/wiki?curid=535096", "title": "Atlantosaurus", "text": ""}
{"id": "535097", "revid": "339392", "url": "https://it.wikipedia.org/wiki?curid=535097", "title": "Brachyrophus", "text": ""}
{"id": "535099", "revid": "22356", "url": "https://it.wikipedia.org/wiki?curid=535099", "title": "Caulodon", "text": ""}
{"id": "535100", "revid": "22356", "url": "https://it.wikipedia.org/wiki?curid=535100", "title": "Claorhynchus", "text": ""}
{"id": "535101", "revid": "22356", "url": "https://it.wikipedia.org/wiki?curid=535101", "title": "Coelosaurus", "text": ""}
{"id": "535102", "revid": "77358", "url": "https://it.wikipedia.org/wiki?curid=535102", "title": "Coloradia (dinosauro)", "text": ""}
{"id": "535103", "revid": "287204", "url": "https://it.wikipedia.org/wiki?curid=535103", "title": "Brcko", "text": ""}
{"id": "535104", "revid": "339392", "url": "https://it.wikipedia.org/wiki?curid=535104", "title": "Colossosaurus", "text": ""}
{"id": "535106", "revid": "767487", "url": "https://it.wikipedia.org/wiki?curid=535106", "title": "Cumnoria prestwichii", "text": "La cumnoria (Cumnoria prestwichii) \u00e8 un dinosauro erbivoro appartenente agli ornitopodi. Visse nel Giurassico superiore (Kimmeridgiano, circa 155 milioni di anni fa) e i suoi resti sono stati ritrovati in Inghilterra. \u00c8 stato a lungo considerato identico al pi\u00f9 famoso \"Camptosaurus\".\nDescrizione.\nI resti di questo animale comprendono uno scheletro incompleto, proveniente da un individuo lungo circa 3,5 metri e dalla corporatura relativamente gracile. \"Cumnoria\" doveva essere un rappresentante piuttosto piccolo degli iguanodonti, e le lunghe zampe posteriori fanno pensare a un'andatura principalmente bipede. Si suppone che l'esemplare noto, tuttavia, fosse un giovane, e che gli esemplari adulti potessero essere pi\u00f9 grandi e robusti.\nStoria della scoperta e della classificazione.\nQuesto dinosauro \u00e8 conosciuto per parte di uno scheletro e di un cranio, scoperti nell'Ottocento nella formazione Kimmeridge Clay dei Chawley Brick Pits, a Cumnor Hurst. I lavoratori, inizialmente, scartarono i fossili, ma uno di loro successivamente recuper\u00f2 le ossa e le mostr\u00f2 al professor George Rolleston, un anatomista dell'universit\u00e0 di Oxford. Rolleston, poi, li port\u00f2 all'attenzione del professor Joseph Prestwich, che nel 1879 descrisse i resti come una nuova specie di Iguanodon ma non coni\u00f2 alcun nome specifico. Nel 1880 Prestwich pubblic\u00f2 un articolo sulla stratigrafia geologica del ritrovamento, e lo stesso anno John Whitaker Hulke denomin\u00f2 la specie \"Iguanodon prestwichii\", in onore di Prestwich.\nNel 1888 Harry Govier Seeley decise che il taxon rappresentava un nuovo genere, che denomin\u00f2 Cumnoria (da Cumnor). Il genere nuovo fu per\u00f2 presto abbandonato, poich\u00e9 nel 1889 Richard Lydekker assegn\u00f2 la specie a \"Camptosaurus\", un genere di iguanodonte nordamericano. Questa opinione fu generalmente accettata per pi\u00f9 di un secolo. Nel 1980, poi, Peter Galton effettu\u00f2 la prima descrizione moderna di questa specie. Nel 1998 David Norman concluse che la distinzione originale del nome generico, operata da Seeley, era valida. Nel 2008 questa idea venne sostenuta anche da Darren Naish e David Martill; nel 2010 e nel 2011, analisi cladistiche di Andrew T. McDonald confermarono una netta distinzione tra \"Cumnoria\" e \"Camptosaurus\".\n\"Camptosaurus prestwichii\" \u00e8 stato tradizionalmente assegnato alla famiglia dei camptosauridi, che raggruppa alcuni iguanodonti basali del Giurassico. Le analisi di McDonald, tuttavia, hanno confermato che questo dinosauro era pi\u00f9 derivato (\"evoluto\") di \"Camptosaurus\" e probabilmente rappresentava uno dei primi esempi di Styracosterna, un gruppo di iguanodonti che comprende lo stesso \"Iguanodon\" e i dinosauri a becco d'anatra."}
{"id": "535107", "revid": "22356", "url": "https://it.wikipedia.org/wiki?curid=535107", "title": "Cylindricodon", "text": ""}
{"id": "535108", "revid": "123695692", "url": "https://it.wikipedia.org/wiki?curid=535108", "title": "Tecnologia dell'Universal Century", "text": "Questa voce tratta della tecnologia fantascientifica della linea cronologica Universal Century descritta nella metaserie di anime chiamata \"Gundam\", ed in massima parte immaginata dallo staff dello Studio Nue per la serie TV \"Mobile Suit Gundam\" del 1979.\nTecnologia dei Mobile Suit.\nAMBAC.\n\"Active Mass Balance Auto Control\" (AMBAC) \u00e8 una tecnologia fondamentale che permette ai mobile suit di manovrare senza razzi di assetto nello spazio a zero-G, per mezzo di movimenti precisi degli arti. La tecnologia AMBAC in congiunzione con i reattori a fusione sviluppati dal dr. Y.T. Minovsky resero realizzabili praticamente i mobile suit.\nL'AMBAC funziona applicando la terza legge del moto di Isaac Newton riguardo l'inerzia per implementare cambi in direzione. Per esempio se una persona in un ambiente in microgravit\u00e0 dove l'attrito sia trascurabile (per esempio lo spazio esterno) piazzasse il suo braccio sinistro sul petto quindi lo allargasse a lato, il risultante movimento di inerzia del braccio farebbe ruotare il resto del suo corpo nell'altra direzione per conservare il momento angolare. Quando il movimento del braccio viene arrestato si arresta anche la rotazione del corpo. Il sistema AMBAC coordina i movimenti e i micromovimenti in maniera precisa, permettendo una continuo stato di equilibrio e stabilit\u00e0 senza spendere massa di reazione. Per la maggior parte del tempo l'attivit\u00e0 dell'AMBAC \u00e8 invisibile ad occhio nudo, dato che gli spostamenti sono minimi. Per sua natura l'AMBAC pu\u00f2 riorientare le unit\u00e0 riguardo al loro centro di massa e non \u00e8 un sostituto per la propulsione. Questo sistema \u00e8 simile in principio ai giroscopi usati nei satelliti moderni, sebbene sia ovviamente pi\u00f9 complesso. Dato che le armi e le braccia di un mobile suit rappresentano una parte significativa della sua massa totale, il sistema AMBAC permette al centro di massa di spostarsi al di fuori del corpo, fornendo perci\u00f2 un metodo per schivare proiettili o altri piccoli oggetti. I mobile suit che eseguono manovre AMBAC sono probabilmente simili ai moderni astronauti quando eseguono attivit\u00e0 extraveicolari: entrambi hanno una struttura corporea simile e il loro uso della massa per controllare la propria rotazione sar\u00e0 pertanto simile, anche se calcolato con mezzi differenti.\nTail Binder / Wing Binder.\nI \"binder\" sono strumenti tecnologici che forniscono controlli aggiuntivi per i sistemi AMBAC. L'idea \u00e8 semplice: Se quattro braccia possono manovrare l'unit\u00e0 meglio di nessuna, perch\u00e9 non equipaggiare l'unit\u00e0 con 5 o pi\u00f9?\". L'avanzamento tecnologico risultante \u00e8 il tail binder. Installato per la prima volta sul MSN-00100 Hyaku Shiki, il tail binder fu usato originariamente come parte dell'interfaccia per testare il concetto di mobile suit trasformabili. Il tipo installato sull'Hyaku Shiki non era sufficientemente avanzato da essere in grado di permettere la trasformazione, il tail binder serv\u00ec infine da quinto \"arto\" dimostrando l'utilit\u00e0 del concetto. L'unit\u00e0 si comport\u00f2 bene contro i mobile suit tradizionali, mostrando una mobilit\u00e0 superiore. L'Anaheim Electronics lo install\u00f2 successivamente sulla maggior parte dei mobile suit della stessa serie appartenenti al \"Progetto Zeta\". Un cugino del tail binder \u00e8 il wing binder installato sullea maggior parte dei mobile suit trasformabili con il wave rider mode come ali. Il sistema sfrutta le ali come arti aggiuntivi per il sistema AMBAC quando il mezzo \u00e8 in modalit\u00e0 mobile suit.\nCompensatore.\nUn elemento standard della tecnologia dei mobile suit il Compensatore, \u00e8 lo strumento responsabile per manterere eretto un mobile suit. Questo strumento corregge automaticamente l'assetto riguardo al terreno su cui il mobile suit sta camminando. \u00c8 questo strumento a permettere ai mobile suit di camminare come esseri umani. I compensatori sono piazzati lungo tutto il corpo della struttura del mobile suit, con i sistemi primari situati nei piedi\nMovable frame.\nLa movable frame \u00e8 un nuovo concetto nella costruzione di mobile suit, introdotta dopo l\"'Operazione Polvere di Stelle\". In precedenza tutte le mobile suit erano basato su una struttura interna rudimentale, racchiusa in uno strato esterno di robusta armatura. Comunque le armi a raggio erano in grado di trapassare con facilit\u00e0 questa armatura, perci\u00f2 i progettisti di mobile suit iniziarono a ridurre l'armatura delle mobile suit al minimo indispensabile, arrivando infine all'invenzione della movable frame. Questa incorpora tutti i meccanismi vitali della mobile suit perci\u00f2 riducendo il tempo di risposta, aumentando l'affidabilit\u00e0 e l'efficienza energetica, e nello stesso tempo rendendola pi\u00f9 agile. La prima mobile suit a sperimentare questo sistema fu la RX-178 Gundam Mk-II e successivamente questo divenne un elemento standard della costruzione di mobile suit.\nTecnologia dei mobile Armor.\nRivestimento semitrasparente.\nIl rivestimento semitrasparente () serviva inizialmente come protezione dalle armi laser sviluppate nella cronologia dell'Universal Century, anche prima della Guerra di Un Anno. Comunque a causa dell'uso massiccio di armi a megaparticelle e della necessit\u00e0 di sviluppare una corazza protettiva, questa tecnologia non \u00e8 pi\u00f9 un requisito base sulle mobile weapons. Questa tecnologia venne usata nel Colony Laser, Solar Ray, usato dalle forze di Zeon.\nRivestimento anti armi a raggio.\nIl rivestimento contro armi a raggio (abbreviato ABC: \"Anti-beam coating\") venne introdotto sullo MSN-0100 Hyaku Shiki. Questa tecnologia riveste di strati multipli di capacit\u00e0 calorifica specifica la corazza e evapora quando esposta a alte temperature. Fornisce una protezione che man mano si riduce contro le armi a raggio. Comunque a causa della sua natura di funzionamento pu\u00f2 proteggere solo contro pochi colpi che centrino lo stesso punto.\nMantello anti armi a raggio.\nNel UC 133 venne introdotto il mantello anti armi a raggio per fornire una protezione facilmente reinstallabile contro le armi a raggio. L'idea \u00e8 semplice: il rivestimento anti armi a raggio viene applicato a un pezzo di stoffa invece che all'unit\u00e0 stessa. Il mantello pu\u00f2 quindi essere scartato con semplicit\u00e0 una volta che ha perso tutto il suo rivestimento (e quindi la sua protezione). Sebbene la maggior parte delle unit\u00e0 fosse gi\u00e0 equipaggiata con scudi a raggi, il mantello ABC era pi\u00f9 discreto rispetto al brillante scudo di luce che rende le unit\u00e0 dei bersagli visibili.\nFisica di Minovsky.\nLa Minovsky Physics Society venne formata nel UC 0045 nella colonia spaziale di Side 3. Le sue ricerche erano indirizzate allo sviluppo di un reattore a fusione nucleare. Nell'anno UC 0047 inizi\u00f2 lo sviluppo del reattore Minovsky-Ionesco\nBattezzato in onore del suo inventore, il professor Yuri Torenov Minovsky, questo reattore fu radicale poich\u00e9 fu il primo a fusione pulito che emetteva zero radiazioni. L'equazione nucleare era:\nIl materiale reagente usato era un raro isotopo dell'elio conosciuto come elio-3 (cio\u00e8 con il nucleo atomico composto da 2 protoni e un 1 neutrone). L'Elio-3 viene fatto fondere con un atomo di deuterio (idrogeno pesante) per formare lo stabile Elio-4 e un singolo protone. Poich\u00e9 il protone ha carica positiva pu\u00f2 essere intrappolato con facilit\u00e0 in un campo magnetico. Il principale problema pratico di questa reazione \u00e8 che l'elio-3 \u00e8 estremamente raro, ci sono pochi depositi sulla terra, costituiti principalmente da miniere di uranio, gi\u00e0 esaurite. I reattori a fusione del mondo di Gundam richiedono una costante fornitura di elio-3 importato da Giove, perci\u00f2 segnando l'inizio della Jupiter Energy Fleet (JEF). La JEF viaggiava dalla Terra a Giove, ricco di elio-3, e quindi tornava indietro con il gas raccolto. Si deve far rilevare che nella fisica del mondo reale la fusioe di elio-3 e deuterio conduce all'inevitabile reazione deuterio-deuterio. Inoltre significative quantit\u00e0 di elio-3 sono state scoperte sulla Luna, sebbene ce ne sia certamente molto di pi\u00f9 su Giove.\nLa particella Minovsky.\nNell'UC 0065 mentre la Minovsky Physic Society stava lavorando sul reattore si imbatt\u00e9 in uno strano effetto d'onda elettromagnetico nel reattore Minovsky-Ionesco che non poteva essere spiegato dalla fisica convenzionale. Negli anni successivi venne identificata la causa: una nuova particella elementare generata dalla reazione dell'elio-3 con le pareti interne del reattore, che venne nominata particella Minovsky o particella M. La particella M possiede massa di riposo prossima allo zero, sebbene come ogni altra particella il suo incremento di massa riflette la sua energia potenziale o cinetica - e in grado di portare una carica positiva o negativa. Quando dispersa nello spazio aperto o nell'aria le forze ripulsive tra le particelle Minovsky cariche le fanno spontaneamente allineare in una struttura regolare chiamata I-field. L'I-Field si espande lentamente e si disperde nello spazio, comunque occorrono approssimativamente 29 giorni prima che nella regione possano essere effettuate nuovamente delle normali comunicazioni elettromagnetiche.\nL'uso principale delle particelle M fu nelle comunicazioni e nel combattimento. Quando le particelle Minovsky vengono disperse in grande quantit\u00e0 nello spazio o all'aria aperta queste interferiscono con le normali radiazioni, come le microonde e le onde radio. Le particelle M interferiscono anche con il funzionamento dei circuiti elettronici e distruggono quelli non protetti a causa della loro carica elettrica che agisce come un impulso elettromagnetico continuo sugli oggetti in metallo. A causa del modo in cui le particelle M reagiscono con il funzionamento delle radiazioni, i sistemi radar e comunicazioni non via cavo diventano inutili, i segnali infrarossi vengono deviati e diminuiscono d'efficacia e la luce visibile offuscata. Questo venne detto \"effetto Minovsky\".\nIl disturbo della radiazione elettromagnetica \u00e8 causata alla struttura dell'I-Field che crea frange d'inteferenze che radiazioni di lunghezza d'onda maggiore non possono penetrare mentre devia quelle di lunghezze d'onda similare. Questo processo di diffrazione e polarizzazione interferisce con le radiazioni elettromagnetiche. Un secondo uso dell'I-Field (e delle particelle Minovsky in generale) \u00e8 la repulsione di particelle di plasma cariche e di Mega particelle prive di carica provenienti dalla superficie di un I-Field, che possono essere sfruttate sia per la generazione di energia che per la tecnologia degli armamenti. Se controllate le particelle possono formare frange d'interferenza di diverse dimensioni e interferire ulteriormente con radiazioni elettromagnetiche di lunghezza d'onda minore. Questo forn\u00ec le basi per la miniaturizzazione dei reattori a fusione installati nei mobile suit, dato che un I-Field controllato pu\u00f2 bloccare le radiazioni infrarosse e pertanto le alte temperature della reazione termonucleare e ridurre il bisogno di un sistema di raffreddamento. Senza questo un pilota sarebbe bollito vivo in pochi nanosecondi e la mobile suit esploderebbe diventando vetro superiscaldato, spiegando perci\u00f2 le molte perdite nella serie quando il reattore di un mobile suit viene penetrato da un'arma a raggi potente a sufficienza da disperdere un I-Field.\nLa sola cosa che pu\u00f2 contrastare una particella M nella serie fu di installare schermature ingombranti e costose su tutte le apparecchiature elettriche, ma ci\u00f2 solo per contrastare gli effetti sui circuiti elettrici. Pur essendo possibile fare questo nei mezzi militari ci\u00f2 non era possibile per armi con sistemi di guida di precisione, come i missili guidati. A causa di ci\u00f2 l'effetto delle particelle Minovsky riport\u00f2 in auge il combattimento a distanza ravvicinata. Questo fu il motivo principale per la nascita dell'arma di combattimento ravvicinato di Zeon: il mobile suit.\nReattore a fusione ultracompatto Minovsky.\nNell'UC 0071, i ricercatori di Zeon svilupparono il \"reattore a fusione Minovsky ultracompatto\". Invece di un campo magnetico convenzionale questa versione migliorata del reattore Minovsky-Ionesco utilizzava un I-Field come campo di contenimento per confinare e comprimere il carburante innescando la fusione nucleare. Il sottoprodotto delle particelle Minovsky dovuto alla fusione di elio-3 veniva quindi riciclato per alimentare la fusione. Le particelle Minovsky che formano il reticolato dell'I-field aiutavano anche a catalizzare la reazione di fusione, in maniera simile alla fusione catalizzata da muoni investigata dagli scienziati del mondo reale negli anni 1950. Questo progetto superefficiente \u00e8 grande solo un quinto di un reattore Minovsky-Ionesco convenzionale di potenza equivalente, e venne quindi adottato come equipaggiamento standard dei mobile suit.\nLe megaparticelle.\nA causa delle forze repulsive tra particelle Minovsky dotate di carica positiva e negativa, \u00e8 richiesto un grande ammontare di energia per comprimere un reticolo I-field. Se se ne applica abbastanza l'I-field viene compresso a sufficienza da fondere le particelle Minovsky in una massiccia mega particella elettricamente neutra. L'energia usata per creare la mega particella viene espressa sia come massa, che come velocit\u00e0. Non pi\u00f9 soggetta alle forze elettriche che bloccavano il reticolo I-field le particelle schizzano fuori dal campo magnetico che era stato usato per comprimerle. L'arma richiede un secondo I-field che funzioni da \"canna di cannone\" per impedire che la mega particella distrugga l'arma che l'ha creata. Questo flusso di pesanti megaparticelle in rapido movimento, diversamente da un raggio convenzionale elettricamente carico, non pu\u00f2 essere deflesso da campi magnetici. Nell'UC 0070 i ricercatori di Zeon sfruttarono questo fenomeno per creare il temuto cannone a megaparticelle.\nLe nuove armi derivate dalla fisica di Minovsky sono indicate con il termine generico di \"armi a raggio\". Ne esistono due variet\u00e0 diverse, una che usa le normali particelle Minovsky e l'altra che sfrutta le megaparticelle ottenute fondendo insieme particelle Minovsky dotate di carica positiva e negativa.\nTecnologia Minovsky.\nCannone a megaparticelle.\nL'ubiquo cannone a megaparticelle - variamente indicato come cannone a raggi, mega cannone o mega cannone a raggi - \u00e8 l'arma standard delle astronavi militari e dei mobile armor del mondo di Gundam. Quest'arma spara un raggio focalizzato di megaparticelle ad alta velocit\u00e0 che non possono essere deflesse da campi magnetici e sfondano ogni barriera composta da materiali convenzionali. La potenza di fuoco di un cannone a megaparticelle \u00e8 4 volte maggiore di un'arma laser convenzionale della stessa epoca, ed \u00e8 inoltre ancora pi\u00f9 efficiente a causa della rivestimento semitrasparente che ricopre la corazza della maggior parte dei mezzi e che rende le armi laser virtualmente inutili.\nPer creare la mega particella queste devono prima esser collezionate da un reattore a fusione Minosky in uno strumento chiamato compressore di particelle, dove vengono compresse in un I-field ad alta densit\u00e0 fino al momento in cui sono fuse in megaparticelle. Le prestazioni del cannone a megaparticelle sono perci\u00f2 limitate dalla capacit\u00e0 del reattore di produrre particelle Minovsky.\nSebbene sia diventato rapidamente l'armamento standard delle astronavi i requisiti energetici del cannone a megaparticelle, ed il puro ingombro del compressore di particelle preclusero inizialmente la sua installazione su mobile suit. In conseguenza di ci\u00f2 i MS-05 Zaku I e MS-06 Zaku II del Principato di Zeon furono armati con armi a proiettili convenzionali e missili, piuttosto che con armi a raggi. Come riferimento al generatore di bordo di un incrociatore leggero classe Musai occorrono 15 minuti per comprimere le megaparticelle necessarie a un colpo del cannone di bordo installato, i tempi di ricarica per il molto pi\u00f9 piccolo generatore di un mobile suit sarebbero stati proibitivamente lunghi in combattimento.\nTestata-M.\nL'effetto di interferenza delle particelle Minovsky con le onde elettromagnetiche a bassa frequenza pu\u00f2 essere usata in combattimento come testata per missili. La testata-M sparge le particelle Minosky sul campo di battaglia bloccando tutte le forme di comunicazione wireless e tutti i sistemi di rivelamento, eccetto che per la luce visibile.\nLa testata-M venne intensamente usata durante la guerra di un anno, ma successivamente furono firmati trattati che ne impedivano l'uso per l'effetto devastante che avevano sulle apparecchiature e installazioni civili e sull'economia. La testata M, come le testate nucleari, venne bandita dal campo di battaglia. Comunque la maggior parte delle astronavi continu\u00f2 a essere equipaggiata con testate-M e i loro capitani la usarono ogni volta che riuscivano a ottenerne il permesso dal comando, inoltre la maggior parte dei Mobile Suit continu\u00f2 a disperdere particelle Minovsky.\nMinovsky Craft System.\nEssendo composto di particelle cariche un I-field \u00e8 incapace di penetrare metallo, acqua, la superficie terrestre o altri materiali conduttori e pu\u00f2 essere sagomato semplicemente intrappolandolo in un campo elettromagnetico. Perci\u00f2 a basse altitudini \u00e8 possibile generare usare un I-field come cuscinetto tra la parte inferiore di un veicolo e il suolo ottenendo una spinta di galleggiamento che contrasti la gravit\u00e0. Questo principio venne usato per la creazione del Minovsky Craft System, che permette a un'astronave o a un veicolo pesante di \"volare\" sulla Terra. Il Principato di Zeon fu lento a sfruttare questo principio e le uniche unit\u00e0 equipaggiate con un Minovsky Craft system durante la guerra di un anno furono il MAX-03 Adzam e i tre prototipi di mobile armor del Progetto Apsalus. Comunque la Federazione Terrestre adott\u00f2 rapidamente il sistema sulle sue portamobile suit classe Pegasus. Questo permise alle astronavi classe Pegasus di uscire e rientrare dall'atmosfera terrestre e di volare al suo interno.\nIl sistema non pot\u00e9 essere miniaturizzato per essere adottato su un mobile suit fino all'UC 0100. Il primo a essere equipaggiato con questo sistema fu il RX-104FF Penelope da \"Hathaway's Flash\", l'RX-105 \u039e Gundam che compare nella stessa serie fu equipaggiato anch'esso con questo sistema. Successivamente a questo periodo tutti i modelli di fascia alta, come l'F-91, V Gundam, V2 Gundam, ebbero questo sistema installato.\n\"Beam rifle\".\nPer aggirare le richieste d'energia del cannone a megaparticelle, le Forze Federali Terrestri (con l'aiuto del dr. Minovsky che aveva abbandonato Zeon) svilupparono l'E-cap (\"Energy capacitator\", \"accumulatore d'energia\"). Questo strumento immagazzina le particelle Minovsky in uno stato energetico altamente compresso, cos\u00ec che serva solo una minima aggiunta di energia per innescare la fusione in megaparticelle. L'E-cap viene caricato dai compressori di particelle installati nella base del mobile suit e quindi funziona come una batteria fino a che non esaurisce la carica di particelle (circa una ventina di colpi), dopodich\u00e9 diventa inutile. Durante la guerra di un anno le Forze Federali perfezionarono l'E-cap e lo usarono per creare un cannone a megaparticelle miniaturizzato, il \"beam rifle\" (\"fucile a raggi\") con cui equipaggiare i loro primi prototipi di mobile suit.\nLa limitata capacit\u00e0 dell'E-cap si dimostr\u00f2 una mancanza significativa. L'RX-78 Gundam, per esempio, poteva sparare solo 16 colpi prima di esaurire la carica. Poco dopo la fine della guerra venne ulteriormente raffinato introducendo un E-cap ricaricabile denominato \"E-pack\". Un mobile suit equipaggiato con E-pack di scorta poteva rimpiazzarli durante la battaglia per rifornire il suo fucile a raggi.\nLe ricerche sulle armi a raggi del Principato di Zeon vennero grandemente rallentate dalla defezione del dr. Minosky e fu in grado di installare cannoni a megaparticelle solo sui grandi mobile armor. Sebbene furono installati cannoni a megaparticelle su MSM-03 Gogg, MSM-04 Acguy, MSM-07 Z'Gok e MSM-10 Zock, fu solo a partire dallo sviluppo del MS-14 Gelgoog che la tecnologia degli E-cap pot\u00e9 essere installata su ogni mobile suit di Zeon.\nNella prima edizione italiana quest'arma \u00e8 nota come \"fucile laser\", ma, il \"beam rifle\" non ha nulla a che fare con il laser; infatti, il laser \u00e8 un raggio di luce coerente.\n\"Beam spray gun\".\nPoich\u00e9 il fucile a raggi era un'arma relativamente costosa a causa dei lunghi I-field convergenti che direzionano le megaparticelle verso il bersaglio, venne sviluppata una versione a raggio d'azione pi\u00f9 limitato definita, detta \"beam spray gun\". La canna pi\u00f9 corta dello spray gun fa divergere pi\u00f9 rapidamente le particelle dopo che queste hanno lasciato la canna (da qui il nome \"spray gun\"). Sebbene il raggio d'azione effettivo di quest'arma sia minore di quella del \"beam rifle\", \u00e8 comunque capace di penetrare l'armatura di un MS-09 Dom, ritenuto l'unit\u00e0 pi\u00f9 corazzata della guerra di un anno. Nel romanzo si dice che a distanza ancora pi\u00f9 breve la potenza di fuoco del beam spray gun sia ancora maggiore del \"beam rifle\" del Gundam.\n\"Beam saber\".\nLa \"beam saber\" (\"sciabola a raggi\") nonostante il nome non utilizza megaparticelle: dall'elsa vengono emesse particelle Minovsky ad alta energia che generano un I-field a forma di lama (mediante la manipolazione di campi eletettromagnetici), l'I-field viene poi riempito con plasma soprariscaldato, rendendo l'arma tagliente e letale. Le particelle Minovsky, immagazzinate dall'E-Cap nell'elsa della spada e ricaricate dal reattore del mobile suit ogni volta che l'elsa viene riposizionata nel suo apposito contenitore; pertanto, una volta attivate, le spade non dipendono pi\u00f9 dal reattore del mobile suit e possono essere scagliate o usate come esca (come dimostrato in \"Gundam 0083\").\nL'interruzione dell'I-field dove questo entra in contatto con una superficie solida (come quella di un mobile suit) permette al plasma di fondere il materiale fino a che l'I-field non pu\u00f2 ristabilire s\u00e9 stesso, permettendo all'arma di \"tagliare\" praticamente qualunque bersaglio. Cos\u00ec come tiene all'interno il proprio plasma, l'I-field tiene all'esterno altre lame, permettendo a una lama di bloccarne un'altra. Poich\u00e9 il campo di contenimento pu\u00f2 essere plasmato in una variet\u00e0 di forme semplici \u00e8 banale creare varianti esotiche come il beam javelin (una versione allungata della \"beam saber\" usata come arma da lancio), tomahawk, naginata, ascia, mazza, ecc.\nLa potenza delle beam saber utilizzate nella guerra di un anno (valutata intorno ai 380\u00a0kW) \u00e8 stata messa in dubbio a causa di certi eventi avvenuti durante la guerra di un anno. Quando Amuro Ray, pilota dell'RX-78 Gundam stava combattendo contro Ramba Ral, utilizz\u00f2 la sua beam saper per tagliare la corazzatura del suo modulo di comando ed esporre il pilota. Ragionevolmente Ral avrebbe dovuto essere stato incenerito dalla pura energia emessa dall'arma (particolarmente perch\u00e9 la corazzatura del suo modulo di comando era ancora semisolida subito dopo l'evento), ma sopravvisse senza danni. O la sua tuta aveva una resistenza al calore e un sistema di condizionamento dell'aria migliori di quelli del mobile suit o l'I-field imped\u00ec al plasma di toccare l'umano.\nQuest'arma \u00e8 nota in Italia come sciabola Laser o spada laser, e per essa va fatto lo stesso discorso del \"beam rifle\"; infatti, anch'essa non ha nulla a che vedere con il Laser.\nAltre armi del Gundam sono: un potente Hyper Bazooka per scontri a medio\\lungo raggio, un singolo colpo pu\u00f2 provocare gravi danni alle navi colpite o distruggere con un singolo colpo un Mobile Suit con armatura convenzionale;\nUno Scudo in Titanio Lunare, utilizzato per la difesa e dotato di una fessura che permette al Mobile Suit di proteggersi e vedere allo stesso tempo; inoltre, il Gundam pu\u00f2 utilizzare anche armi di origine zeoniana (Armi da Mischia Termiche, Mitragliatrici, Bazooka) ed altre armi federali (mitragliatrici, Beam Gun, Beam Spray Gun, Lancia Missili\\Razzi).\n\"I-field barrier\".\nUn'altra applicazione dell'I-field \u00e8 la \"I-field barrier\" (\"barriera I-field\"). Questa genera un denso I-field nello spazio che circonda il generatore della barriera, che pu\u00f2 deflettere le armi a raggi basate sulla fisica di Minovsky, grazie ad un'interazione di forza (presumibilmente una quinta forza fondamentale) tra megaparticelle e particelle di Minovsky. Comunque questa barriera non ha effetti contro laser o altri attacchi fisici come missili e all'interno del raggio della barriera le armi a raggio non funzionano con la consueta letalit\u00e0. Nella maggior parte dei casi barriere di questo tipo sono state usate su Mobile Armor sviluppati sia da Zeon che dalla Federazione.\nQuesta tecnologia venne utilizzata per la prima volta nella guerra di un anno e installata sul massiccio mobile armor del Principato di Zeon MA-08 Big Zam. La stessa tecnologia venne successivamente usata in altri mobile armor, tra cui quello della Delaz Fleet (AMA-X2 Neue Ziel) e quello della Federazione (RX-78GP03 Gundam Dendrobium). Questa tecnologia avrebbe dovuto essere usata anche per l'area del modulo di comando del potente MSA-0011 S Gundam. Il primo mobile suit a essere completamente coperto da un \"I-field barrier\" \u00e8 stato il Crossbone Gundam X-3, che disponeva di un generatore di I-Field su ciascuna mano. Nonostante la sua capacit\u00e0 di deflessione, un I-field questo si surriscalda facilmente. Il MA-08 Big Zam poteva attivare il suo I-field per periodi non pi\u00f9 lunghi di 20 minuti e ogni generatore del Crossbone Gundam X-3 poteva operare per un tempo massimo di 115 secondi, con un tempo minimo di raffreddamento di 120 secondi (perci\u00f2 avendo un intervallo di 10 secondi tra le due sequenze di raffreddamento nel quale si trovava vulnerabile).\nNon fu fino all'UC 0153 con il V2 Gundam, e il suo Assault Unit's Mega \"beam shield\", che un mobile suit fu equipaggiato con una \"I-field barrier\" di durata illimitata. Un sistema di difesa pi\u00f9 potente (il \"beam shield\") era entrato nell'uso comune e l'\"I-field barrier\" divenne obsoleto.\nSi sa che i Newtype hanno la capacit\u00e0 di attrarre le particelle Minovsky (scene come il penultimo episodio di \"Mobile Suit Zeta Gundam\" quando lo Zeta Gundam \u00e8 coperto da una barriera rossastra che aumenta anche la dimensione della sua \"beam saber\", o in \"Mobile Suti ZZ Gundam\" quando un simile fenomeno avviene allo ZZ). In queste situazioni le particelle Minovsky formano una barriera simile a quella di un \"I-field barrier\" e a un Minovsky craft effect che deflette tutti i raggi e le armi fisiche grazie alla pura densit\u00e0 delle particelle Minovsky nella zona intorno al veicolo.\nFunnels e Bits.\nVerso la fine della guerra di un anno ci furono molte ricerche volte allo sviluppo di armi remote progettate per sfruttare la percezione spaziale pi\u00f9 acuta dei Newtype. \"Funnel\" e \"bits\" sono il culmine di queste ricerche.\nI \"funnel\" (\"imbuti\") sono essenzialmente razzi controllati remotamente e progettati per essere controllati da un newtype. Sono equipaggiati con un piccolo cannone a megaparticelle e con una riserva di energia per muoversi durante le operazioni. Un pilota newtype \u00e8 capace di controllarli con grande precisione e di attaccare un nemico da tutte le direzioni, rendendo i mobile suit equipaggiati con funnel estremamente mortali. Quando i funnel non sono in uso si attaccano a punti fissi del mobile suit per ricaricarsi. La prima unit\u00e0 a essere equipaggiata con funnel fu il RX-93 \u03bd Gundam, i cui funnel non potevano essere ricaricati una volta esaurito il propellente, ma disponevano di un proprio minigeneratore di bordo e potevano continuare a far fuoco. Solo il modello successivo RX-93-\u03bd-2 Hi-\u03bd Gundam ebbe la capacit\u00e0 di rifornirli e ricaricali. Se il RX-93-\u03bd-2 Hi-\u03bd Gundam prodotto in massa avesse questa capacit\u00e0 \u00e8 sconosciuto.\nI \"bits\" sono essenzialmente simili ai funnel, eccettuato che dispongono di una propria riserva di energia e non necessitano di ricarica. I bits. non sempre hanno la capacit\u00e0 di sparare con armi a raggio, i \"reflector bits\" dello Psyco Gundam Mk-II vengono usati per dirigere i raggi sparati dal corpo principale verso il bersaglio.\nSebbene i primi funnel possano somigliare davvero a imbuti, possono assumere una variet\u00e0 di forme, si sono visti anche funnel a forma di pinna. I pi\u00f9 inusuali sono forse quelli che equipaggiano il V2 Assault's mega \"beam shield\". Non sparano alcuna arma letale ma sono usati per formare una \"I-field barrier\".\n\"Incoms\".\nL'\"Incom\" \u00e8 la versione filoguidata dei \"funnel\". Sebbene l'attacco omnidirezionale dei funnel e dei bit sia estremamente utile su campo di battaglia, funnel e bit hanno una seria limitazione: solo i newtype possono controllarli con efficacia. Sebbene ci siano stati esperimenti per cyberingegnerizzare newtype, questi si sono rivelati estremamente instabili e non ci sono semplicemente sufficienti newtype disponibili per utilizzare in grande quantit\u00e0 funnel e bit. Pertanto vennero create versioni filoguidate chiamate Incoms, cos\u00ec che piloti normali possano usarle.\nIl primo a esserne equipaggiato fu il mobile armor di Zeon MAN-03 Braw Bro, ma occorreva cos\u00ec tanto concentrazione per controllarli che serviva un secondo pilota. Sebbene fosse stata progettata pensando a persone normali i newtype possono controllarli con pi\u00f9 efficalcia. Le prime armi filoguidate psycommu furono spesso installate su unit\u00e0 destinate a newtype. Per esempio l'MSN-02 Zeong e l'NZ-333 Alpha Azieru sono entrambi veicoli destinati a newtype equipaggiati con \"incom\". il ORX-013 Gundam Mk-V \u00e8 un'altra unit\u00e0 di test che pu\u00f2 usare Incom.\nL'RX-94 \u03bd Gundam per la produzione di massa pu\u00f2 essere equipaggiato con \"incom\", invece che con \"funnel\".\n\"Fin Funnel Field\".\nLa scudo energetico del RX-93 Nu Gundam, a volte detto \"fin-funnel field\" (FF-Field) non era propriamente una \"I-field barrier\", ma un antesignano del \"beam shield\". Questo strumento funziona rilasciando particelle Minovsky nel reattore dei \"fin funnel\" (\"funnel a pinna\") e intrappolandoli temporaneamente nel campo elettromagnetico generato dai \"funnel\" e che viene usato per sagomare la \"I-field barrier\".\nUn sistema difensivo simile venne usato in precedenza da Harman in \"Mobile Suit Gundam ZZ\" per bloccare il megacannone a particelle da 50\u00a0MW del Gundam ZZ mettendo la mano del suo mobile suit Qubely di fronte per rilasciare le particelle Minovsky e un campo elettromagnetico dal suo \"gun/beam saber\" ibrida montate sulle braccia del mobile suit. Comunque non venne dato un nome al suo tentativo, coraggioso ma quasi suicida.\n\"beam shield\".\nLa prima applicazione difensiva della tecnologia del \"beam saber\" fu l'\"I-field barrier\" proiettata dai fin funenl del RX-93 Nu Gundam. Questa barriera creava uno schermo tetraedico intorno al mobile suit, con un fin funnel a ogni vertice dei piani di energia, che formavano i piani di energia in modo simile a come viene formata la lama di una \"beam saber\". Diversamente dalla classica \"I-field barrier\", questa barriera non solo defletteva i raggi, ma poteva anche deflettere (o distruggere) attacchi fisici o con missili (agendo sia come un Minovsky Craft system che come beam-blade simultaneamente). Poteva comunque essere fatta collassare da attacchi sufficientemente potenti. Il cosiddetto \"Fin Funnel Field\" non poteva essere usato come arma a causa dei limiti sui funnel e sull'I-field coinvolti.\nPer l'UC 0120 la miniaturizzazione e l'aumento di potenza dei moderni mobile suit rese possibile utilizzare una versione semplificata di questa barriera, il \"beam shiedl\" (\"scudo a raggi\"), su tutti i mobile suit. Un \"beam shield\" \u00e8 composto da un semplice piano di plasma che si irradia da un generatore centrale e che pu\u00f2 essere usato come scudo fisico per deflettere attacchi nemici. Poich\u00e9 i bordi del \"beam shield\" sono mortali tanto quanto la lama di una \"beam saber\" (dato che si tratta semplicemente di una \"beam saber\" formata a forma di scudo) il computer del mobile suit disattiva automaticamente sezioni dello schermo che trancerebbero via gli arti del mobile suit stesso.\nSebbene fosse limitato a una singola direzione e come l'\"I-field barrier\" potesse essere fatto collassare da un attacco sufficientemente potente, l'energia richiesta dal suo funzionamento era minore e la sua efficacia era maggiore contro ogni tipo di arma, rendendolo una alternativa soddisfacente alla \"I-field barrier\". Per l'UC 0150 anche alcune navi da guerra furono equipaggiate con \"beam shield\", tra cui la \"Joan D'arc\" di \"Victory Gundam\" e la \"Mother Vanguard\" dal manga \" Crossbone Gundam\" (manga).\nComunque un'arma raggi a energia relativamente bassa \u00e8 stata sviluppata per controbattere questa tecnologia, il \"Variable Speed beam rifle\" (vedi sotto)\nDopo \"Victory Gundam\", il \"beam shield\" venne minimizzato sia in dimensione che in numero, e equipaggiava ancora alcune mobile suit in \" G-Saviour\".\n\"Variable Speed beam rifle\".\nPer l'UC 0120 anche le pi\u00f9 deboli mobile weapon prodotte in massa erano equipaggiate con un \"beam shield\" impenetrabile alle normali armi dei mobile suit. Questo spinse allo sviluppo di mobile suit progettate per il combattimento ravvicinato e a sviluppare armi molto pi\u00f9 potenti. Comunque entrambe le opzioni erano molto costose, la seconda anche dal punto di vista dell'energia che sarebbe occorsa. Infine venne sviluppato il \"Variable Speed beam rifle\" (\"fucile a raggi a velocit\u00e0 variabile\") in modo che potesse cambiare tra due modalit\u00e0 di funzionamento\nNella prima modalit\u00e0 emette un raggio di megaparticelle capace di penetrare un \"beam shield\", comunque il danno causato al bersaglio \u00e8 significativamente minore. La seconda modalit\u00e0 \u00e8 simile a un \"beam rifle\" normale, le megaparticelle hanno una velocit\u00e0 inferiore e pur essendo meno penetranti perdono la loro energia all'interno del bersaglio, ritornando a essere particelle di Minovsky e distruggendo il bersaglio dall'interno.\nIl VSBR rimaneva una tecnologia costosa e difficilmente fu prodotta in massa. Furono equipaggiati solo modelli di fascia alta, come il Crossbone Gundam X-3, F-90 V type, F-91 e il V2 Assault unit e un solo tipo di unit\u00e0 prodotto in massa (l'F-91 in \"Crossbone Gundam\"), poteva essere equipaggiato con quest'arma.\nIl solo metodo per fermare l'attacco di un VSBR \u00e8 con un intenso I-field. Comunque i generatori di I-field miniaturizzati installabili su un mobile suit erano unit\u00e0 costose e perci\u00f2 poco comuni nell'UC0 120\n\"Generative beam rifle Device\".\nUna variante del \"beam rifle\" installato sui mobile suit \u00e8 il \"Generative beam rifle Device\" (GBRD), installato sul RX-99 Neo Gundam. Questa variante conteneva un generatore di energia separato e installato solo a uso del \"beam rifle\". Il GBDR ha la possibilit\u00e0 di cambiare la modalit\u00e0 di fuoco del \"Variable Speed beam rifle\".\nPropulsione Minovsky.\nLa pi\u00f9 recente di tutte le tecnologie Minovsky, la propulsione Minovsky venne introdotta per i mobile suit nell'UC 0153. Lo sviluppo inizi\u00f2 nel novembre UC 0152 e termin\u00f2 ai primi del 0153. L'unica unit\u00e0 equipaggiata con lo strumento il V2 Gundam entr\u00f2 in combattimento in aprile\nComunque rapporti successivi indicarono che la prima unit\u00e0 equipaggiata con una propulsione Minovsky fu il \"Mother Vanguard\" e la sua nave sorella in Crossbone gundam. Utilizzando lo scudo a raggi installato sulla nave questa poteva essere propulsa da un meccanismo simile a quello di un motore Minovsky.\nLo strumento emette un grande ammontare di particelle Minovsky come massa di propulsione. Sebbene possa sembrare che questa tecnologia violi la seconda legge di Newton, la fisica \u00e8 molto simile a quella di una propulsione a fotoni, poich\u00e9 le particelle Minovsky hanno una massa di riposo prossima allo zero.\nLa propulsione Minovsky \u00e8 di gran lunga il pi\u00f9 potente propellente nella cronologia dell'Universal Century ed \u00e8 capace di spingere il V2 Gundam a un'accelerazione di fino a 20 G (196,2\u00a0m/s\u00b2), e pu\u00f2 spingere l'unit\u00e0 ad una velocit\u00e0 massima pari all'80% della velocit\u00e0 della luce. Il reattore a fusione Minovsky genera il flusso di particelle, fornendo una grande autonomia. Si stima che il reattore del V2 Gundam possa sostenere questa propulsione per almeno 14 giorni.\nLa manifestazione esterna della propulsione Minovsky sono due fiamme di particelle di plasma Minovsky, dette \"Ali di luce\" (\"Hikari no tsubasa\"), dietro all'unit\u00e0 e lunghe approssimativamente 1\u00a0km. Le ali di luce hanno un effetto distruttivo simile a quello di una spada a raggi (ma oltre 100 volte pi\u00f9 grosse), ma non sono intrappolate in un I-field. Pertanto ogni cosa che venga in contatto con le ali viene distrutta ed \u00e8 praticamente impossibile bloccarle con spade a raggi convenzionali poich\u00e9 non essendo intrappolate in un I-field la forza di repulsione \u00e8 minima.\nNewtypes e tecnologia correlata.\nLa parola \"Newtype\" entr\u00f2 in uso quando Zeon Zum Daikun, fondatore della colonia spaziale del Principato di Zeon, cre\u00f2 la sua filosofia: il genere umano era destinato a abbandonare la Terra per lo spazio dove si sarebbe evoluto in un nuovo stadio dell'evoluzione chiamato \"newtype\".\nCon il crescere in numero di \"newtype\" durante e dopo la guerra di un anno, venne inventato il sistema \"Psycommu (Psychic Communicator)\" che permetteva a questi newtype di controllare armi remote conosciute come \"bits\" e \"funnels\", e anche mobile suit, mediante il solo pensiero. Un \"Psycommu\" \u00e8 uno strumento connesso direttamente alla mente del suo utilizzatore, che pu\u00f2 manipolarlo con i suoi pensieri. Il nome \u00e8 una fusione di \"psychic\" e \"communicator\".\nLo \"Psycoframe\" \u00e8 una successiva tecnologia che installa lo Psycommu nella struttura atomica metallica di un mobile suit, permettendo a un pilota newtype di controllarlo come se fosse il suo corpo.\nAltre tecnologie newtype sviluppate sono il sistema \"Bio-Sensor\", il sistema \"Quasi-psycommu\", il sistema \"Neo-psycommu\", il \"Bio-computer\", l'\"EXAM System\" e la fortezza \"Angel Halo\"."}
{"id": "535109", "revid": "1782831", "url": "https://it.wikipedia.org/wiki?curid=535109", "title": "Myrkul", "text": "Myrkul \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". Attualmente \u00e8 una divinit\u00e0 morta, ma un tempo era una divinit\u00e0 maggiore del pantheon faer\u00fbniano.\nIl suo simbolo \u00e8 un teschio su sfondo nero.\nLa sua arma preferita \u00e8 una falce.\nIn D&amp;D Terza Edizione i suoi domini sono: Male, Morte, Guerra, Non-morte, Sofferenza.\nPrima del Periodo dei Disordini.\nMyrkul inizi\u00f2 la sua carriera di avventuriero come umano chierico o guerriero. Stringendo un patto con Bane e Bhaal (altri dei immaginari presenti nell'ambientazione), i tre decisero di continuare a percorrere il cammino verso lo status divino aiutandosi reciprocamente. Assieme divennero potenti e uccisero uno dei sette dei dimenticati assorbendone parte del potere. Decisero quindi di sfidare la sovranit\u00e0 di Jergal, suprema divinit\u00e0 della morte, tirannia e omicidio; cos\u00ec i tre raggiunsero la dimora di Jergal e si diressero verso il trono d'ossa.\nFacendosi strada tra i non morti ed i necrospettri (presenti in AD&amp;D e tolti dalle edizioni 3 e 3.5) che difendevano il piano del loro dio, incontrarono Jergal e lo sfidarono in un combattimento che avrebbe portato alla loro sconfitta o alla (molto meno probabile) morte del dio Jergal.\nDa diversi secoli per\u00f2, Jergal, stanco del suo dominio incontrastato, si era annoiato della sua assoluta supremazia, poich\u00e9 non esisteva nessuno in grado di sfidarlo. Avere potenza senza poterla utilizzare appieno lo frustrava terribilmente.\nDecise cos\u00ec di lasciare le sue aree di influenza ai tre ambiziosi avventurieri. Siccome i tre non seppero decidersi su come spartirsi i poteri di Jergal, egli stesso propose un gioco per stabilire chi dei tre avrebbe per primo effettuato la sua scelta: ruppe tre dita di un lich al suo servizio e le diede ai tre.\nOgnuna di queste dita corrispondeva ad un teschio umano che i tre dovevano lanciare il pi\u00f9 lontano possibile. Il possessore del teschio che sarebbe arrivato pi\u00f9 lontano avrebbe scelto per primo. Cos\u00ec Bane, ottenendo il miglior risultato desider\u00f2 di divenire il tiranno definitivo.\nMyrkul ottenne il dominio della morte e Bhaal, arrivato ultimo, si accontent\u00f2 del dominio dell'omicidio. Jergal disse quindi che li avrebbe serviti come notaio, registrando i dati dei morti sul piano del fato e gestendo le questioni burocratiche.\nDopo il Periodo dei Disordini.\nDurante il Periodo dei Disordini, Myrkul fu ucciso dalla maga Mezzanotte e la sua essenza si impadron\u00ec della corona dei corni, antico artefatto dei netheresi.\nCol tempo Myrkul riottenne parte dei suoi originali poteri, rimanendo per\u00f2 prigioniero della corona (o, secondo altre versioni, non volendo liberarsi della corona). La Corona dei corni appare su Faer\u00fbn per poi svanire nuovamente, secondo la volont\u00e0 del dio al suo interno. L'ultimo possessore noto della corona dei corni \u00e8 un maschio puro sangue di razza yuan'ti di nome Nhyris D'Hothek, che ha posseduto l'artefatto per circa un anno, per poi essere trasformato in lich e sparire nell'anno 1370 (secondo il calendario di faer\u00fbn).\nPrimariamente i vecchi chierici adoratori di Myrkul, dopo la sua disfatta, rivolgono le loro preghiere a Jergal per ottenere poteri associati alla loro classe, ma alcuni, che si fanno chiamare Araldi Incoronati (o \"Horned Haribringers\" in inglese), riescono inesplicabilmente ad ottenere favori ed incantesimi pregando il dio Myrkul.\nRuolo in Neverwinter Nights 2: Mask of the Betrayer.\nNella prima espansione del videogioco Neverwinter Nights 2 Myrkul ha un ruolo di primaria importanza, essendo il motore dietro a tutte le vicende del gioco. \nLa trama ruota attorno alla spirito del suo servitore pi\u00f9 fedele ed eletto, Akachi, che per amore di una maga miscredente si ribell\u00f2 al suo dio bandendo quella che diverr\u00e0 nota come Crociata del Traditore. Lo scopo dichiarato di Akachi era quello di distruggere il Muro dei Miscredenti, il luogo dove le anime delle persone senza fede nei Reami sono destinate a dissolversi dopo la morte. Sconfitto, Akachi venne imprigionato nel muro, salvo poi esserne liberato quando aveva ormai perduto ogni cognizione di s\u00e9 stesso, diventando solo la manifestazione della fame e iniziando a perseguitare gli spiriti del Rashemen, divenendo noto come il Divoratore di Spiriti, una maledizione che passa da individuo a individuo, bandendone l'anima nel Muro.\nNel corso del gioco, il protagonista incontrer\u00e0 il moribondo Myrkul sul Piano Astrale, il luogo a cui sono destinati gli dei dopo la morte. Il dio caduto lo costringer\u00e0 a prendere una posizione, quella di seguire il destino di Akachi, perpetrando la Crociata, o di opporsi ad essa, servendo il volere di Kelemvor."}
{"id": "535114", "revid": "661526", "url": "https://it.wikipedia.org/wiki?curid=535114", "title": "Quadrifoglio", "text": "Il quadrifoglio \u00e8 un'anomalia, relativamente rara, del trifoglio bianco.\nEssa si manifesta con la presenza di quattro foglioline invece che di tre.\nLa foglia supplementare \u00e8, generalmente, pi\u00f9 piccola rispetto alle altre tre.\nCaratteristiche.\nL'incidenza stimata di quadrifogli sul totale dei trifogli bianchi \u00e8 di circa uno per . Tuttavia, un'indagine effettuata su oltre 5 milioni di trifogli ha rilevato che la frequenza reale \u00e8 pi\u00f9 vicina a ad 1, ovvero il doppio della probabilit\u00e0 indicata precedentemente.\nIn casi ancor pi\u00f9 eccezionali \u00e8 possibile trovare anomalie del trifoglio con pi\u00f9 di quattro foglioline; il Guinness dei primati ne registra uno con 56, rinvenuto in Giappone nel 2009.\nIl quadrifoglio non va confuso con l\"'Oxalis tetraphylla\", morfologicamente dotata di 4 foglioline.\nIl quadrifoglio si distingue da quest'ultima perch\u00e9 le sue foglioline sono, rispetto alle Ossalidi, pi\u00f9 arrotondate e allungate laddove le Ossalidi presentano foglioline a forma di cuore; l'equivoco si ingenera perch\u00e9 nell'immaginario collettivo quest'ultima \u00e8 la forma erroneamente associata al quadrifoglio propriamente detta; a perpetuare l'equivoco sta il fatto che le Ossalidi spesso sono vendute con il nome comune di \"quadrifogli\", in quanto esso \u00e8 il nome comune di entrambe le specie.\nLa \"Marsilea quadrifolia\", altres\u00ec, \u00e8 una felce il cui nome comune \u00e8 \"Quadrifoglio acquatico\".\nL'equivoco sussiste in italiano laddove in inglese e in francese il quadrifoglio \u00e8 chiamato rispettivamente \"four-leaf clover\" e \"tr\u00e8fle \u00e0 quatre feuilles\", ossia in entrambi i casi \"trifoglio a quattro foglie\".\nIl quadrifoglio nella cultura di massa.\nLa rarit\u00e0 del quadrifoglio ha fatto nascere in varie culture diversi miti, il pi\u00f9 comune dei quali \u00e8 che trovarne uno sia simbolo di buona sorte; parimenti si ritiene che porne uno sotto il cuscino propizi bei sogni.\nSempre secondo altre credenze popolari, ogni foglia rappresenterebbe qualcosa: la prima \u00e8 per la speranza, la seconda per la fede, la terza per l'amore e, ovviamente, la quarta simboleggia la fortuna. Per i Druidi il quadrifoglio era potente contro gli spiriti malvagi. Il pi\u00f9 antico riferimento letterario al quadrifoglio sembra risalire al 1620, con la prima attestazione di quest'ultimo come portafortuna."}
{"id": "535115", "revid": "712828", "url": "https://it.wikipedia.org/wiki?curid=535115", "title": "Slave I", "text": ""}
{"id": "535120", "revid": "422900", "url": "https://it.wikipedia.org/wiki?curid=535120", "title": "Judo ai Giochi della XVIII Olimpiade", "text": "Il judo alle Olimpiadi estive del 1964 nella sua prima presenza nei Giochi fu rappresentata da quattro eventi. Le gare si svolsero dal 20 al 23 ottobre nel Nippon Budokan Hall di Tokyo. Alle gare parteciparono, in questa disciplina 31 nazioni e 75 atleti; per l'Italia parteciparono Bruno Carmeni (68\u00a0kg) e Nicola Tempesta (+ 80\u00a0kg) allenati dal giapponese Ken Noritomo Otani e dal commissario tecnico Maurizio Genolini.\nIl torneo di judo fu anche valido come quarto campionato del mondo.\nLa vittoria degli Open, del gigante olandese Anton Geesink (alto 1,98\u00a0m e che pesava 121\u00a0kg) contro il giapponese Akio Kaminaga, per immobilizzazione a terra dopo soli 9'22\", fu un enorme smacco per il Giappone, la patria del Judo. Infatti scese un silenzio di ghiaccio nel Nippon Budokan Hall stipata da 15\u00a0000 spettatori."}
{"id": "535121", "revid": "765341", "url": "https://it.wikipedia.org/wiki?curid=535121", "title": "Carol Reed", "text": "Biografia.\nFiglio illegittimo del grande impresario teatrale Sir Herbert Beerbohm Tree, fondatore della Royal School Dramatic Art, Carol Reed crebbe con la madre, Beatrice Mae Pinney, in un appartamento che Tree mise loro a disposizione in una zona lontana da dove risiedeva la sua famiglia ufficiale. La sua condizione non lo mise in difficolt\u00e0, frequent\u00f2 la scuola con profitto e inizi\u00f2 ben presto a coltivare il sogno di seguire le orme paterne, prospettiva che il genitore approvava. Di parere opposto, la madre di Reed obblig\u00f2 il figlio a raggiungere nel 1922 il Massachusetts, nella speranza che cambiasse idea. Dopo aver lavorato per un paio d'anni come contadino, nel 1924 Reed torn\u00f2 in Gran Bretagna, dove si un\u00ec a una compagnia teatrale e nel 1927 inizi\u00f2 a collaborare con Edgar Wallace, in qualit\u00e0 di suo assistente personale. \nNel 1930 entr\u00f2 nel mondo del cinema come assistente alla regia di Basil Dean. Il suo primo film degno di nota fu \"Fiamme di passione\" (1938), un curioso melodramma interpretato da John Davis Lodge. Due anni pi\u00f9 tardi diresse \"E le stelle stanno a guardare\" (1940), un'opera di denuncia sociale sulle terribili condizioni di vita della classe operaia inglese, in cui si narrano le vicende di un gruppo di minatori. L'anno dopo partecip\u00f2 alla seconda guerra mondiale al seguito delle truppe britanniche e . Nel 1947 diresse \"Fuggiasco\" (1947), intenso film drammatico con James Mason, storia della fuga di un rivoluzionario irlandese, braccato dalla polizia per aver ucciso un uomo durante una rapina. Il film \u00e8 strutturato in modo originale, mescolando l'intreccio melodrammatico con spunti di critica sociale ed elementi ironici. \nL'anno dopo segu\u00ec \"Idolo infranto\" (1948), tratto da un racconto di Graham Greene (che lavor\u00f2 con il regista alla sceneggiatura). La collaborazione con lo scrittore si ripet\u00e9 nel 1949 per \"Il terzo uomo\" (1949), un film di spionaggio con Joseph Cotten e Orson Welles, che vinse la Palma d'oro al festival di Cannes. Dopo alcuni lavori deludenti o pi\u00f9 modesti, come \"Trapezio\" (1956), Reed ritorn\u00f2 a collaborare con Greene e realizz\u00f2 \"Il nostro agente all'Avana\" (1958), tratto da un romanzo dello stesso scrittore, una satira sullo spionaggio e i suoi clich\u00e9 interpretata da Alec Guinness. Nel 1962 Reed venne chiamato in America a dirigere Marlon Brando ne \"Gli ammutinati del Bounty\" ([962), ma dopo sei mesi di riprese ostacolate da continui scontri con il divo, Reed abbandon\u00f2 la regia del film. Nel 1968 diresse una riduzione del romanzo \"Oliver Twist\" dal titolo \"Oliver!\" (1968), che fu premiata con un Oscar al miglior film e fu la sua ultima opera di un certo spessore, cui seguirono i deludenti \"Sergente Flep indiano ribelle\" (1970) e \"Detective privato... anche troppo\" (1972).\nVincitore di diversi premi internazionali, tra cui tre BAFTA al miglior film e un Premio Oscar per la miglior regia per \"Oliver!\" nel 1969, Carol Reed mor\u00ec a Londra nel 1976 per un attacco cardiaco.\nVita privata.\nSi spos\u00f2 con Diana Wynyard. Nel 1947, dopo il divorzio, spos\u00f2 un'altra attrice, Penelope Dudley-Ward, da cui ebbe un figlio, Max."}
{"id": "535125", "revid": "1305772", "url": "https://it.wikipedia.org/wiki?curid=535125", "title": "Neturei Karta", "text": "I Neturei Karta (\u05e0\u05d8\u05d5\u05e8\u05d9 \u05e7\u05e8\u05ea\u05d0, nome aramaico traducibile come \"Guardiani della citt\u00e0\") sono un gruppo religioso ebraico ortodosso che rifiuta di riconoscere l'autorit\u00e0 e la stessa esistenza dello Stato di Israele, in nome della propria interpretazione dell'ebraismo, della Torah e di passi del Talmud.\nNascita.\nIl gruppo \u00e8 stato fondato nel 1938 a Gerusalemme da ebrei che da molte generazioni vivevano in Palestina, per lo pi\u00f9 discendenti da ebrei ungheresi che si erano trasferiti in Palestina all'inizio del XIX secolo e da ebrei lituani che erano l\u00ec anche da pi\u00f9 tempo.\nIl gruppo nasce dalla scissione da un altro movimento di ebrei ortodossi, fondato nel 1912 da Agudas Israel, che aveva anch'esso come scopo la lotta al sionismo, ma che col passare degli anni aveva ridotto la propria azione.\nL'attivit\u00e0 dei Neturei Karta si \u00e8 poi estesa al di fuori della Palestina, in diversi casi per l'abbandono volontario, lamentando di aver subito violenze, imprigionamenti, torture e pressioni di ogni tipo da parte dei sionisti, e comunque per il rifiuto di vivere in uno Stato che si rifiutavano di riconoscere come legittimo.\nAttualmente il movimento consta di diverse migliaia di famiglie, con un numero elevato di simpatizzanti difficilmente quantificabile, presente oltre che a Gerusalemme anche negli Stati Uniti d'America, in Belgio, nel Regno Unito e in Austria.\nOpposizione al sionismo.\nI Neturei Karta affermano di voler combattere l'idea di voler stabilire uno stato ebraico nel tempo presente (tempo che ritengono ancora di esilio), poich\u00e9 ritengono contrario all'autentica tradizione religiosa ebraica lo stabilire tale stato senza aspettare che tale terra venga esplicitamente donata dall'Altissimo. La motivazione pertanto non \u00e8 di ordine politico, ma di ordine religioso.\nRifiutano le etichette di gruppo estremista e di ultra-ortodossi, dichiarando di non aver tolto o aggiunto nulla della legge e della tradizione ebraica, e a sostegno della loro posizione citano il Talmud, in cui si afferma che gli ebrei non possono utilizzare forze umane per stabilire uno stato ebraico finch\u00e9 non venga il Messia della casa di Davide, e in cui si afferma che devono essere cittadini leali delle nazioni in cui vivono senza cercare di anticipare la fine dell'esilio. L'esilio infatti ha la caratteristica di punizione divina per i peccati commessi e pertanto non pu\u00f2 essere aggirato da politiche di uomini ma solo da preghiera, buona volont\u00e0 e spirito di penitenza.\nSecondo l'attestazione definita Neturei karta gli ebrei devono considerare la venuta del Messia e regolarsi su di essa per stabilire la condotta e il comportamento pi\u00f9 consoni: vi sono quindi differenti opinioni rabbiniche sulle situazioni vissute dal popolo ebraico e la Neturei Karta \u00e8 una tra queste. Tutti i rabbini non mancano nel considerare il rapporto con i non ebrei, questi ultimi soprattutto nell'osservanza dei 7 precetti di Noach. La promessa fatta da Dio sul ritorno con l'avvento dell'Era messianica della totalit\u00e0 degli ebrei appartenenti al popolo d'Israele nella Terra promessa, Eretz Israel, \u00e8 suggellata eternamente come patto divino anche in quest'ottica. Secondo alcuni rabbini il sionismo \u00e8 la perfetta realizzazione di alcune profezie bibliche su Israele.\nSecondo i Neturei Karta, la terra attualmente occupata dallo stato di Israele appartiene a coloro che vi avevano sempre abitato (cio\u00e8 i palestinesi, gli ebrei e gli arabi, di ogni religione, e quanti vivevano pacificamente con loro); in diverse occasioni i Neturei Karta hanno protestato a fianco dei palestinesi arabi; nel 2002 manifestarono con la bandiera palestinese, provocando vive reazioni da ambienti ebraici.\nAccusano inoltre lo stato di Israele di essersi dotato di una facciata religiosa (con l'uso di nomi religiosi per i partiti politici, la presenza di rabbini negli stessi, etc) e di alterare i commentari alla Torah secondo le esigenze sioniste. Affermano poi che gli ebrei sionisti non possono pretendere di parlare e agire a nome di tutti gli ebrei, ed evitano anche di partecipare alle attivit\u00e0 civili israeliane (rifiutando elezioni, assistenza sociale, supporto finanziario, etc).\nIl rifiuto per il sionismo arriva al punto di non toccare banconote o monete rappresentanti immagini di sionisti (quelle con Albert Einstein e Moses Haim Montefiore sono ritenute accettabili, mentre quelle con Theodor Herzl e Chaim Weizmann non lo sono); per di pi\u00f9 non si avvicinano al Muro Ovest del Tempio di Gerusalemme sostenendo che \u00e8 stato inquinato da interessi sionisti, il che ne farebbe un abominio.\nEpisodi significativi.\nUna delle figure di spicco del movimento \u00e8 il rabbino Amram Blau, sopravvissuto all'Olocausto. Secondo il rabbino Blau, il riconoscimento accordato dall'ONU allo Stato israeliano sarebbe una grave ingiustizia nei confronti degli stessi ebrei.\nIl suo successore, rabbino Moshe Hirsch, ha collaborato come ministro del governo di Yasser Arafat. Nel 2004, poco prima della morte di quest'ultimo, il movimento organizz\u00f2 per lui una veglia di preghiera a Parigi; un gran numero di organizzazioni ebraiche protest\u00f2 contro il gesto, affermando di non poter \u00ab\"n\u00e9 ignorare n\u00e9 perdonare\"\u00bb tali \u00ab\"traditori del giudaismo\"\u00bb, gi\u00e0 \u00ab\"esclusi da decenni dalle Sinagoghe e dalle comunit\u00e0\"\u00bb.\nIn un'intervista alla televisione iraniana, Weiss si \u00e8 detto poco preoccupato per la negazione dell'Olocausto, poich\u00e9 \u00ab\"i sionisti utilizzano la questione dell'Olocausto per ottenerne benefici. Noi, ebrei che hanno sub\u00ecto l'Olocausto, non lo utilizziamo per promuovere i nostri interessi. Noi affermiamo che ci sono centinaia di migliaia di ebrei nel mondo che identificano la nostra opposizione all'ideologia sionista e che pensano che il sionismo non sia uguale all'ebraismo, ma sia solo un'agenda politica\"\u00bb.\nNell'estate del 2006 tutto il movimento ha protestato contro le attivit\u00e0 militari israeliane in Libano. In un comunicato stampa del 19 luglio 2006, i Neturei Karta accusano il sionismo di essere all'origine dell'antisemitismo, di aver derubato gli ebrei del nome di Israele per un progetto politico, annunciando di pregare contro il sionismo affinch\u00e9 cessino le sofferenze nella Terra Santa e lo spargimento di sangue."}
{"id": "535128", "revid": "1822741", "url": "https://it.wikipedia.org/wiki?curid=535128", "title": "GP (album)", "text": "GP \u00e8 il primo album solista del musicista country rock statunitense Gram Parsons, gi\u00e0 membro di The Byrds e The Flying Burrito Brothers, ed \u00e8 stato pubblicato nel 1973, anno della morte prematura dell'artista a soli 26 anni, dall'etichetta Reprise Records. Il disco venne acclamato dalla critica ma fall\u00ec l'entrata in classifica sia negli Stati Uniti che in Europa.\nIl disco.\nStoria.\nDopo la sua militanza nella International Submarine Band, nei Byrds, e nei Flying Burrito Brothers, Parsons decise di pubblicare un album solista. Originariamente, avrebbe dovuto essere la leggenda country Merle Haggard a produrre l'album, ma egli rifiut\u00f2 perch\u00e9 Parsons, anche se sinceramente innamorato della musica country, secondo lui aveva uno stile di vita troppo \"hippy\". Al suo posto venne ingaggiato Hugh Davies che produsse l'album con l'aiuto di Ric Grech. Come band di supporto furono reclutati svariati musicisti della backing band di Elvis Presley. Parteciparono al disco Ronnie Tutt (batteria), James Burton (chitarra) e Glen D. Hardin (pianoforte e organo), tre membri della TCB Band. Glen D. Hardin fu il direttore musicale che coordin\u00f2 il tutto. Con l'allora sconosciuta Emmylou Harris, con la quale aveva intrapreso una relazione sentimentale, Parsons trov\u00f2 una valida partner vocale che pi\u00f9 tardi inizi\u00f2 una carriera solista di successo.\nRegistrazione e pubblicazione.\nLe sessioni di registrazione per l'album si svolsero da settembre a ottobre 1972 negli studi sulla costa occidentale della Capitol Records, al Wally Heidler Studio numero 4. L'album venne pubblicato nel gennaio 1973 non riscuotendo particolare successo commerciale ma buone recensioni. Per promuovere il disco, Parsons form\u00f2 una band dal vivo, i \"Fallen Angels\", costituita da Emmylou Harris, Kyle Tullis, N.D. Smart II, Neil Flanz e Gerry Mule.\nStile.\nCome aveva tentato di fare nei suoi precedenti gruppi, Parsons prov\u00f2 a dare corpo alla sua particolare concezione del country rock, da lui stesso descritta come \"Cosmic American Music\", un originale miscuglio di soul, country, R&amp;B, gospel, folk e rock and roll. La direzione musicale data da Glenn Hardin all'album e l'integrazione di chitarre a doppia cassa ricordano da un lato la musica country tradizionale del periodo 1950/1960, e dall'altro un sound maggiormente contemporaneo. Oltre a canzoni pi\u00f9 tradizionalmente orientate al country classico come \"How Much I've Lied\", \"Kiss the Children\" e \"Still Feeling Blue\", Parsons scrisse anche \"She\" e \"A Song for You\", brani religiosi circa il suo conflittuale rapporto con il cristianesimo. La traccia \"Big Mouth Blues\" \u00e8 autobiografica ed \u00e8 spesso indicata da molti come la versione dedicata a New York di \"Sin City\" (Flying Burrito Brothers). Le cover inserite nell'album sono \"Streets of Baltimore\" (Bobby Bare), \"That's All It Took\" (George Jones e Gene Pitney), e \"Cry One More Time\" (J. Geils Band).\nMusicisti.\nNote aggiuntive"}
{"id": "535132", "revid": "36426", "url": "https://it.wikipedia.org/wiki?curid=535132", "title": "Adriaan Florensz", "text": ""}
{"id": "535138", "revid": "1610933", "url": "https://it.wikipedia.org/wiki?curid=535138", "title": "Capovaccaio", "text": ""}
{"id": "535142", "revid": "33689", "url": "https://it.wikipedia.org/wiki?curid=535142", "title": "Millicent Webfoot", "text": ""}
{"id": "535143", "revid": "1791", "url": "https://it.wikipedia.org/wiki?curid=535143", "title": "Isodiafore", "text": ""}
{"id": "535144", "revid": "7336", "url": "https://it.wikipedia.org/wiki?curid=535144", "title": "D-12", "text": ""}
{"id": "535147", "revid": "1543377", "url": "https://it.wikipedia.org/wiki?curid=535147", "title": "Hollywood (Madonna)", "text": "Hollywood \u00e8 una canzone folk rock della cantautrice statunitense Madonna. \u00c8 il secondo singolo estratto dall'album \"American Life\", pubblicato in tutto il mondo nel luglio del 2003.\nLa canzone e le polemiche.\nSe con il primo singolo \"American Life\" Madonna aveva scatenato un polverone negli USA con i suoi attacchi allo stile di vita americano, determinando polemiche e dibattiti, nonch\u00e9 un calo delle vendite dell'album e del singolo, con \"Hollywood\" Madonna si spinge oltre: questa volta la cantante attacca lo star-sistem di Hollywood, scorgendo nella mecca del cinema statunitense il simbolo per eccellenza della superficialit\u00e0 e della distrazione dalla spiritualit\u00e0 umana, nonch\u00e9 il luogo per eccellenza in cui l'uomo pu\u00f2 perdere la sua essenza di essere umano tentando un facile successo.\nIl singolo.\nGli States sembrano non gradire la critica di Madonna allo \"Star system\" e tanto che il pezzo raggiunge un record negativo: la canzone non entrer\u00e0 nella classifica dei singoli pi\u00f9 venduti. Prima di questo singolo in 20 anni di carriera Madonna aveva piazzato tutti i suoi lavori in classifica. Il singolo ha raggiunto per\u00f2 la numero uno nelle classifiche componenti Hot Dance Club Play e Hot Dance Singles Sales di \"Billboard\". Il debutto dei remix di \"Hollywood\" nella classifica Dance Singles Sales ha fruttato a Madonna la pi\u00f9 lunga catena di singoli alla numero uno in questa classifica, con \"Hollywood\" piazzatosi sesto di fila. \"Hollywood\" \u00e8 divenuta la ventiduesima numero uno di Madonna nella Dance Singles Sales, il che ha reso la popstar regina della classifica. Nella \"Billboard\" Hot Singles Sales, il brano ha esordito alla numero quattro ma non ha sbancato con vendite sufficienti per spuntare nella \"Billboard\" Hot 100.\nIl video.\nIl video \u00e8 stato filmato negli Universal Studios a Universal City, diretto da Jean Baptiste Mondino (che aveva gi\u00e0 lavorato con Madonna, dirigendo \"Justify My Love\", il video pi\u00f9 scandaloso della cantante), ritrae immagini di donne diverse, dedite comunque alla superficialit\u00e0, al denaro ed al successo. Negli Stati Uniti, la premi\u00e8re \u00e8 arrivata il 23 giugno 2003 su VH1. Madonna era interessata alle opere del fotografo francese Guy Bourdin e ha dichiarato che le sue fotografie erano \"sofferenti e interessanti. Le ragazze, se le guardi in volto, sono davvero bizzarre\". Le immagini sono volutamente sciatte, proprio a sottolineare il degrado che circonda certi ambienti occidentali. Il punto pi\u00f9 forte del video \u00e8 quando una ricca signora si fa iniettare del botox nella labbra per ringiovanire: la sequenza sciocc\u00f2 talmente la commissione di censura statunitense tanto da far ritirare il video dai \"network\" televisivi nordamericani.\nLa famiglia dell'artista Guy Bourdin ha fatto causa alla cantante per aver attinto dal materiale dell'artista in modo illegale: per aver rubato e duplicato 11 pellicole senza nessuna autorizzazione o merito, cercando di alterare qualche scena con qualche piccolo particolare. Secondo un giornale inglese, notizia confermata poi anche dal curatore dell'esposizione, la cantante \u00e8 stata notata mentre si dirigeva fuori dal Victoria and Albert Museum di Londra una settimana prima della realizzazione del video. La causa \u00e8 stata vinta dalla famiglia di Guy Bourdin con un grosso risarcimento."}
{"id": "535149", "revid": "35804", "url": "https://it.wikipedia.org/wiki?curid=535149", "title": "Amazing Papers", "text": ""}
{"id": "535153", "revid": "767487", "url": "https://it.wikipedia.org/wiki?curid=535153", "title": "Grievous Angel", "text": "Grievous Angel \u00e8 il secondo album solista di Gram Parsons, pubblicato postumo quattro mesi dopo la sua morte con materiale registrato in varie session nel 1973. Cos\u00ec come tutti gli altri dischi di Parsons, non ebbe un grandissimo successo commerciale e non raggiunse mai i top 100 della classifica di \"Billboard\". Ci\u00f2 nonostante questo disco viene ritenuto una pietra miliare di quella \"Cosmic American Music\" (un ibrido di country, gospel, soul, e rock and roll) ideata da Parsons.\nNel 2003, quest'album \u00e8 stato inserito al numero 429 della lista dei 500 migliori album di tutti i tempi compilata dalla rivista \"Rolling Stone\".\nIl disco.\nDopo lo sgangherato tour della primavera-estate del 1973, Gram Parsons si riun\u00ec nuovamente con la cantante Emmylou Harris, con vari membri della band di supporto di Elvis Presley (fra i quali James Burton, Ronnie Tutt, e Glen D. Hardin), e con gli ospiti occasionali Bernie Leadon, Byron Berline, e Linda Ronstadt, per incidere il suo secondo album solista per la Reprise Records. Necessitando urgentemente di nuove canzoni, Parsons scrisse velocemente due brani durante le sessioni (\"Return of the Grievous Angel\", con testo del poeta Thomas Brown amico di Parsons; e \"In My Hour of Darkness\", arrangiata dalla Harris) e rispolver\u00f2 due tracce escluse dal precedenre album per rimpolpare un po' la scaletta dei brani. Inoltre incluse una nuova versione di \"Hickory Wind\", canzone gi\u00e0 registrata con i Byrds nel '68; e \"$1000 Wedding\" provata con i Flying Burrito Brothers nel 1970 circa.\nAd album praticamente ultimato, Parsons se ne and\u00f2 a Joshua Tree nel deserto della California, dove trov\u00f2 la morte a causa di un'overdose di sostanze stupefacenti il 19 settembre 1973, prima che l'album venisse pubblicato.\nModifiche postume.\nSi \u00e8 ipotizzato che l'album effettivamente pubblicato non abbia la precisa scaletta dei brani voluta da Parsons e che abbia subito delle modifiche estetiche. La vedova del musicista, Gretchen, nel tentativo di sminuire il rapporto sentimentale della Harris con suo marito, fece cambiare i crediti del disco (che sulla copertina era accreditato a \"Gram Parsons with Emmylou Harris\" e mostrava una foto dei due insieme) eliminando inoltre la traccia \"Sleepless Nights\" e rimpiazzando la copertina originale con una semplice immagine di Parsons su sfondo azzurro.\nI tre brani registrati durante le sessioni per l'album e rimasti inediti, \"Sleepless Nights\", \"The Angels Rejoiced in Heaven Last Night\" e \"Brand New Heartache\", furono successivamente inseriti nel disco del 1976 \"Sleepless Nights\" attribuito a Parsons &amp; Flying Burrito Brothers.\nPubblicazione e accoglienza.\nIl disco venne pubblicato nel gennaio 1974 ricevendo grandi elogi dalla critica musicale, ma fallendo dal punto di vista commerciale, ormai una costante per Parsons. \"Grievous Angel\" raggiunse la posizione numero 195 della classifica di \"Billboard\" negli Stati Uniti, facendo leggermente meglio del suo predecessore \"GP\" che non era neanche entrato nei primi 200. Nonostante le vendite scarse, l'album viene a tutt'oggi considerato come una delle opere migliori e pi\u00f9 rappresentative di Gram Parsons.\nFormazione.\nNote aggiuntive"}
{"id": "535157", "revid": "1543377", "url": "https://it.wikipedia.org/wiki?curid=535157", "title": "Chasmosaurus", "text": "Chasmosaurus (il cui nome significa \"lucertola dotata di aperture\") \u00e8 un genere estinto di dinosauro ceratopside chasmosaurino vissuto nel Cretaceo superiore, circa 76,5-75,5 milioni di anni fa (Campaniano), in quella che oggi \u00e8 la Formazione Dinosaur Park in Alberta, Canada. Il genere contiene due specie: la specie tipo \"C. belli\" e \"C. russelli\". Il suo nome significa \"lucertola dotata di aperture\", riferendosi alle grandi aperture (fenestrae) sul collare (\"chasma\" in greco significa \"apertura\" o \"cavit\u00e0\", e \"sauros\" che significa \"lucertola\"). Con una lunghezza di 4,3\u20134,8 metri (14,1\u201315,7 piedi) e un peso di 1,5\u20132 tonnellate (1,7\u20132,2 tonnellate corte), \"Chasmosaurus\" era un ceratopsia di taglia media. Come tutti i ceratopsi, era puramente erbivoro. Inizialmente, l'animale venne nominato \"Protorosaurus\", ma questo nome era stato precedentemente usato per un altro animale. Tutti gli esemplari di \"Chasmosaurus\" sono stati ritrovati nella Formazione Dinosaur Park del Dinosaur Provincial Park in Alberta, Canada. La specie \"C. russelli\" proviene da letti pi\u00f9 antichi della formazione mentre \"C. belli\" proviene dai letti pi\u00f9 recenti.\nDescrizione.\n\"Chasmosaurus\" era un ceratopside di medie dimensioni. Nel 2010, G.S. Paul ha stimato la lunghezza di \"C. belli\" a 4,8 metri (15,7 piedi), per un peso di 2 tonnellate; le stime per \"C. russelli\" parlano di una lunghezza di 4,3 metri (14,1 piedi), per un peso di 1,5 tonnellate. Le principali differenze tra queste due specie riguardano principalmente la forma del corno e del collare, poich\u00e9 gli elementi postcranici di \"C. russelli\" sono poco conosciuti. Come molti ceratopsi, \"Chasmosaurus\" possedeva tre corna facciali principali: uno sul naso e due sopra gli occhi. In entrambe le specie queste corna sono piuttosto corte, ma in \"C. russelli\" sono un po' pi\u00f9 lunghe, in particolare le corna sopraoccipitali, che risultano essere anche un po' pi\u00f9 curve all'indietro. Il collare di \"Chasmosaurus\" \u00e8 molto allungato e pi\u00f9 largo nella parte posteriore che nella parte anteriore, ed leggermente pi\u00f9 elevato rispetto al piano del muso. In \"C. belli\" la parte posteriore del collare \u00e8 a forma di V con lati dritti, mentre in \"C. russelli\" il bordo posteriore ha superficialmente la forma di una U, e i lati sono pi\u00f9 convessi. I lati erano ornati da 6-9 ossificazioni cutanee pi\u00f9 piccole (chiamate episquamosali) o osteodermi, attaccate all'osso squamosale. L'angolo del collare presentava due osteodermi pi\u00f9 grandi sull'osso parietale. In \"C. russelli\" l'osteodermo angolare pi\u00f9 esterno era il pi\u00f9 grande, mentre in \"C. belli\" il pi\u00f9 grande \u00e8 quello interno. Il resto del bordo posteriore mancava di osteodermi. Le ossa parietali del collare erano forate da grandi aperture, da cui il genere prende il nome: la fenestra parietale. Queste non erano di forma ovale, come nella maggior parte dei parenti dell'animale, ma vagamente triangolari, con l'apice orientato verso il punto pi\u00f9 basso del collare.\nGli elementi postcranici di \"C. belli\" sono meglio conservati nell'esemplare noto come NHMUK 4948. Le prime tre vertebre cervicali sono fuse in un'unit\u00e0 nota come sincervica, come in altri neoceratopsi. Ci sono altri cinque vertebre cervicali conservate in questo esemplare, per un totale di otto, che probabilmente rappresentano il collo completo. Le vertebre cervicali, da quattro a otto, sono anfiplati, pi\u00f9 larghi che lunghi e approssimativamente uguali in lunghezza. Anche le vertebre dorsali sono anfiplate. \"C. belli\" possedeva un synsacrum, un'unit\u00e0 composta da vertebre sacrali, dorsali e talvolta caudali, a seconda dell'esemplare.\nL'esemplare di \"Chasmosaurus\" NMC 2245 recuperato da C.M. Sternberg \u00e8 stato rinvenuto con impressioni cutanee. L'area conservata, dalla regione dell'anca destra, misura circa 0,5 metri. Sembra che la pelle dell'animale fosse composta da grandi squame posizionate in file orizzontali equidistanti, separate da squame pi\u00f9 piccole. Le squame pi\u00f9 grandi avevano un diametro massimo do 55 millimetri ed erano distanziate l'una dall'altra da 5 a 10 centimetri. Erano di forma esagonale o pentagonale, quindi con cinque o sei lati. Ciascuno di questi lati era toccato da squame leggermente pi\u00f9 piccole, formando una rosetta. Piccole squame convesse non sovrapposte di circa 1 centimetro di diametro circondavano il tutto. Le squame pi\u00f9 grandi erano rugose con scanalature dritte orientate perpendicolarmente ai loro bordi. Dall'alto verso il basso, le file di squame pi\u00f9 grandi diminuiva gradualmente in dimensioni. Sfortunatamente, nulla pu\u00f2 ancora essere appreso sulla colorazione di \"Chasmosaurus\" dai campioni noti con impronte di pelle.\nClassificazione.\n\"Chasmosaurus\", nel 1915, venne classificato da Lambe all'interno di Ceratopsia, assegnandolo alla sottofamiglia Chasmosaurinae. I Chasmosaurinae hanno solitamente collari alti e stretti, come lo stesso \"Chasmosaurus\", mentre il loro sister group, Centrosaurinae, presenta collari pi\u00f9 corti ma pi\u00f9 larghi, con numerosi osteodermi e spine che si proiettano dai loro bordi. La maggior parte delle analisi cladistiche mostrano che \"Chasmosaurus\" ha una posizione basale all'interno di Chasmosaurinae.\nIl seguente cladogramma mostra la filogenesi di \"Chasmosaurus\" secondo uno studio di Scott Sampson \"et al.\" (2010):\nStoria della scoperta.\nNel 1898, Lawrence Morris Lambe del Geological Survey del Canada port\u00f2 alla luce il primo esemplare di \"Chasmosaurus\", al Berry Creek, l'olotipo NMC 491, un osso parietale che faceva parte del collare. Pur riconoscendo che la sua scoperta rappresentava una nuova specie, Lambe pensava che potesse essere inserito all'interno del genere \"Monoclonius\". Pertanto, eresse una nuova specie, ossia \"Monoclonius belli\" per descrivere la sua nuova scoperta. Il nome specifico, \"belli\", onora il collezionista Walter Bell.\nTuttavia, nel 1913, Charles Hazelius Sternberg e i suoi figli trovarono diversi crani completi di \"M. belli\" negli strati centrali della Formazione Dinosaur Park dell'Alberta, in Canada. Sulla base di questi reperti, Lambe (1914) eresse il nuovo genere \"Protorosaurus\" (\"prima di \"Torosaurus\"), ma quel nome era gi\u00e0 in uso per un rettile del Permiano, \"Protorosaurus\", quindi, successivamente, cre\u00f2 il nome sostitutivo \"Chasmosaurus\", nel febbraio 1914. Il nome \"Chasmosaurus\" deriva dal greco \u03c7\u03ac\u03c3\u03bc\u03b1/\"khasma\" ossia \"apertura\" e si riferisce alle grandissime fenestre parietali presenti sul collare. Lambe assegn\u00f2 anche un paratipo, l'esemplare NMC 2245, trovato dagli Sternberg, nel 1913, e costituito da uno scheletro in gran parte completo, e che comprendeva delle impronte di pelle. \nDa allora, sono stati trovati nuovi resti, compresi diversi crani, che sono stati riferiti a \"Chasmosaurus\". Ci\u00f2 ha portato alla nomina di nuove specie all'interno del genere. Oggi alcuni di queste specie sono considerate variazioni morfologiche dei crani di \"Chasmosaurus belli\", mentre altre sono visti come specie valide di \"Chasmosaurus\" o come generi separati. Nel 1933, Barnum Brown nomin\u00f2 \"Chasmosaurus kaiseni\", in onore di Peter Kaisen, sulla base di un cranio (AMNH 5401), che differisce da \"C. belli\" per via delle corna pi\u00f9 lunghe. Questa forma \u00e8 forse correlata a \"Chasmosaurus canadensis\" (\"dal Canada\") nominato da Thomas M. Lehman, nel 1990. Quest'ultima specie, originariamente nota come \"Monoclonius canadensis\" da Lambe (1902), era stata descritta come \"Eoceratops canadensis\" da Lambe nel 1915. Si pensava che \"Eoceratops\" e il \"Chasmosaurus kaiseni\" dalle lunghe corna fossero, probabilmente, esemplari di \"Mojoceratops\", nominato da Nicholas Longrich, sebbene diversi team di ricercatori sostengano che \"Mojoceratops\" sia sinonimo di \"Chasmosaurus russelli\". Campbell e colleghi, nella loro analisi del 2016 sugli esemplari di \"Chasmosaurus\" conclusero che \"Eoceratops\" e \"C. kaiseni\" sono riferibili a \"Chasmosaurus sp.\" a causa della mancanza del parietale conservato negli olotipi di entrambi. Richard Swann Lull, nel 1933, nomin\u00f2 un insolito cranio dal muso corto, l'esemplare ROM 839 (precedentemente ROM 5436) raccolto nel 1926, e nominato \"Chasmosaurus brevirostris\". Questa specie \u00e8 ora vista come un sinonimo junior di \"C. belli\". Charles Mortram Sternberg nomin\u00f2 \"Chasmosaurus russelli\" nel 1940, sulla base dell'esemplare NMC 8800 dal sud-ovest dell'Alberta. Il nome specifico, \"russelli\", onora Loris Shano Russell. Thomas Lehman descrisse \"Chasmosaurus mariscalensis\" nel 1989 dal Texas, che ora \u00e8 stato ribattezzato \"Agujaceratops\". La specie descritta pi\u00f9 recentemente \u00e8 \"Chasmosaurus irvinensis\", nominata nel 2001, che proviene dai letti recenti della Formazione Dinosaur Park. A questa specie \u00e8 stato dato un suo genere, \"Vagaceratops\", nel 2010. Tuttavia, Campbell \"et al.\" (2019) argoment\u00f2 come \"Vagaceratops\" potrebbe in realt\u00e0 rappresentare una specie di \"Chasmosaurus\".\nNel 1987, Gregory S. Paul ribattezz\u00f2 \"Pentaceratops sternbergii\" in \"Chasmosaurus sternbergii\", ma tale cambiamento non ebbe alcun riscontro tra i paleontologi. Nel 2000, George Olshevsky ribattezz\u00f2 \"Monoclonius recurvicornis\" (Cope, 1889) in \"Chasmosaurus recurvicornis\" poich\u00e9 il suo materiale fossile apparteneva probabilmente ad un chasmosaurino; al momento ci\u00f2 \u00e8 onsiderato un \"nomen dubium\".\nOggi sono considerate valide solo due specie: \"C. belli\" e \"C. russelli\". Le due specie mostrano solo piccole differenze nella loro morfologia, e si differenziano principalmente nella loro differenza stratigrafica, in quanto \"C. russelli\" visse prima di \"C. belli\", abbracciando un periodo di tempo compreso tra i 76,5 e i 75,5 milioni di anni fa. Oltre all'olotipo e al paratipo, sono noti diversi esemplari aggiuntivi di \"C. belli\". Questi includono AMNH 5422, ROM 843 (precedente ROM 5499) e NHMUK R4948, tutti scheletri (parziali) con cranio. Oltre al suo olotipo, \"C. russelli\" \u00e8 noto dal suo paratipo, CMN 8803, un collare; CMN 41933, la parte posteriore di un collare; RTMP 81.19.175, il lato destro di un cranio, e CMN 2280, uno scheletro parziale con cranio ritrovato dagli Sternberg, nel 1914. Il cranio YPM 2016, e il cranio e lo scheletro AMNH 5402, vennero notati da Campbell \"et al.\" (2016) in quanto diversi dagli altri esemplari di \"C. belli\", avendo pi\u00f9 epiparietali, sebbene gli autori li avessero interpretati come variazioni individuale, mentre Campbell \"et al.\" (2019) interpretarono questi esemplari come una specie indeterminata di \"Chasmosaurus\" strettamente correlata a \"Vagaceratops\".\nPaleobiologia.\n\"Chasmosaurus\" condivideva il suo habitat, la costa orientale di Laramidia, con diversi dinosauri erbivori, tra cui diverse specie di ceratopsi come \"Centrosaurus\", \"Styracosaurus\" e \"Vagaceratops\", gli hadrosauri \"Corythosaurus\", \"Gryposaurus\", \"Lambeosaurus\" e \"Parasaurolophus\", gli ankyosauri \"Dyoplosaurus\", \"Edmontonia\", \"Euoplocephalus\" e \"Scolosaurus\", il pachycephalosauro \"Stegoceras\", vari ornithomimidi, oviraptorosauri, i dromeosauri \"Dromaeosaurus\" ed \"Hesperonychus\", e il troodontide \"Latenivenatrix\". I predatori dominanti di questo habitat erano i tyrannosauridi \"Albertosaurus\" e \"Daspletosaurus\", che probabilmente si nutrivano di prede diverse. La zona ospitava anche mammiferi, uccelli, choristodere, coccodrilli, lucertole, plesiosauri, pterosauri come \"Cryodrakon\", tartarughe e una gran variet\u00e0 di pesci. La presenza di pi\u00f9 generi di erbivori ha portato i paleontologi a supporre che ogni dinosauro occupasse una propria nicchia ecologica: \"Chasmosaurus\" con il suo muso e mascelle pi\u00f9 lunghe avrebbe potuto essere pi\u00f9 selettivo sulle piante di cui si nutriva.\nLa funzione del collare e delle corna dei ceratopsi \u00e8 sempre stata un mistero. Le corna sono piuttosto corte e il collare aveva fenestre cos\u00ec grandi che non avrebbe potuto offrire molta difesa funzionale. Paul sugger\u00ec che il becco fosse la principale arma difensiva. \u00c8 possibile che il collare fosse semplicemente usato per apparire pi\u00f9 imponente o per la termoregolazione. Secondo un'altra ipotesi, il collare potrebbe essere stato molto colorato, per attirare l'attenzione sulle sue dimensioni per intimidire i rivali e trovare un partner. Tuttavia, \u00e8 difficile dimostrare qualsiasi dimorfismo sessuale nel record fossile a nostra disposizione. Nel 1933, Lull sugger\u00ec che \"C. kaiseni\", che presentava lunghe corna, fosse in realt\u00e0 il maschio di \"C. belli\" di cui le femmine avrebbero avuto corna corte. Nel 1927, C.M. Sternberg concluse che dei due scheletri che aveva montato al Canadian Museum of Nature, il pi\u00f9 piccolo, NMC 2245, fosse il maschio e il pi\u00f9 grande, NMC 2280, la femmina. Tuttavia, oggi i due esemplari si riferiscono a due specie diverse.\nUn esemplare di un giovane \"Chasmosaurus belli\" ritrovato in Alberta, Canada, da Phil Currie \"et al.\", rivela che \"Chasmosaurus\" potrebbe aver avuto estese cure parentali, prendendosi cura dei propri piccoli, come \u00e8 stato ipotizzato per il suo parente \"Triceratops\". Questo esemplare misura 1,50 metri di lunghezza ed si stima che avesse tre anni quando mor\u00ec. Le proporzioni degli arti sono simili a quelle di un \"Chasmosaurus\". Questo indica che \"Chasmosaurus\" non si muoveva rapidamente e che i giovani non dovevano essere pi\u00f9 veloci per stare al passo con gli adulti. Il fossile \u00e8 completamente, salvo per gli arti anteriori, che caddero in una dolina prima che l'esemplare fosse scoperto. Sono state inoltre trovate delle impronte di pelle sotto lo scheletro, e le prove presenti nella matrice in cui era sepolto indicano che il giovane mor\u00ec annegato, forse durante la traversata di un fiume. Ulteriori studi sull'esemplare hanno rivelato che i giovani chasmosaurini avevano un collare pi\u00f9 stretto nella parte posteriore rispetto a quello degli adulti, oltre che avere un collare proporzionalmente pi\u00f9 corto rispetto al cranio."}
{"id": "535158", "revid": "22356", "url": "https://it.wikipedia.org/wiki?curid=535158", "title": "Arcosauri", "text": ""}
{"id": "535172", "revid": "287204", "url": "https://it.wikipedia.org/wiki?curid=535172", "title": "F\u00e0fnir", "text": ""}
{"id": "535174", "revid": "17654", "url": "https://it.wikipedia.org/wiki?curid=535174", "title": "Gestosi", "text": ""}
{"id": "535176", "revid": "287204", "url": "https://it.wikipedia.org/wiki?curid=535176", "title": "Tuesday Night Music Club", "text": ""}
{"id": "535177", "revid": "1543377", "url": "https://it.wikipedia.org/wiki?curid=535177", "title": "HMS Sirius (1786)", "text": "La HMS \"Sirius\" fu una nave della Royal Navy che divenne ammiraglia della \"Prima Flotta\", nome dato al convoglio di navi partite nel 1787 e che trasportava dei deportati dall'Inghilterra al Nuovo Galles del Sud per fondare la prima colonia europea in Australia.\nStoria.\nLa \"Sirius\", del dislocamento di circa 540 tonnellate, venne varata con il nome originario di Berwick, costruita da Watsons di Rotherhithe nel 1780 per essere utilizzata sulle rotte commerciali verso le Indie Orientali. Nell'ottobre 1786 venne distrutta da un incendio e acquistata e ricostruita dalla Royal Navy come vascello di sesta classe e rinominata \"Sirius\".\nNel corso del 1786, allo scopo di alleggerire il sovraffollamento delle carceri inglesi, venne stabilito di creare una nuova colonia nel Nuovo Galles del Sud.\nIl 31 agosto del 1786 fu dato ordine all'ammiragliato di preparare ed armare la flotta che avrebbe dovuto trasportare i deportati. Come nave ammiraglia fu scelta la \"Sirius\" affiancata da un'altra nave militare il brigantino \"Supply\" inoltre vi erano altre nove navi mercantili che completavano la flotta.\nIl primo comandante della Sirius fu John Hunter che trasport\u00f2 Arthur Phillip che era stato nominato governatore della colonia da fondare in Australia ed anche il maggiore Robert Ross comandante dei Marines e responsabile della sorveglianza dei deportati. Sulla nave erano presenti anche due medici: George Bouchier Worgan e Thomas Jamison.\nLa flotta lasci\u00f2 il porto di Portsmouth il 13 maggio 1787, facendo rotta inizialmente per le Canarie dove arriv\u00f2 il 3 giugno, quindi si diresse a Rio de Janeiro dove arriv\u00f2 il 5 agosto. Dopo essersi fermata per un mese ripart\u00ec il 3 settembre arrivando a Citt\u00e0 del Capo a met\u00e0 ottobre per poi salpare per l'ultima tappa del viaggio diretta verso la costa meridionale dell'Australia.\nIl 18 gennaio i natanti arrivarono alla baia di Botany Bay, dove avrebbe dovuto essere stabilita la colonia ma, il governatore Phillip, giudicando il luogo poco adatto per fondarla, decise di spostarsi pochi chilometri pi\u00f9 a nord nel porto naturale di Port Jackson dove le navi gettarono l'ancora il 26 gennaio.\nLa \"Sirius\" rimase nella colonia fino al 2 ottobre 1788 quando venne inviata alla volta di Citt\u00e0 del Capo per rifornirsi di farina e viveri necessari alla sopravvivenza della colonia. Infatti, se razionati, i viveri disponibili al massimo sarebbero bastati ancora per un solo anno.\nPer sfruttare i venti, favorevoli in quel periodo, il capitano Hunter scelse la rotta con i venti di ponente a favore che passava per Capo Horn arrivando in sud Africa in soli tre mesi, anzich\u00e9 in cinque che sarebbero stati altrimenti necessari.\nRitorn\u00f2 alla colonia nel maggio 1789 con un carico di 56 tonnellate di farina e sementi destinate all'attivit\u00e0 agricola.\nNel 1790 Phillip decise di inviare nelle isole Norfolk un terzo dei deportati e uno dei battaglioni dei Marines per stabilire una colonia.\nVi si recarono le due navi militari: la \"Sirius\" e la \"Supply\" che avrebbero dovuto sbarcare gli uomini e quindi proseguire a caricare nuove provviste a Canton.\nMa, nel marzo del 1790, la \"Sirius\" naufrag\u00f2 sugli scogli e per fortuna tutti gli uomini e i membri dell'equipaggio riuscirono a salvarsi.\nIl naufragio ebbe, per\u00f2, pesanti conseguenze per i coloni a cui rimaneva disponibile solo la piccola \"Supply\" per mantenere i contatti tra le due colonie e per procurarsi rifornimenti.\nL'equipaggio della \"Sirius\" fu bloccato sino al 21 febbraio 1791 quando fu salvato e riportato in Inghilterra, successivamente Hunter torn\u00f2 nel Nuovo Galles del Sud e fu governatore dal 1795 al 1799.\nL'ancora della \"Sirius\" venne recuperata dal relitto e si trova ora esposta in Macquarie Place a Sydney."}
{"id": "535179", "revid": "1543377", "url": "https://it.wikipedia.org/wiki?curid=535179", "title": "I corti di Mankatsu", "text": ", traducibile letteralmente come \"Grandi filmati dalla produzione a fumetti di Monkey Punch - Mankatsu\", \u00e8 una serie d'animazione ispirata dai personaggi del mangaka giapponese .\nSi tratta di una serie di special televisivi di un'ora, trasmessi con cadenza mensile sul canale satellitare giapponese Wowow.\nOgni special si compone di due filmati pi\u00f9 lunghi, uno di 30' ed un altro di 15', e poi da altri 8 di durata minore, tutte le storie sono basate sui diversi fumetti di Monkey Punch; tra queste figura anche \"Lupin Tachi\", brevi scenette umoristiche su Lupin III.\nCome dice chiaramente il titolo, le storie degli episodi sono tratte dalla produzione a fumetti di Monkey Punch, tra i filmati ritroviamo \"Alice the wild\", del quale \u00e8 stato realizzato anche un OAV nel 1992 ed \"Isshuku Ippan\" serializzato in Italia all'interno degli albi della seconda serie manga pubblicata tra il 1994 ed il 1996.\nL'animazione \u00e8 realizzata con uno stile molto diverso dalle altre produzioni d'animazione pi\u00f9 recenti di Monkey Punch (\"Lupin III\" e \"Cinderella Boy\"), molto fedele al tratto underground e grottesco caratteristico dei manga di Monkey Punch.\n\"Mankatsu\" \u00e8 andato in onda in Giappone dal 31 luglio 2004 al 25 giugno 2005 dove \u00e8 disponibile in un cofanetto di 7 DVD.\nIn Italia la serie \u00e8 trasmessa a partire dal marzo 2009 sul canale satellitare a pagamento Cooltoon in lingua originale con i sottotitoli in italiano."}
{"id": "535180", "revid": "2373", "url": "https://it.wikipedia.org/wiki?curid=535180", "title": "Strage di Acca Larenzia", "text": "Strage di Acca Larenzia \u00e8 la denominazione giornalistica del pluriomicidio a sfondo politico avvenuto a Roma il 7 gennaio 1978 nel quale furono uccisi due giovani attivisti del Fronte della Giovent\u00f9, Franco Bigonzetti e Francesco Ciavatta, assassinati davanti alla sede del Movimento Sociale Italiano in via Acca Larenzia, nel quartiere Tuscolano.\nAll'evento \u00e8 tradizionalmente collegata la morte di un altro attivista della destra sociale, Stefano Recchioni, ucciso qualche ora dopo da un capitano dei Carabinieri, negli scontri con le forze dell'ordine avvenuti durante una manifestazione di protesta organizzata sul luogo stesso dell'agguato.\nL'agguato.\nVerso le 18:20 del 7 gennaio 1978 cinque giovani militanti missini, che si apprestavano a uscire dalla sede del Movimento Sociale Italiano in via Acca Larenzia per pubblicizzare con un volantinaggio un concerto del gruppo di musica alternativa di destra Amici del Vento, furono investiti dai colpi di diverse armi automatiche sparati da un gruppo di fuoco formato da cinque o sei persone. Uno dei militanti, Franco Bigonzetti, ventenne iscritto al primo anno di Medicina e chirurgia, rimase ucciso sul colpo.\nIl meccanico Vincenzo Segneri, ferito a un braccio, rientr\u00f2 nella sede del partito e, assieme agli altri due militanti rimasti illesi \u2013 Maurizio Lupini, responsabile dei comitati di quartiere, e lo studente Giuseppe D'Audino \u2013 riusc\u00ec a chiudere dietro di s\u00e9 la porta blindata, sfuggendo in questo modo all'agguato.\nLo studente diciottenne Francesco Ciavatta, pur ferito, tent\u00f2 di fuggire lungo la scalinata situata a lato dell'ingresso della sezione ma, inseguito dagli aggressori, fu colpito nuovamente alla schiena; mor\u00ec in ambulanza durante il trasporto in ospedale.\nNelle ore seguenti, col diffondersi della notizia dell'agguato tra i militanti missini, una folla sgomenta di attivisti organizz\u00f2 un sit-in di protesta sul luogo della tragedia. Qui, forse per il gesto distratto di un giornalista che avrebbe gettato un mozzicone di sigaretta nel sangue rappreso sul terreno di una delle vittime, nacquero tafferugli e scontri che, fra l'altro, danneggiarono le apparecchiature video dei giornalisti Rai e provocarono l'intervento delle forze dell'ordine, con cariche e lancio di lacrimogeni. Uno di questi colp\u00ec anche l'allora segretario nazionale del Fronte della Giovent\u00f9, Gianfranco Fini.\nSecondo alcune testimonianze, smentite molti anni dopo da perizie balistiche, i Carabinieri spararono alcuni colpi in aria mentre il capitano Eduardo Sivori spar\u00f2 mirando ad altezza d'uomo, ma la sua arma s'incepp\u00f2; l'ufficiale si fece quindi consegnare la pistola dal suo attendente e spar\u00f2 di nuovo, questa volta centrando in piena fronte il diciannovenne Stefano Recchioni, militante della sezione di Colle Oppio e chitarrista del gruppo di musica alternativa Janus. Questa versione si rivel\u00f2 completamente priva di fondamento tanto che diversi anni dopo l'ufficiale fu assolto per non aver commesso il fatto . Il giovane sarebbe morto dopo due giorni di agonia.\nInizialmente i compagni di partito delle vittime tentarono di raccogliere le firme per denunciare l'ufficiale ma i dirigenti del MSI rifiutarono di testimoniare per non pregiudicare i loro buoni rapporti d'immagine con le forze dell'ordine. L'ufficiale venne indagato in seguito a una denuncia presentata individualmente in questura da Francesca Mambro.\nAlcuni mesi dopo, il padre di Francesco Ciavatta, portiere di uno stabile in via Deruta 19, si uccise per la disperazione bevendo una bottiglia di acido muriatico.\nAnni dopo Francesco Cossiga, all'epoca dei fatti Ministro per l'Interno, avrebbe rivelato che l'allora capitano (poi arrivato al grado di generale), dopo aver sparato, sarebbe caduto in stato confusionale e avrebbe temuto ritorsioni per la sua famiglia. In seguito Sivori fu scagionato in base a una perizia balistica e nel febbraio del 1983 fu definitivamente scagionato con sentenza di proscioglimento definitivo. In un'occasione l'ufficiale sostenne che il colpo che uccise Recchioni fosse stato sparato da brigatisti l\u00ec presenti.\nLa rivendicazione.\nIl raid fu rivendicato alcuni giorni dopo tramite una cassetta audio, fatta ritrovare accanto a una pompa di benzina, in cui la voce contraffatta di un giovane, a nome dei Nuclei Armati per il Contropotere Territoriale, leggeva il seguente comunicato:\nLe indagini.\nLe prime indagini non portarono a conclusioni di rilievo. Il capitano dei Carabinieri Eduardo Sivori, inizialmente indagato, fu prosciolto dal giudice istruttore Guido Catenacci il 21 febbraio 1983, con sentenza di proscioglimento definitivo.\nNel 1987, in seguito alle confessioni di una pentita, Livia Todini, si arriv\u00f2 ad individuare cinque responsabili, militanti di Lotta Continua, accusati per il duplice omicidio. Mario Scrocca, Fulvio Turrini, Cesare Cavallari e Francesco de Martiis furono arrestati; Daniela Dolce, ultima accusata, scapp\u00f2 all'arresto fuggendo in Nicaragua.\nScrocca, il giorno dopo essere stato interrogato dai giudici, si tolse la vita in cella in circostanze sospette. Gli accusati furono poi assolti in primo grado per insufficienza di prove.\nUna delle armi utilizzate nell'agguato, una mitraglietta Skorpion, fu poi rinvenuta, nel 1988, in un covo delle Brigate Rosse, in via Dogali a Milano. Gli esami balistici svelarono che quella stessa arma fu utilizzata in altri tre omicidi firmati dalle BR: quello dell'economista Ezio Tarantelli nel 1985, dell'ex sindaco di Firenze Lando Conti nel 1986 e del senatore democristiano Roberto Ruffilli nel 1988.\nNel 2013, a seguito di un'interpellanza parlamentare, venne ricostruita la provenienza iniziale dell'arma, che fu originariamente acquistata, nel 1971 dal cantante (e appassionato di armi) Jimmy Fontana, e da questi venduta, nel 1977, a un commissario di polizia, lasciando per\u00f2 ignoto il modo in cui l'arma sia poi giunta nelle mani dei terroristi.\nLe conseguenze.\nL'agguato di Acca Larenzia contribu\u00ec a una degenerazione della violenza politica e dell'odio ideologico tra le opposte fazioni estremiste negli anni di piombo, oltre che al mantenimento di uno stato di tensione caratteristico della prima repubblica.\nSecondo lo storico Giorgio Galli sarebbe addirittura legittimo il dubbio che l'agguato sia stato \"commissionato\" da elementi esterni al terrorismo politico, proprio con la finalit\u00e0 di elevare il livello dello scontro ideologico di piazza.\nPer molti militanti neofascisti, comunque, le cose cambieranno totalmente dopo quel 7 gennaio 1978: molti di loro, proprio dopo gli avvenimenti di quel giorno, decisero infatti di intraprendere il percorso della lotta armata. Come racconta, ad esempio, Francesca Mambro, militante missina in quegli anni, e futura terrorista dei Nuclei Armati Rivoluzionari, giunta sul posto del doppio omicidio per partecipare al sit-in di protesta:\nLa memoria.\nL'agguato di Acca Larenzia viene regolarmente commemorato dai militanti di destra, e in alcuni casi le celebrazioni sono sfociate in ulteriori episodi violenti.\nNel primo anniversario del 10 gennaio 1979, l'agente di polizia in borghese Alessio Speranza uccise il diciassettenne Alberto Giaquinto, che era presente insieme con l'amico Massimo Morsello durante gli scontri con le forze dell'ordine nel quartiere Centocelle a Roma.\nNel corso degli anni, il Comune di Roma ha pi\u00f9 volte annunciato di voler intitolare una strada romana alle tre vittime della strage. Nel 2008, in occasione del 30\u00ba anniversario, il sindaco Walter Veltroni, parl\u00f2 della dedica come di \"un dovere civile per tutta la nostra comunit\u00e0\". Due anni dopo, nel 2010, il nuovo primo cittadino Gianni Alemanno annunci\u00f2 di voler intitolare il largo prospiciente al teatro dell'agguato con la dicitura \"Caduti di Via Acca Larenzia\".\nNel 2012, in occasione del 34\u00ba anniversario, i militanti dell'ex sede del Movimento Sociale Italiano di Acca Larenzia hanno sostituito la targa commemorativa apposta nel 1978, modificando la dicitura \"vittime della violenza politica\" con la scritta \"assassinati dall'odio comunista e dai servi dello Stato\" a cui segue la firma \"i camerati\", alimentando cos\u00ec le polemiche di alcune associazioni antifasciste e non solo.\nMolto controverso poi, il disegno della croce celtica simbolo del FUAN, che si trova al civico 20 di Acca Larentia, angolo via Evandro, tanto per il suo significato che per le sue notevoli dimensioni, tant'\u00e8 che \u00e8 visibile anche con \"Google Map\"."}
{"id": "535188", "revid": "1005847", "url": "https://it.wikipedia.org/wiki?curid=535188", "title": "Br\u010dko", "text": "Br\u010dko (cirillico serbo \"\u0411\u0440\u0447\u043a\u043e\") \u00e8 una citt\u00e0 nel nord-est della Bosnia ed Erzegovina con circa 43.000 abitanti.\nBr\u010dko \u00e8 la sede del Distretto di Br\u010dko, un'unit\u00e0 indipendente di autogoverno locale creata sui territori della Repubblica Serba e della Federazione di Bosnia ed Erzegovina come conseguenza di un processo di arbitraggio. Il processo \u00e8 visto come una violazione degli Accordi di pace di Dayton, perch\u00e9 crea il distretto mentre potrebbe soltanto decidere in riferimento alla parte della Linea di Confine Inter-Entit\u00e0 (IEBL, Inter-Entity Boundary Line) in disputa, conosciuta anche come Zona di Separazione (ZOS, Zone Of Separation). L'amministrazione locale \u00e8 supportata dalla supervisione della comunit\u00e0 internazionale, guidata da Susan Johnson (USA).\nNel 1996 le Implementation Forces (IFOR), guidate dagli USA, costruirono la base McGovern nei sobborghi della citt\u00e0, all'interno della ZOS. Lo scopo era quello di eseguire operazioni di \"peacekeeping\", in particolare negli scontri tra i bosgnacchi di Gornji Rahi\u0107 e i serbi di Br\u010dko.\nI motivi di tensione erano principalmente causati da propriet\u00e0 contese all'interno della ZOS, che entrambi i gruppi dichiaravano loro.\nIn alcuni casi i bosgnacchi, dopo aver ricostruito le propriet\u00e0 reclamate, trovarono le loro case nuovamente distrutte da esplosioni notturne. I principali sospettati furono i serbi, sia per le continue ostilit\u00e0 post-belliche, sia per il fatto che le esplosioni furono spesso a gruppi di tre, il che era un gesto rituale dei serbi, conosciuto come \"trojka\" (letteralmente \"terzina\").\nBr\u010dko ha il pi\u00f9 grande porto della Bosnia ed Erzegovina, sul fiume Sava. \u00c8 anche la sede di una facolt\u00e0 di economia e di un importante festival teatrale."}
{"id": "535197", "revid": "21583", "url": "https://it.wikipedia.org/wiki?curid=535197", "title": "Petrarca Rugby 2005-2006", "text": "Questa voce raccoglie le informazioni riguardanti il Carrera Petrarca Rugby nelle competizioni ufficiali della stagione sportiva 2005-2006.\nNell'annata 2005-06, il Petrarca \u00e8 impegnato nei soli tornei nazionali, dopo essere stato sconfitto nella stagione stagione precedente da nello spareggio per l'accesso alla European Challenge Cup.\nLa stagione 2005-06 del Super 10 \u00e8 avara di soddisfazioni per il Petrarca, che rimane invischiato nella retroguardia della classifica chiudendo al sesto posto, con soli otto punti di vantaggio sulla decima piazza, occupata dal retrocesso . Un parziale riscatto giunge con la vittoria sul nello spareggio di fine stagione, che qualifica i bianco-neri alla European Challenge Cup 2006-2007.\nIn Coppa Italia, il Petrarca viene inserito al primo turno nel gruppo con e Benetton Treviso. Netta la superiorit\u00e0 dei trevigiani, che si aggiudicano con facilit\u00e0 le due partite ed eliminano le contendenti. Inutile la risicata vittoria del Petrarca sui catanesi nel secondo incontro della fase a gironi."}
{"id": "535201", "revid": "773636", "url": "https://it.wikipedia.org/wiki?curid=535201", "title": "IEBL", "text": ""}
{"id": "535202", "revid": "36426", "url": "https://it.wikipedia.org/wiki?curid=535202", "title": "Enrico d'Orleans", "text": ""}
{"id": "535203", "revid": "7969", "url": "https://it.wikipedia.org/wiki?curid=535203", "title": "Inter-Entity Boundary Line", "text": ""}
{"id": "535207", "revid": "19933", "url": "https://it.wikipedia.org/wiki?curid=535207", "title": "RDvsRAC", "text": ""}
{"id": "535212", "revid": "884", "url": "https://it.wikipedia.org/wiki?curid=535212", "title": "Castelnovo Monti", "text": ""}
{"id": "535213", "revid": "109895393", "url": "https://it.wikipedia.org/wiki?curid=535213", "title": "Francesco Piranesi", "text": "Biografia.\nFiglio del grande architetto e incisore italiano Giovanni Battista Piranesi e Angela Pasquini, figlia del giardiniere del Principe Corsini, dal padre apprende, come la sorella Laura l'arte incisoria e, quando l'et\u00e0 glielo consente, intorno al 1775, collabora, come gli altri aiuti di bottega, all'incisione di rami sotto la sua supervisione. Studi\u00f2 architettura con Pierre-Adrien P\u00e2ris, paesaggio con i fratelli Jacob Philipp e Johann-Gottlieb Hackert, e incisione con Cunego e Volpato. Nel 1770, undicenne, segu\u00ec il padre in una visita a Pompei, Paestum ed Ercolano. Vi ritorna una seconda volta nella primavera del 1778, a 19 anni, al seguito del padre. Facevano parte del gruppo l'incisore e collaboratore Benedetto Mori e l'architetto romano Augusto Rosa considerato l'inventore della \"Felloplastica\" ossia l'arte di costruire modelli in sughero di monumenti antichi. Giovan Battista fa una serie di disegni preparatori e Francesco porter\u00e0 a termine la serie dedicata a Paestum rimasta incompiuta aggiungendo alcune tavole nelle ristampe postume delle opere di Giovan Battista, e, tre anni dopo la morte del padre (9 novembre 1778) assumer\u00e0 la conduzione della calcografia.\nNel 1780 incide il primo volume della \"Raccolta de' tempj antichi\" e inizia una serie dedicata alle Antiche statue, busti, vasi e frammenti, su disegni di Tommaso Piroli e di altri.\nNel 1783 pubblica il volume \"Il teatro di Ercolano\", dedicandolo a Gustavo III di Svezia, che conobbe nel 1783 in occasione della sua visita a Roma. Da questi ebbe incarichi diplomatici allo scopo di sviluppare i rapporti commerciali e artistici fra la Svezia e lo Stato Pontificio. Suo primo incarico fu la ricerca negli archivi vaticani di documenti riguardanti la Regina Cristina di Svezia. A seguito di questi rapporti artistico-commerciali cedette parte dei marmi della collezione di famiglia al costruendo museo di Stoccolma a fronte di una pensione annua.\nNel 1785 pubblica \"Monumenti degli Scipioni\".\nSempre nel 1785, attraverso la mediazione dell'antiquario Carl Fredrik Fredenheim, vende a re Gustavo III di Svezia 96 marmi del museo paterno custoditi nella casa-bottega di Palazzo Tomati. Solo nel 1792 fornir\u00e0 una \"esatta\" descrizione dei pezzi venduti e da allora conservati al Museo di Antichit\u00e0 Gustavo III di Stoccolma. \nNel 1786 incide \"Veduta del Prato della Valle\" su disegno di Joseph Subleyras commissionata dal Governatore Veneziano Andrea Memmo allo scopo di raccogliere sovvenzioni per ornare di statue la piazza padovana e pubblica \"Collezione delle pi\u00f9 belle statue di Roma\" su disegni del Piroli e altri.\nNel 1790 pubblica il secondo volume della \"Raccolta de' tempj antichi\" dedicato al Pantheon.\nNel 1792 Gustavo III cade vittima di un attentato e in Svezia assume la reggenza il fratello Carlo di Sudermania, zio dell'erede al trono ancora minorenne. Nel 1793 Francesco viene coinvolto dalla nuova reggenza in un'operazione di spionaggio nei confronti dell'ambasciatore svedese alla corte di Napoli barone Armfelt accusato di tramare contro il governo svedese e che si conclude nel 1794 con la cattura e la carcerazione degli agenti da lui inviati a Napoli per compiere la missione e con l'accusa rivoltagli dal governo napoletano di aver tramato per uccidere il dignitario svedese. Si difese da quest'accusa facendo circolare clandestinamente l'opuscolo \"Lettera di Francesco Piranesi al generale Acton\", redatto da Vincenzo Monti. L'Acton rispose con una lettera diffamatoria nei confronti di Francesco e dei suoi agenti, uno dei quali, Vincenzo Mori, terminer\u00e0 i propri giorni in carcere mentre Pietro Pasquini, lo zio materno, sar\u00e0 forse liberato con la venuta a Napoli dei francesi; il terzo agente, un suo collaboratore di bottega, l'incisore Benedetto Mori, riusc\u00ec a evitare la cattura trovando rifugio a Roma in casa di Francesco.\nNel gennaio 1793 Francesco riceve l'incarico di curare il soggiorno della principessa Sofia Albertina, sorella di Gustavo III che giunge in visita a Roma. Francesco l'accompagna nelle sue visite romane e a Tivoli, Albano, Genzano e Castel Gandolfo. Di questo soggiorno \u00e8 incaricato di scrivere una cronaca che verr\u00e0 pubblicata col titolo \"Ragguaglio ossia giornale della venuta e permanenza in Roma di S.A.R. Sofia Albertina Principessa di Svezia\".\nNel 1796 Gustavo IV Adolfo di Svezia, divenuto maggiorenne, assume la reggenza. Nel 1797 Francesco stringe amicizia con Giuseppe Bonaparte, nominato ambasciatore a Roma e si offre a Gustavo Adolfo per intercedere presso di lui a favore degli interessi svedesi, ma nel gennaio 1798 il re revoca a Francesco tutti gli incarichi diplomatici. Francesco restituisce le credenziali e rifiuta l'offerta di continuare a percepire la pensione dovutagli per la cessione dei marmi al museo di Stoccolma chiedendo un risarcimento per i costi da lui sostenuti per la missione napoletana. Nel febbraio 1798 viene instaurata la Repubblica Romana, cui aderisce Francesco ricoprendovi varie cariche pubbliche: fu direttore della polizia e poi commissario per l'amministrazione delle finanze. Caduta questa nel settembre 1799, Francesco, assieme al fratello Pietro, emigra esule a Parigi trasferendovi i rami della calcografia.\nGrazie al suo grande prestigio e all'appoggio di Giuseppe Bonaparte si guadagn\u00f2 l'interessamento di Tayllerandt che sollecit\u00f2 aiuti governativi a suo favore. Il governo francese gli affid\u00f2 incarichi commerciali e artistici e lo agevol\u00f2 nelle sue iniziative. Fond\u00f2 la calcografia Piranesi Fr\u00e8res (la cui prima sede fu l'Hotel de Bullion, rue de l'universit\u00e9 296) ristampando i rami portati da Roma e inizi\u00f2 una produzione di terrecotte a imitazione dei vasi antichi cosiddetti \"etruschi\" e vasi da giardino a Morfontaine in un complesso manifatturiero messogli a disposizione da Giuseppe Bonaparte, chiamando a operarvi vari artisti dall'Italia.\nDal 1804 al 1807 incide \"Antiquit\u00e9s de la Grande-Gr\u00e8ce\" in tre tomi su disegni del padre, propri, e la collaborazione di Piroli e altri, sua ultima opera.\nNel 1807, il fratello Pietro esce dalla societ\u00e0 facendosi liquidare la sua parte di eredit\u00e0 e torna a Roma. Le molteplici attivit\u00e0 di Francesco, fra cui la pubblicazione di una rivista d'arte e l'istituzione di un'accademia d'arte (che ebbe per\u00f2 vita breve e che in un resoconto dell'artista Maria Cosway risultava essere deludente nei risultati e le non chiare finalit\u00e0), richiesero ingenti investimenti finanziari, ma avversit\u00e0 di mercato lo ridussero in stato fallimentare e nella pi\u00f9 penosa indigenza aggravata da un ingente furto subito. Vessato e minacciato ogni giorno dai creditori si vide costretto a dare in pegno dei rami. Della situazione fallimentare delle imprese di Francesco fu presentato un rapporto a Napoleone. Lo Stato francese tent\u00f2 un suo salvataggio, soprattutto per preservare la calcografia ritenuta la pi\u00f9 importante d'Europa, a condizione che Francesco si occupasse esclusivamente della calcografia e il 4 dicembre 1809 un decreto imperiale autorizzava il ministro dell'interno ad acquistare la calcografia Piranesi per 300.000 franchi da distribuire ai creditori, ma Francesco mor\u00ec improvvisamente il 23 gennaio 1810. Nell'elogio funebre ci si rammarica dell'assenza del fratello Pietro.\nNel 1811 il governo, che aveva incamerato i rami, ne fece un inventario stimandone il valore in soli 106.000 franchi. Non addivenendo ad un accordo coi creditori, li mise a loro disposizione. Nel 1819 la stampa fu ripresa dai nuovi rappresentanti della calcografia: il libraio L. Lamy e lo stampatore V. Cussac, che stamparono, su prenotazione, un'edizione di \"opere scelte\" composta da 110 dispense con periodicit\u00e0 mensile di 10 fogli ciascuna. Nel 1829 Lamy e Cussac decidono l'alienazione dei rami.\nNel 1835 viene annunciata la vendita all'asta dei rami in virt\u00f9 di una sentenza del tribunale di commercio della Senna per il giorno di mercoled\u00ec 8 aprile 1835 all'ora di mezzogiorno. I rami messi all'asta furono conteggiati in 2.202. Era consentito esaminarne lo stato presso i giudici fallimentari. Furono acquistati dalla casa editrice Firmin-Didot che dopo averli numerati in un'unica serie ne fece una ristampa completa. Nel 1839 furono infine acquistati dalla Calcografia Camerale (oggi Istituto Nazionale per la Grafica), per interessamento di Papa Gregorio XVI, tornando definitivamente a Roma."}
{"id": "535220", "revid": "7", "url": "https://it.wikipedia.org/wiki?curid=535220", "title": "IAS/IFRS", "text": ""}
{"id": "535222", "revid": "123744294", "url": "https://it.wikipedia.org/wiki?curid=535222", "title": "Yotam Halperin", "text": "Carriera.\nHalperin ha giocato nelle squadre giovanili del Maccabi Tel Aviv dall'et\u00e0 di otto anni. Nell'adolescenza gioca nella prima squadra dei \"gialli\", accanto a talenti del calibro di Arriel McDonald, Anthony Parker e Derrick Sharp. Nel 2005 approda all'Union Olimpija, in Slovenia, con il quale vince la Coppa e il Campionato sloveno.\nNel draft NBA del 2006 \u00e8 stato selezionato come numero 23 del secondo giro di scelte dai Seattle SuperSonics, ma ha deciso di rimanere al Maccabi Tel Aviv. Nell'estate 2008 ha lasciato Israele per trasferirsi in Grecia e giocare nelle file dell'Olympiakos."}
{"id": "535223", "revid": "818832", "url": "https://it.wikipedia.org/wiki?curid=535223", "title": "Finali di pedoni", "text": "I finali di pedoni sono una categoria di finali scacchistici molto vasta, della quale fanno parte tutte quelle posizioni in cui sulla scacchiera sono presenti unicamente i due re ed un numero variabile di pedoni, da una o da entrambe le parti.\nIn tutti questi finali, l'obiettivo fondamentale \u00e8 la promozione di un pedone, che fornisce, a chi lo realizza, un incremento decisivo di materiale.\nRe e pedone contro re.\nQuesto \u00e8 il finale basilare; in molti altri, infatti, si ritorna ad esso dopo una serie di cambi, e la conoscenza delle tecniche per vincere o pareggiare \u00e8 utile per riuscire a calcolare gli effetti delle proprie e altrui mosse.\nRe e due pedoni contro re.\nDue pedoni riescono quasi sempre a forzare la vittoria contro il re avversario. Quasi sempre il tema decisivo \u00e8 l'impossibilit\u00e0 per il re che si trova da solo di catturare un pedone senza al contempo uscire dal quadrato dell'altro.\nUn altro modo per vincere \u00e8 l'agire come in un finale con un solo pedone, spingendolo grazie al sostegno del re fino alla settima traversa, confinando il re avversario davanti al pedone. Se fosse veramente un finale con un solo pedone, l'attaccante dovrebbe scegliere tra lo stallo e il lasciar catturare il pedone all'avversario; in questo caso, invece, l'altro pezzo crea quella mossa d'attesa che costringe il re avversario a lasciare la casa davanti al pedone, permettendo cos\u00ec la promozione. Ovviamente questa tecnica ammette molti diversi tipi di applicazione: ad esempio la mossa d'attesa pu\u00f2 essere usata per guadagnare l'opposizione in qualunque momento dell'attacco.\nPosizioni di patta possono avvenire, invece, quando i due pedoni si trovano sulla stessa colonna, e il re in difesa si trova davanti a loro. Nella posizione del diagramma, ad esempio, se la mossa \u00e8 al Nero questo \u00e8 costretto ad arretrare, dando la possibilit\u00e0 al Bianco di mettere in pratica la tecnica descritta precedentemente; se invece \u00e8 il Bianco a muovere, allora la partita \u00e8 patta, perch\u00e9 \u00e8 costretto ad abbandonare la difesa del pedone, dando modo al Nero di catturarlo e di entrare in un finale di re e pedone contro re patto.\nTre pedoni contro il solo re riescono quasi sempre a vincere.\nRe e pedone contro re e pedone.\nQuesto finale \u00e8 generalmente patto, sebbene esistano diverse posizioni in cui uno dei due colori riesca a forzare la vittoria. Non esiste una regola generale valida per tutti i finali di questo tipo: nelle posizioni con pedoni liberi hanno un ruolo decisivo i quadrati dei pedoni (vedi Finale di re e pedone contro re per le spiegazioni approfondite), seguiti dalla posizione attiva o passiva di ciascun re; nelle posizioni in cui i pedoni si trovano sulla stessa colonna o su colonne adiacenti, \u00e8 importante il possesso dell'opposizione.\nSe i pedoni si trovano su colonne tra loro distanti, e se entrambi i re sono lontani dal pedone avversario, \u00e8 possibile che entrambi questi vadano a promozione; in tal caso, questo finale si trasforma in uno di re e donna contro re e donna, che \u00e8 quasi sempre patto.\nPer evitare che il pedone nemico vada a promozione, \u00e8 invece necessario che il proprio re sia nel suo quadrato, sebbene questo non sia strettamente necessario. Il diagramma a lato \u00e8 una rara eccezione, in cui il Bianco pu\u00f2 pareggiare nonostante l'apparente inferiorit\u00e0 della posizione.\nIn molti casi uno dei due colori pu\u00f2 anche pareggiare nonostante la perdita del proprio pedone: questo avviene perch\u00e9 il difensore pu\u00f2 manovrare in modo da impedire l'accesso alle case di efficacia assoluta al re avversario. Nella posizione del secondo diagramma, il Nero riesce a catturare il pezzo avversario dopo 1.Rd3 Rb4 2.Re3 Rc3 3.Rf3 Rd3 4.Rf2 Rxe4 ma il Bianco ottiene l'opposizione con 5.Re2, impedendo la promozione del pedone. Il Nero non pu\u00f2 neanche ricorrere a delle mosse d'attesa: infatti 4... Re4 permette al Bianco di sostenere il pedone con 5.Rf3.\n\u00c8 da notare tuttavia che, se spostiamo la posizione una colonna pi\u00f9 in basso, la posizione \u00e8 realmente vinta per il Nero: in tal caso, infatti, la cattura del pedone avviene su una casa di efficacia assoluta, per cui il Nero non ha nessuna difficolt\u00e0 a promuovere.\nRe e pedoni contro re e pedoni.\nFinali di questo tipo sono molto vari, in quanto esistono molte diverse combinazioni nel numero di pedoni posseduti dai due giocatori e nel tipo di posizione sulla scacchiera. Generalmente, un pedone di vantaggio non assicura la vittoria, al contrario di due. Esistono tuttavia numerose eccezioni, dovute alla possibilit\u00e0 di un re di penetrare nel territorio avversario distruggendo la struttura pedonale nemica, alla possibilit\u00e0 che un colore riesca a promuovere prima dell'altro, o ad altri fattori ancora. \nSe due pedoni si confrontano con uno solo, la posizione ha importanza cruciale: se infatti due pedoni si bloccano a vicenda, mentre l'altro si trova su una colonna distante, il colore in vantaggio vince, minacciando contemporaneamente di spingere il proprio pedone e di catturare con il re quello avversario. Eccezioni sono possibili quando i due re sono vicini al pedone passato e gli altri si trovano su una colonna di torre: in tal caso, l'attaccante pu\u00f2 ancora vincere se il suo pedone libero si trova prima di una linea (detta \"linea di Bahr\") che dipende solamente dal pedone avversario; in generale, quanto pi\u00f9 quest'ultimo \u00e8 avanzato, tanto maggiori sono le probabilit\u00e0 di patta, dato che la linea di Bahr si abbassa di conseguenza.\nSe invece i due pedoni si trovano su colonne adiacenti, allora molto dipende dalla posizione reciproca dei due re e dal loro avanzamento, nonch\u00e9 da quale dei due giocatori ha la mossa. Nel diagramma a lato, ad esempio, il Nero, nel caso abbia la mossa, pu\u00f2 contrastare la minaccia bianca organizzando un contrattacco sul pedone c2 nel caso questi cercasse di passare dal lato di re, mentre giocando Re3-Rf3 per impedire il passaggio sul lato di donna; al contrario, con la mossa al Bianco questo pu\u00f2 forzare la vittoria. Spostando la posizione una traversa pi\u00f9 in alto, il Bianco disporrebbe per\u00f2 di abbastanza spazio per minacciare allo stesso tempo entrambe le manovre, rendendo impossibile per il Nero pararle entrambe: in tal caso il Bianco vince chiunque muova per primo.\nL'attaccante spesso non riesce a vincere neppure se pu\u00f2 tentare di cambiare un pedone: ad esempio, nel secondo diagramma, il Nero riesce ad impedire l'avanzata del re bianco: il lato di donna \u00e8 infatti bloccato dalla presenza del re nero, mentre non c'\u00e8 abbastanza spazio sul lato di re per permettere l'avanzata bianca. Anche in questo caso, spostando la posizione di una colonna pi\u00f9 a sinistra, il risultato cambia profondamente: il Bianco, prendendo l'opposizione, riesce infatti ad entrare nel territorio nero, catturando il pedone avversario.\nSe i pedoni sono affiancati, l'attaccante ha buone possibilit\u00e0 di vittoria: deve infatti attaccare dal lato del pedone semi-libero (ovvero la cui colonna non contiene il pedone avversario), sfruttando la mossa dell'altro pedone per guadagnare, quando opportuno, l'opposizione. Ancora una volta, se i pedoni si trovano su colonne laterali non sempre \u00e8 possibile forzare la vittoria a causa della mancanza di spazio.\nNel caso che entrambi i giocatori posseggano molti pedoni, generalmente \u00e8 vincente il giocatore che riesce a crearsi pi\u00f9 rapidamente un pedone passato tramite una serie di cambi; generalmente, questo avviene in posizioni in cui i pedoni non sono bloccati tra loro, ma hanno la necessaria flessibilit\u00e0 per costringere l'avversario o ad accettare il cambio o a perdere il controllo di alcune case, dove poi pu\u00f2 avanzare il re per attaccare i pedoni avversari."}
{"id": "535226", "revid": "1714743", "url": "https://it.wikipedia.org/wiki?curid=535226", "title": "Maria d'Aviz", "text": "Biografia.\nGiovinezza.\nMaria era la figlia del Principe Eduardo d'Aviz, quarto duca di Guimar\u00e3es, infante di Portogallo e figlio di Manuele I del Portogallo, e di Isabella di Braganza. Nell'ambito della politica europea perseguita da Filippo II di Spagna e da Ottavio Farnese, duca di Parma, spos\u00f2 Alessandro Farnese, il figlio del duca.\nMatrimonio.\nIl matrimonio fu celebrato a Bruxelles l'11 novembre 1565, presso la corte di Filippo II. I festeggiamenti furono talmente sontuosi che le spese, nonostante fossero tutte a carico del sovrano, sembrarono eccessive persino al duca.\nA Parma.\nLa coppia si trasfer\u00ec a Parma nel 1566. L'anno successivo nacque la loro primogenita, Margherita, che, in seguito, fu ripudiata dal marito Vincenzo I Gonzaga perch\u00e9 sterile, e termin\u00f2 la sua vita chiusa in un convento.\nNel 1569 venne alla luce il secondogenito Ranuccio, futuro duca di Parma e, nel 1573, nacque il terzogenito Odoardo, futuro cardinale.\nAttivit\u00e0 nel sociale.\nMaria era una donna di profondi sentimenti religiosi, di costumi castigatissimi ed innamoratissima del marito, che frequentava pubblicamente molte signore del ducato. Umiliata da questa situazione, Maria si dedic\u00f2 alla carit\u00e0. Le \u00e8 inoltre attribuito il \"Livro de Cozinha da Infanta Dona Maria\", un manuale di cucina. \nMorte.\nMor\u00ec nel 1577 all'et\u00e0 di trentanove anni. Pochi mesi dopo Alessandro torn\u00f2 nelle Fiandre per non rientrare pi\u00f9 a Parma.\nLe sue spoglie mortali nel 1823 vennero fatte traslare da Maria Luigia dalla chiesa di Santa Maria Maddalena nella cripta della chiesa della Steccata, dove riposano insieme a quelle di Alessandro.\nDiscendenza.\nMaria e Alessandro Farnese ebbero:"}
{"id": "535228", "revid": "729019", "url": "https://it.wikipedia.org/wiki?curid=535228", "title": "Mundialito per club 1987", "text": "Il Mundialito per club del 1987 (terza edizione del torneo) si tenne dal 21 al 29 giugno a Milano, allo stadio Giuseppe Meazza in San Siro, e fu vinto dal ; il regolamento iniziale della prima edizione del 1981 che prevedeva di far partecipare solo i club vincenti di almeno una Coppa Intercontinentale era decaduto di fatto con la seconda edizione del 1983, in quanto fu invitata la , che fino a quel momento non aveva mai vinto il trofeo.\nPartecipanti.\nElenco delle squadre partecipanti con le relative Coppe Intercontinentali vinte:\nElenco delle squadre che rinunciarono a partecipare, pur avendone diritto, con le relative Coppe Intercontinentali vinte:"}
{"id": "535229", "revid": "1137727", "url": "https://it.wikipedia.org/wiki?curid=535229", "title": "Linea di Confine Inter-Entit\u00e0", "text": "La Linea di Confine Inter-Entit\u00e0 (in inglese IEBL, \"Inter-Entity Boundary Line\") divide la Bosnia ed Erzegovina in due entit\u00e0: la Federazione di Bosnia ed Erzegovina e la Repubblica Serba di Bosnia ed Erzegovina, la sua lunghezza totale \u00e8 di 1080 km.\nLa Linea di Confine Inter-Entit\u00e0 fu definita durante gli accordi di Dayton e rispecchia quasi fedelmente la linea del fronte al termine della guerra bosniaca del '92-'95, con qualche aggiustamento nella parte occidentale del Paese (Bosanska Krajina) e intorno alla citt\u00e0 di Sarajevo.\nLe attuali divisioni politiche della Bosnia ed Erzegovina furono stabilite all'interno della nuova costituzione sancita nell'Appendice 4 del \"General Framework Agreement for Peace\" nel novembre 1995 a Dayton (USA), e successivamente firmata a Parigi il 14 dicembre dello stesso anno. Quella fu la prima occasione in cui nuovi confini di Stati furono delineati e decisi con l'apporto tecnologico dell'immagine satellitare tridimensionale e della cartografia digitale.\nOggi la Linea di Confine Inter-Entit\u00e0 non \u00e8 pi\u00f9 controllata militarmente (nemmeno dalla polizia), non ci sono frontiere e pu\u00f2 essere attraversata come un qualsiasi confine tra 2 municipalit\u00e0."}
{"id": "535231", "revid": "1718925", "url": "https://it.wikipedia.org/wiki?curid=535231", "title": "Gliceraldeide-3-fosfato", "text": "La gliceraldeide-3-fosfato (spesso abbreviata come G3P) \u00e8 un intermedio metabolico composto di tre atomi di carbonio.\nRuolo nella glicolisi e nella gluconeogenesi.\nLa G3P viene prodotta a partire dalle seguenti molecole in seguito ad alcune reazioni reversibili delle due vie metaboliche:\nQuesta molecola \u00e8 molto importante anche per l'ingresso del glicerolo di origine lipidica (proveniente dai trigliceridi) nelle vie glicolitica e gluconeogenetica. In queste reazioni viene spesso abbreviata come \"GAP\" o \"GADP\".\nNella glicolisi, dopo essere stata prodotta dalla scissione del Fruttosio-1,6-bisfosfato, attraverso varie tappe dove vi \u00e8 il caricamento di due molecole di ATP e l'espulsione di una molecola d'acqua, conduce alla sintesi di due molecole di acido piruvico.\nRuolo nella fotosintesi.\nLa gliceraldeide-3-fosfato viene spesso chiamata anche \"3-fosfogliceraldeide\" (abbreviata come \"PGAL\"), specialmente quando ci si riferisce ad essa come al prodotto della fissazione del carbonio durante il ciclo di Calvin.\nDurante la fotosintesi, due molecole di 3-fosfoglicerato vengono prodotte a partire da una di ribulosio-1,5-bisfosfato ed una di anidride carbonica attraverso l'enzima rubisco (inizio della fase oscura). Il 3-fosfoglicerato viene ridotto a gliceraldeide-3-fosfato attraverso l'energia fornita da ATP ed il potere riducente del NADPH (provenienti dalla fase luminosa).\nLa gliceraldeide-3-fosfato, poi, viene ulteriormente processata fino alla produzione di glucosio. Per questo motivo, essa viene considerata come nutriente \"immediato\", utilizzabile negli organismi a metabolismo autotrofo per una veloce produzione di monosaccaridi fondamentali come il glucosio o polisaccaridi di riserva come l'amido."}
{"id": "535232", "revid": "1305772", "url": "https://it.wikipedia.org/wiki?curid=535232", "title": "Congettura di Erd\u0151s", "text": "Il prolifico matematico Paul Erd\u0151s e i suoi diversi collaboratori proposero molte famose congetture matematiche, che spaziano in diverse aree della matematica.\nAlcune di esse sono le seguenti:"}
{"id": "535233", "revid": "46931", "url": "https://it.wikipedia.org/wiki?curid=535233", "title": "Franz-Val\u00e9ry-Marie Cumont", "text": ""}
{"id": "535236", "revid": "1745361", "url": "https://it.wikipedia.org/wiki?curid=535236", "title": "Maharashtra", "text": " \nMaharashtra (marathi: \u092e\u0939\u093e\u0930\u093e\u0937\u094d\u091f\u094d\u0930, Mah\u0101r\u0101\u1e63\u1e6dra) \u00e8 uno Stato dell'India centro-occidentale. \u00c8 il terzo Stato dell'India per estensione e il secondo per popolazione.\nGeografia fisica.\nIl Maharashtra confina a nord con gli Stati del Gujar\u0101t, del Madhya Pradesh e con il territorio di Dadra e Nagar Haveli, a est con il Chhattisgarh, a sud con Telangana, il Karnataka e Goa. Ad ovest \u00e8 bagnato dal Mar Arabico, su cui si affaccia la capitale Mumbai. Il territorio \u00e8 pianeggiante lungo la costa per poi innalzarsi in corrispondenza della catena dei Ghati Occidentali che raggiungono la massima altezza nei 1690 metri del Kalsubai, nell'entroterra di Mumbai. La catena dei Ghati Occidentali si estende nell'immediato entroterra dello Stato da nord a sud.\nOltre i Ghati Occidentali, si stende l'altopiano del Deccan, solcato dai fiumi che scendono dai Ghati Occidentali verso il Golfo del Bengala. Tra questi il principale \u00e8 il Godavari, che scorre nella parte centrale dello Stato, bagnando Nanded, citt\u00e0 sacra ai sikh, prima di entrare nell'Andhra Pradesh. A nord del Godavari scorre il \"Wardha\" che segna in parte il confine con l'Andhra Pradesh fino a confluire nel Godavari. A sud defluiscono verso est vari fiumi che formano il \"Bhima\": un affluente del Krishna.\nAlcune subregioni con caratteristiche distintive sono il Konkan, lungo la costa del Mare Arabico, il Marathwada, nella zona centrale, il Khandesh, a nord, e il Vidarbha, nella parte nordorientale dello stato.\nCitt\u00e0 principali.\nLo Stato \u00e8 densamente popolato. Mumbai \u00e8 la citt\u00e0 pi\u00f9 grande dell'India. A nord-est \u00e8 situata Nagpur, una delle citt\u00e0 pi\u00f9 grandi dell'India centrale. Nella parte centro-occidentale \u00e8 situata Pune, la seconda citt\u00e0 dello Stato per popolazione.\nStoria.\nLe origini dell'attuale Stato del Maharashtra sono da rintracciare nella \"Bombay Presidency\" istituita dalla Compagnia britannica delle Indie Orientali durante il dominio britannico dell'India. La \"Bombay Presidency\" si estendeva su un'area che andava da Karachi, nell'attuale Pakistan, al nord della penisola del Deccan. Con l'indipendenza nel 1947 la Presidency divenne lo Stato di Bombay. Nel 1960 lo Stato fu diviso nelle aree a predominanza linguistica gujarati e marathi; quest'ultima divenne l'attuale Stato del Maharashtra. Per commemorare tale evento, il 1\u00ba maggio di ogni anno viene celebrato il Giorno del Maharashtra.\nLingue e religione.\nIl marathi \u00e8 lingua ufficiale dello Stato. Nel nord-ovest dello Stato vive una vasta minoranza gujarati. La religione ind\u00f9 \u00e8 professata dall'80% della popolazione; seguono le minoranze musulmane (10.6%), buddiste 6% e giainiste e cristiane (1%).\nGeografia antropica.\nSuddivisioni amministrative.\nLo Stato del Maharashtra \u00e8 diviso in 35 distretti raggruppati in 6 aree geografiche. I distretti con la popolazione risultante dal censimento del 2001 risultano essere:\nDivisione di Amravati (9.941.903)\nDivisione di Aurangabad (Marathwada). (15.589.223)\nDivisione del Konkan (24.807.357)\nDivisione di Nashik (15.774.064)\nDivisione di Nagpur (10.665.939)\nDivisione di Pune (19.973.761)"}
{"id": "535237", "revid": "287204", "url": "https://it.wikipedia.org/wiki?curid=535237", "title": "Congettura di Erdos", "text": ""}
{"id": "535238", "revid": "30274", "url": "https://it.wikipedia.org/wiki?curid=535238", "title": "Giovanni il Galileo", "text": ""}
{"id": "535241", "revid": "2008491", "url": "https://it.wikipedia.org/wiki?curid=535241", "title": "Pista", "text": ""}
{"id": "535246", "revid": "1791", "url": "https://it.wikipedia.org/wiki?curid=535246", "title": "Rivelatori a scintillazione", "text": ""}
{"id": "535253", "revid": "287204", "url": "https://it.wikipedia.org/wiki?curid=535253", "title": "Automotrice FS ALn 64", "text": "L'automotrice ALn 64 serie 1000 era una automotrice a motore termico alimentato a gasolio costruita specificamente per il servizio sulla Ferrovia Paola-Cosenza delle Ferrovie dello Stato. \nStoria.\nLe sei automotrici del gruppo ALn 64, immatricolate dalle F.S. con i numeri da 1001 a 1006, rappresentano l'ultimo lavoro progettuale di un rotabile specializzato a completa aderenza per linee acclivi a cremagliera. Infatti la linea ferroviaria Paola-Cosenza fu l'ultima ferrovia a cremagliera a scartamento ordinario esercita dalle Ferrovie dello Stato. \nNei primi anni del dopoguerra la ripresa economica e l'aumentata esigenza di mobilit\u00e0 rendevano indispensabile l'incremento dell'offerta di servizi ferroviari sulla linea trasversale che collegava la citt\u00e0 di Cosenza alla Tirrenica inferiore in corrispondenza della stazione di Paola. Non essendo pensabile ordinare ulteriori serie di littorine ALn 56 della serie 1900 a completa aderenza perch\u00e9 ormai tecnicamente obsolete, l'Ufficio Materiali e Trazione delle Ferrovie dello Stato appront\u00f2 in collaborazione con la FIATSezione Materiale Ferroviario il progetto di un nuovo rotabile pi\u00f9 confortevole e prestante. \nLa piccola serie venne immessa in servizio nel 1955 riscuotendo fin dall'inizio il gradimento dell'utenza, ma si rivel\u00f2 insufficiente per le necessit\u00e0, cosicch\u00e9 si dovette utilizzare regolarmente la doppia trazione mediante accoppiamento con asta rigida con le vecchie ALn 56. La mancanza dell'intercomunicazione tra le due automotrici provoc\u00f2 spesso disagi ai viaggiatori in partenza che, non trovando posto sulla pi\u00f9 moderna ALn 64, erano costretti a scendere per cambiare vettura.\nLe ALn 64 continuarono il loro servizio fino alla chiusura della linea a cremagliera, avvenuta nel 1987. Svolsero quindi un limitato servizio pendolare per studenti, previo smontaggio della ruota dentata di ciascun carrello, sulla breve tratta tirrenica tra Paola e Fuscaldo prima di essere definitivamente accantonate.\nDi questo gruppo non sopravvive alcuna unit\u00e0, essendo state tutte demolite. Per molti anni le automotrici rimasero accantonate nella stazione di Cosenza e per una di esse era stato previsto un possibile utilizzo per treni turistici da effettuare sulla ormai chiusa linea a cremagliera. In effetti negli anni 1991 e 1992 furono effettuati alcuni treni turistici da Cosenza a San Fili (unico tratto della linea percorribile) trainati dalla locomotiva a vapore a cremagliera 981.005. Quelle positive esperienze per\u00f2 non furono pi\u00f9 ripetute e tutta la realt\u00e0 della vecchia linea cadde in abbandono, comprese le ALn64, fino alla definitiva radiazione e conseguente demolizione di tutto il gruppo. L'intero gruppo ALn 64.1001-1006 fu avviato alla demolizione il 15 gennaio 2002 con un convoglio diretto alla ditta Bilfinger di Bari; la demolizione fu completata nei primi mesi dello stesso anno.\nTecnica.\nLe automotrici ALn 64 rappresentano la naturale evoluzione delle automotrici RALn 60, costruite per la modernizzazione del servizio viaggiatori sulle linee siciliane a scartamento ridotto delle Ferrovie dello Stato fin dal gennaio del 1950 e rivelatesi di grande affidabilit\u00e0. Montavano infatti lo stesso tipo di motore diesel a iniezione diretta, il 700 Fiat, appositamente studiato per la trazione ferroviaria, a sei cilindri orizzontali con cilindrata di 20.150 cm3 capace di erogare 185 cavalli a 1500 giri al minuto. La struttura del motore, sospeso alla cassa, e la sua ottima accessibilit\u00e0 per la manutenzione rappresentavano un salto di qualit\u00e0 rispetto alla tecnica obsoleta del motore anteriore sul carrello delle vecchie littorine. La trasmissione del moto alle ruote avveniva per mezzo di un gruppo solidale al motore, costituito da un giunto idraulico e dalla frizione, di un corto albero di trasmissione e del cambio meccanico Fiat a 5 marce sincronizzato con comando pneumatico. Questo comprendeva anche un riduttore epicicloidale, da inserire a macchina ferma, che aveva lo scopo di consentire lo spostamento del rotabile anche nelle forti acclivit\u00e0 in caso di guasto ad un motore. I radiatori erano posti lateralmente ai motori. Molte di queste soluzioni diverranno uno standard per tutte le successive serie di automotrici delle F.S.\nL'impianto frenante era particolarmente complesso, data la peculiarit\u00e0 del servizio sulla cremagliera, ed era composto da: un freno continuo moderabile Breda, un freno Westinghouse, un freno di sicurezza agente sulla ruota dentata per assicurare l'immobilit\u00e0 nei tratti a cremagliera, un freno motore che agiva parzializzando la fuoruscita dei condotti di scarico ed escludendo l'iniezione dei motori nei tratti in discesa, ed infine un freno a mano per ogni carrello. Una particolarit\u00e0 dell'impianto frenante era la messa in parallelo dei serbatoi dell'aria compressa delle unit\u00e0 accoppiate sincronizzandone i compressori."}
{"id": "535256", "revid": "599013", "url": "https://it.wikipedia.org/wiki?curid=535256", "title": "Tabu search", "text": "La Tabu Search (o \"ricerca tab\u00f9\") \u00e8 una tecnica meta-euristica utilizzata per la soluzione di numerosi problemi di ottimizzazione, tra cui problemi di scheduling e routing, problemi su grafi e programmazione intera.\nPrincipi di funzionamento.\nLa Tabu Search rappresenta un'evoluzione del classico \"metodo di discesa\" (\"i.e.\" \"steepest descent\" o della massima pendenza, anche noto come metodo del gradiente) ossia, utilizzato per trovare il minimo di una funzione reale f su un insieme S (spazio delle soluzioni).\nTale metodologia classica consiste nel partire da una soluzione iniziale ed eseguire una serie di \"mosse\" che portano ad una nuova soluzione all'interno dell'intorno (o insieme di adiacenza) della soluzione corrente, nella quale la funzione obiettivo f assume un valore minore del valore attuale.\nIl difetto del metodo di discesa sta nel fatto che, se nell'insieme di adiacenza non esistono soluzioni \"migliori\" di quella corrente, la ricerca si arresta.\nLa soluzione ottima individuata dal metodo di discesa risulta quindi associata ad un \"minimo locale\" dello spazio delle soluzioni, il quale \u00e8 spesso ben lontano, soprattutto in termini di qualit\u00e0, dalla soluzione ottima globale.\nLa tecnica della Tabu Search venne proposta da Fred Glover come modo per continuare la ricerca oltre\ni minimi locali.\nInnanzitutto, per poter sfuggire alla \"trappola\" dei minimi locali, la Tabu Search consente \"mosse peggioranti\".\nTuttavia, cos\u00ec facendo, si rischia di ricadere subito dopo nel minimo locale, a meno che non si impediscano in qualche modo le mosse recentemente eseguite.\nIl concetto fondamentale della Tabu Search consiste allora nel rendere \"proibite\" o, appunto, \"tabu\", le ultime mosse eseguite nel cammino di ricerca, in modo che l'algoritmo non possa tornare sui suoi passi e ricadere nel minimo locale.\nCaratteristica basilare della Tabu Search \u00e8 quindi l'uso sistematico della memoria: per aumentare l'efficacia del processo di ricerca, viene tenuta traccia non solo delle informazioni locali (come il valore corrente della funzione obiettivo), ma anche di alcune informazioni relative all'itinerario percorso.\nTali informazioni vengono impiegate per guidare la mossa dalla soluzione corrente alla soluzione successiva, da scegliersi all'interno dell'insieme di adiacenza.\nStoria.\nNella sua forma attuale, la Tabu Search \u00e8 stata proposta da Fred W. Glover. Idee simili erano state abbozzate in contemporanea anche da P. Hansen, mentre il concetto fondamentale di usare proibizioni per incoraggiare una diversificazione della ricerca appare in vari lavori precedenti, ad esempio nell'algoritmo di Kernighan\u2013Lin per il partizionamento dei grafi.\nI numerosi esperimenti computazionali effettuati dimostrano che la Tabu Search \u00e8 ormai una tecnica di ottimizzazione affermata, che pu\u00f2 competere con quasi tutti i metodi noti, e che grazie alla sua flessibilit\u00e0, pu\u00f2 battere molte delle procedure classiche di ottimizzazione.\nInsieme al Simulated Annealing e agli algoritmi genetici, la Tabu Search \u00e8 stata indicata dal Committee on the Next Decade of Operations Research come tecnica estremamente promettente per il trattamento futuro di applicazioni pratiche.\nLa dimostrazione formale della convergenza asintotica nella Tabu Search pu\u00f2 essere ottenuta tramite modifiche\nstocastiche. Recentemente U. Faigle e W. Kern hanno proposto una versione probabilistica della Tabu\nSearch che converge quasi sicuramente ad un ottimo globale. Tali risultati teorici, sebbene interessanti, sono \npiuttosto irrilevanti per le applicazioni pratiche. L'obiettivo della Tabu Search, come di altre tecniche euristiche,\n\u00e8 di trovare rapidamente soluzioni buone per problemi che spesso non\npermettono di determinare soluzioni ottimali in tempi ragionevoli (ad esempio problemi\n\"NP-ardui\")."}
{"id": "535257", "revid": "2519", "url": "https://it.wikipedia.org/wiki?curid=535257", "title": "Amasea", "text": ""}
{"id": "535258", "revid": "1079233", "url": "https://it.wikipedia.org/wiki?curid=535258", "title": "Finale di re e pedone contro re", "text": "Il finale di re e pedone contro re \u00e8 una delle categorie fondamentali dei finali di scacchi.\nIn tale finale il risultato dipende da un buon numero di fattori. Il principale \u00e8 sicuramente il quadrato del pedone, che permette di determinare se il pedone \u00e8 in grado di promuovere senza l'aiuto del proprio re, semplicemente avanzando. Quando il re del difensore \u00e8 fuori dal quadrato del pedone, l'attaccante vince proprio avanzando semplicemente fino a promozione.\nIn secondo luogo \u00e8 importante la posizione relativa dei due re, che permette di comprendere se il re dell'attaccante pu\u00f2 sostenere il pedone ed impedire al re avversario di ostacolarne la marcia.\nInfine \u00e8 importante il possesso dell'opposizione, che permette in determinati casi all'attaccante di vincere oppure al difensore di ottenere la patta.\nRe e pedone centrale contro re.\nLa parte in vantaggio pu\u00f2 vincere solo a condizione che il proprio re si trovi davanti al pedone oppure che ci si possa portare prima che il re avversario lo impedisca; diversamente, a gioco corretto, il finale \u00e8 patto, a meno che il re del difensore sia fuori dal quadrato del pedone.\nNel diagramma 1, ad esempio, con la mossa al Bianco:\n\u00e8 importante arretrare sulla stessa colonna del pedone (opposizione al pedone, cio\u00e8 il re nero si trova ad una casella di distanza dal pedone bianco), in modo da poter prendere l'opposizione al re bianco, sia che vada in c5, sia che vada in e5\nse 5\u2026Re8?? 6.Re6 Rd8 7.d7 Rc7 8.Re7 e vince\nCon la mossa al Nero:\nse 5\u2026Re8?? 6.Re6 Rd8 7.d7 Rc7 8.Re7 e vince\nSolo spostando la posizione del diagramma 1 di due traverse in alto, con la mossa al Nero, il Bianco vince:\nLa posizione del diagramma 1 \u00e8 sempre vinta, chiunque muova per primo. Il re del difensore deve cercare di non far avanzare il re avversario e di stare il pi\u00f9 possibile davanti al pedone, per evitarne la promozione. Il re dell'attaccante deve conquistare l'opposizione per poi guadagnare spazio in avanti quando il Re avversario si sposta dalla colonna del pedone. Una volta guadagnato spazio, controllando le case davanti al pedone, questo pu\u00f2 avanzare verso la promozione.\nEsempio.\nNel diagramma 2, se il Bianco muove per primo:\nper prima cosa \u00e8 necessario conquistare l'opposizione\nnon 3.e4?? Rf7! conquistando l'opposizione e pattando\npossibile perch\u00e9 il pedone dispone di un'altra mossa d'attesa, se necessaria per l'opposizione\n\u00e8 necessario conquistare l'opposizione\nora controlla tutte le case davanti al pedone, fino alla promozione\nSe il Nero muove per primo:\nnon 2.e3?? Re5 conquistando l'opposizione e pattando\nLa vittoria \u00e8 dovuta al fatto che il pedone bianco, dalla posizione di partenza, pu\u00f2 avanzare per far guadagnare al re l'opposizione.\nNel diagramma 3, se muove il Nero, il Bianco vince come nel diagramma 2, ma se la mossa \u00e8 al Bianco, con l'opposizione il Nero patta. Ad esempio:\n\u00e8 importante arretrare mantenendosi sempre davanti al pedone\nDa notare che, spostando la posizione del diagramma 3 di due traverse in alto, anche con la mossa al Bianco, il Bianco vince:\n1.Rd6 Rd8 2.e6 Re8 3.e7 Rf7 4.Rd7 e vince.\nConclusioni.\nCon il pedone sulla 5\u00aa traversa ed il proprio re davanti al pedone, il Bianco vince sempre.\nCon il pedone sulla 6\u00aa ed il proprio re di fianco al pedone, il Bianco vince solo se l'avversario non ha l'opposizione.\nSe il re \u00e8 davanti al pedone e c'\u00e8 almeno una traversa tra questi due pezzi, il Bianco vince sempre.\nRe e pedone di torre contro re.\nLa parte in vantaggio pu\u00f2 vincere solo a condizione che il re avversario non possa raggiungere l'angolo di promozione. In caso contrario, il finale \u00e8 sempre patto; questo \u00e8 dovuto al fatto che il re del difensore non pu\u00f2 essere cacciato dall'angolo e riesce ad andare in stallo, quando si trova bloccato dal re e dal pedone nemici.\nNel diagramma 4, un possibile seguito \u00e8 questo:\nAnche nel diagramma 5, il Bianco non pu\u00f2 vincere, perch\u00e9, anche se il re nero non riesce per il momento a raggiungere l'angolo di promozione, egli ostacola il Re bianco, che prima o poi deve abbandonare la colonna \"a\" per consentire l'avanzata del pedone. In quel momento il re Nero pu\u00f2 avvicinarsi ed occupare l'angolo.\nAd esempio:\nnon 3\u2026Rc6?? 4.Rb8! Rb6 5.a7 e vince\noppure\nnon 3\u2026Rc6?? 4.Rb8! Rb6 5.a7 e vince\nNel diagramma 6, il Bianco vince, anche se il Nero muove, ma solo perch\u00e9 \u00e8 in grado di impedire che il re nero arrivi nell'angolo a8 e, contemporaneamente, il re bianco non si trova sulla linea del pedone. Ad esempio:\noppure\nse 2.Rc6?? Rc8! oppure 2.Ra7?? Rc7! e patta\nConclusioni.\nRiassumendo, tutti i pedoni situati sulle colonne dalla \"b\" alla \"g\" comprese, si comportano come i pedoni centrali, pertanto valgono per tutti le medesime condizioni di vittoria e di patta. In linea di principio, l'attaccante, per vincere, deve cercare di portare il proprio re pi\u00f9 avanti possibile, davanti al proprio pedone ed ottenendo l'opposizione. Il difensore deve collocare il proprio re davanti al pedone nemico, il pi\u00f9 avanti possibile, tentando di impedire all'avversario di ottenere l'opposizione.\nPer quanto riguarda i pedoni laterali, su colonne \"a\" e \"h\", le possibilit\u00e0 di vittoria sono decisamente minori, in quanto la mancanza di spazio ai lati del pedone fanno aumentare le posizioni di stallo."}
{"id": "535266", "revid": "125930", "url": "https://it.wikipedia.org/wiki?curid=535266", "title": "Pila elettrica", "text": ""}
{"id": "535272", "revid": "1458326", "url": "https://it.wikipedia.org/wiki?curid=535272", "title": "T.M.Revolution", "text": ""}
{"id": "535274", "revid": "1745361", "url": "https://it.wikipedia.org/wiki?curid=535274", "title": "Luca Urbani", "text": "Biografia.\nUrbani si appassiona ben presto al pop elettronico di matrice anglosassone degli anni ottanta: nel 1989 suona nei 50 AB e tiene il suo primo concerto alla scuola media Ardig\u00f2 di Monza. In seguito entra negli Experimental Arsel, con i quali si esibisce al Teatro Villoresi; si unisce poi ai Sales 80% e ai Retroscena dove conosce Gabriele D'Amora, con il quale forma nel 1994 i Soerba. Il 30 agosto 1997 segna l'esordio live del duo, che apre a Crema il concerto dei Bluvertigo: nel 1998 i Soerba firmano un contratto discografico con Mercury/Polygram e pubblicano \"Playback\", prodotto da Morgan. Il disco contiene \"I Am Happy\", la canzone che lancia improvvisamente il duo nell'etere italiano, tra partecipazioni a Festivalbar e Sanremo famosi (l'edizione del 1998 di Sanremo Giovani) oltre alla vittoria del Telegatto d'argento di \"Sorrisi e Canzoni\" per il singolo \"Fuori di testa\". Segue nel 1999 la partecipazione al 49\u00ba festival di Sanremo con \"Noi non ci capiamo\". Nei due anni successivi Luca Urbani scrive e incide le dieci canzoni di \"Zerouno\" e realizza il secondo album dei Soerba, \"La vittoria dei cattivi\", pubblicato da Mescal/Sony nella primavera del 2001: in seguito all'uscita del disco, il duo si riorganizza con una formazione elettro-acustica a cinque e parte per una breve tourn\u00e9e. Nel frattempo Luca partecipa al tributo \"Tutti pazzi per Rettore\" incidendo la cover di \"Gi\u00f9 dal nero ciel\" coadiuvato da TechnoTeo. Dopo l'uscita di \"1996 beside 2002\", che raccoglie la maggior parte del materiale inserito nei singoli dei Soerba, il duo si scioglie all'inizio del 2003. Nel frattempo Luca incrementa l'attivit\u00e0 di dj e durante una vacanza a Ibiza rimane affascinato dal richiamo della house music: con lo pseudonimo di Alex Biondo forma con TechnoTeo il duo tech-house Deleyva, con cui inizia ad esibirsi nei locali milanesi e firma un contratto con la Contakt. Nel 2006 Luca inizia il suo primo lavoro solista \"ElectroDomestico\" che verr\u00e0 pubblicato dalla Discipline/Venus i primi di febbraio del 2007. Nel dicembre 2010 partecipa al progetto live Lui, Lei, L'altro insieme a Raffaella Destefano dei Madreblu e al cantautore Nicodemo, portando sul palco il suo repertorio e quello dei due artisti che l'accompagnano\nDiscografia.\nFluon.\n2014 - Futura Resistenza (Discipline)\nLeader Negativo.\n2019 - Dovevo Solo Dormire (Discipline)"}
{"id": "535278", "revid": "125281335", "url": "https://it.wikipedia.org/wiki?curid=535278", "title": "Nazionale di pallacanestro della Croazia", "text": "La nazionale di pallacanestro della Croazia (Hrvatska ko\u0161arka\u0161ka reprezentacija) rappresenta la Croazia nelle competizioni internazionali di pallacanestro organizzate dalla FIBA ed \u00e8 gestita dalla Federazione cestistica della Croazia.\nAttualmente l'allenatore \u00e8 Damir Mulaomerovi\u0107.\nStoria.\nNazionale RSF Yugoslavia (1935-1991).\nFino al 1991 i cestisti croati, nelle competizioni internazionali, militavano nella Nazionale jugoslava.\nNazionale croata (dal 1992).\nIl team croato si \u00e8 formato nel 1992, a seguito del disfacimento della Repubblica di Jugoslavia.\nNei primi anni la nuova nazionale pu\u00f2 contare su tanti giocatori di talento della ex-nazionale jugoslava, in particolare Dino Ra\u0111a, Toni Kukoc e il capitano Drazen Petrovic, e riesce a ottenere numerosi risultati di rilievo. Al suo primo torneo ufficiale, ossia le olimpiadi di Barcellona, la Croazia ottiene una prestigiosa medaglia d'argento, arrendendosi solo in finale contro il leggendario \"Dream Team\" degli Stati Uniti, composto da campioni NBA quali Michael Jordan, Magic Johnson e Larry Bird. Il 7 Giugno 1993 muore tragicamente Drazen Petrovic, a causa di un incidente stradale. Nonostante la perdita prematura del \"Mozart dei Canestri\" la Croazia riesce a conquistare un onorevole bronzo agli Europei in Germania, giocati appena due settimane dopo la morte di Petrovic. La squadra conquista il terzo posto anche ai Mondiali di Canada '94. \nGli Europei di Grecia '95 videro per la prima volta la presenza sia della Croazia che della Jugoslavia, ormai composta solo da Serbia, Montenegro e Kosovo. La tensione era molto alta, a causa di anni di guerra nei Balcani, e con il conflitto in Croazia che non era ancora concluso. Le due squadre rischiarono di sfidarsi in finale, ma in semifinale i croati persero contro i lituani di Sabonis e Mar\u010diulionis, mentre gli jugoslavi ebbero la meglio sulla Grecia padrona di casa. La Jugoslavia vinse il torneo, e la Croazia ebbe la meglio nella finale 3\u00b0-4\u00b0 posto, conquistando la medaglia di bronzo. A causa di ci\u00f2, dopo la consegna delle medaglie di bronzo e d'argento, la nazionale croata abbandon\u00f2 per protesta il podio durante la premiazione dei campioni jugoslavi, tra i fischi del pubblico.\nDa l\u00ec in poi, con il ritiro delle vecchie generazioni, si verific\u00f2 un prevedibile calo della squadra, che l'ha tenuta per diverso tempo lontana dalle massime manifestazioni internazionali.\nIl ritorno nella massime competizioni sportive, \u00e8 segnato nel 2008, dall'accesso alle Olimpiadi di Pechino e nel 2009 dalla qualificazione per il Mondiale 2010, grazie al 6\u00ba posto ottenuto all'Europeo di Polonia.\nIl 9 luglio 2016 vince il torneo di Qualificazione Olimpica di Torino qualificandosi per le Olimpiadi di Rio de Janeiro dove viene eliminata nei quarti di finale dalla Serbia.\nPiazzamenti.\nPer tutte le manifestazioni, nel periodo 1935-1991, ha fatto parte della "}
{"id": "535279", "revid": "287204", "url": "https://it.wikipedia.org/wiki?curid=535279", "title": "Oxyg\u00e8ne (album)", "text": "Oxyg\u00e8ne \u00e8 il secondo album in studio di Jean-Michel Jarre, pubblicato nel 1976 dalla Les Disques Motors, affiliata della Polydor.\nIl disco.\nJarre ha registrato l'album in casa utilizzando una gran variet\u00e0 di sintetizzatori analogici e altri strumenti ed effetti elettronici. Oxyg\u00e8ne \u00e8 diventato un bestseller ed ha influenzato l'evoluzione della musica elettronica negli anni successivi alla sua uscita. \u00c8 stato descritto come l'album che ha \"avviato la rivoluzione dei sintetizzatori negli anni settanta\".\nStoria.\nNegli anni precedenti al 1976, Jarre si \u00e8 occupato di numerosi progetti, tra i quali un album di scarso successo (Deserted Palace) e molte composizioni per filmati pubblicitari e balletti. L'ispirazione per Oxyg\u00e8ne \u00e8 pervenuta a Jarre da un dipinto dell'artista \"Michel Granger\", regalatogli dalla futura moglie Charlotte Rampling. Il dipinto mostrava la Terra scrostata dal cui interno usciva un teschio, e Jarre chiese ed ottenne l'autorizzazione ad utilizzare l'immagine come copertina del disco.\nJarre ha composto Oxyg\u00e8ne in un periodo di otto mesi, utilizzando un gran numero di sintetizzatori analogici e la Registrazione multitraccia dell'album fu effettuata da Jarre nella cucina di casa. Egli incontr\u00f2 comunque difficolt\u00e0 nel pubblicare l'album, poich\u00e9 esso non conteneva parti cantate e non aveva dei veri e propri titoli (ogni brano \u00e8 intitolato con il corrispondente numero ordinale in notazione romana). Alla fine riusc\u00ec a suscitare interesse nel discografico \"Francis Dreyfus\", proprietario della \"Disques Motors\" (successivamente chiamata Disques Dreyfus).\nDreyfus era marito di una delle allieve di Jarre al Gruppo di Ricerca Musicale di \"Pierre Schaeffer\", dove Jarre stesso impar\u00f2 ad utilizzare molti sintetizzatori fra cui il VCS3, con cui \u00e8 eseguita la maggior parte di Oxyg\u00e8ne. In realt\u00e0 Dreyfus, inizialmente, era scettico sulla musica elettronica, e pensava che l'album avrebbe venduto al massimo cinquantamila copie. Oxyg\u00e8ne alla fine vendette quindici milioni di copie in tutto il mondo e raggiunse la seconda posizione nella classifica britannica e la settantaduesima in quella statunitense.\nNel 1997 Jarre ha pubblicato un proseguimento di Oxyg\u00e8ne, intitolato Oxyg\u00e8ne 7-13. Oxyg\u00e8ne 7-13 \u00e8 stato scritto con lo stesso stile e eseguito con gli stessi strumenti del predecessore.\nNel 2007 Jarre ha pubblicato una nuova versione dell'album (\"Oxyg\u00e8ne: New Master Recording\"), registrato dal vivo su un palcoscenico (ma senza pubblico) per poi pubblicare un'edizione con DVD in 3D. Ha usato gli stessi strumenti, facendosi per\u00f2 aiutare da tre collaboratori (\"Dominique Perrier\", \"Francis Rimbert\" e \"Claude Samard\"), piuttosto che suonare tutte le parti da solo.\nNel 2016 Jarre ha pubblicato un terzo proseguimento di Oxyg\u00e8ne, intitolato Oxyg\u00e8ne 3. Anche questo disco \u00e8 stato scritto con lo stesso stile ed eseguito con gli stessi strumenti dei due predecessori.\nOxyg\u00e8ne consiste di sei parti, intitolate semplicemente con i numeri romani corrispondenti all'ordine del brano (da I a VI). In contrasto con le sonorit\u00e0 dei tempi, come il duro e futuristico sound dei primi lavori dei Kraftwerk o il pi\u00f9 torbido stile dei Tangerine Dream, Oxyg\u00e8ne mostra un sound lussureggiante e fortemente melodico. La quarta parte, prima della seconda facciata, divenne assai popolare anche in Italia.\nUsi esterni.\nLa \"Part II\" \u00e8 stata utilizzata come sottofondo nella scena cruciale del film \"Gli anni spezzati\" e nella sigla dell'edizione tedesca del telefilm \"\".\nLo stesso brano \u00e8 stato usato come jingle in una pubblicit\u00e0 di fine anni 80 della Saila menta (con apposte le parole \"Saila menta fresca Saila menta buona\" e, nel finale, lo slogan \"Saila il piacere, piacere che uccide\") e per uno spot del 2001 della \"Citroen C5\" e nel film di Jackie Chan \"Snake in the Eagle's Shadow\".\nLa \"Part IV\" \u00e8 contenuta nel gioco \"Grand Theft Auto IV\" e nel secondo episodio della serie televisiva britannica \"Knowing Me, Knowing You... with Alan Partridge's\".\n\u00c8 possibile sentire uno spezzone del brano \"Part IV\" in alcune Claw crane prodotte dalla azienda \"Elaut\"."}
{"id": "535280", "revid": "1305772", "url": "https://it.wikipedia.org/wiki?curid=535280", "title": "Congettura di Erd\u0151s-Straus", "text": "La congettura di Erd\u0151s-Straus afferma che per ogni intero formula_1, il numero razionale 4/\"n\" si pu\u00f2 scrivere come somma di tre frazioni unitarie, ossia esistono tre interi positivi formula_2, formula_3 e formula_4 tali che \nLa somma di queste frazioni unitarie \u00e8 una rappresentazione come frazione egiziana del numero 4/\"n\". Ad esempio, per \"n\"\u00a0=\u00a01801, esiste una soluzione con \"x\"\u00a0=\u00a0451, \"y\"\u00a0=\u00a0295364 e \"z\"\u00a0=\u00a03249004:\nMoltiplicando entrambi i membri dell'equazione per \"nxyz\" si trova la l'equazione diofantea equivalente 4\"xyz\"=\"n\"(\"xy\"+\"xz\"+\"yz\"). La restrizione di \"x\", \"y\", e \"z\" ai numeri positivi \u00e8 cruciale per la difficolt\u00e0 del problema, dal momento che, se i valori negativi fossero ammessi, il problema potrebbe essere risolto banalmente da una delle due identit\u00e0 4/(4\"k\"+1) = 1/\"k\" - 1/\"k\"(4\"k\"+1) e 4/(4\"k\"-1) = 1/\"k\" + 1/\"k\"(4\"k\"-1).\nSe \"n\" \u00e8 un numero composto, \"n\" = \"pq\", allora si potrebbe trovare immediatamente una soluzione come somma di frazioni egiziane per 4/\"n\" dalla soluzione per 4/\"p\" o per 4/\"q\". Pertanto, se esistono controesempi alla congettura di Erd\u0151s\u2013Straus, il pi\u00f9 piccolo deve necessariamente essere un numero primo.\nPaul Erd\u0151s e Ernst G. Straus formularono la congettura nel 1948 (vedi, ad esempio, Elsholtz) ma il primo riferimento divulgato sembra essere una pubblicazione di Erd\u0151s del 1950.\nVerifica.\nLa congettura di Erd\u0151s-Straus \u00e8 stata verificata da Swett (attraverso tecniche di forza bruta e sfruttando identit\u00e0 simili a quella indicata sotto) per ogni formula_7 fino a formula_8.\nAlcune classi di numeri possono essere verificate immediatamente attraverso delle identit\u00e0 algebriche. Ad esempio: \nche implica che, per ogni formula_10, il primo membro si pu\u00f2 rappresentare come somma di tre frazioni unitarie."}
{"id": "535282", "revid": "3535", "url": "https://it.wikipedia.org/wiki?curid=535282", "title": "Risonanza Magnetica Funzionale", "text": ""}
{"id": "535284", "revid": "287204", "url": "https://it.wikipedia.org/wiki?curid=535284", "title": "\u00c9quinoxe", "text": "\u00c9quinoxe \u00e8 il terzo album in studio del musicista francese Jean-Michel Jarre, pubblicato nel 1978 dall'etichetta Disques Dreyfus, e concesso in licenza alla Polydor. L'album ha venduto pi\u00f9 di dieci milioni di copie in totale, sebbene non abbia superato il precedente \"Oxyg\u00e8ne\".\nIl disco.\nL'album riflette un giorno dell'esistenza umana, dal mattino alla notte. Le parti dalla 1 alla 4 e dalla 5 alla 8 sono state eseguite con la tecnica della Registrazione multitraccia, gi\u00e0 utilizzata da Jarre in Oxyg\u00e8ne e che verr\u00e0 ancora usata in alcuni successivi lavori.\nJarre ha sviluppato ulteriormente il suo stile, aggiungendo pi\u00f9 elementi dinamici e ritimici, in particolare con un gran uso del sequencer nei bassi.\nLa pubblicazione dell'album \u00e8 stata seguita de un concerto alla \"Place de la Concorde\", a Parigi il 14 luglio 1979. Il concerto ha attirato un pubblico di un milione di persone, e ci\u00f2 ha dato a Jarre una voce nel Guinness dei primati per la folla pi\u00f9 numerosa ad un concerto all'aperto (record che verr\u00e0 poi battuto in pi\u00f9 occasioni dallo stesso Jarre).\nQuesto album \u00e8 stato eseguito con uno strumento all'epoca costosissimo: il Matrisequencer. \nI due singoli pubblicati furono \"Equinoxe Part 5\" ed \"Equinoxe Part 4\".\nL'album ha raggiunto la 12\u00aa posizione nella classifica inglese, ma solo la 126\u00aa in quella americana"}
{"id": "535285", "revid": "767487", "url": "https://it.wikipedia.org/wiki?curid=535285", "title": "Soerba", "text": "I Soerba sono stati un gruppo musicale pop rock formato da Luca Urbani e Gabriele D'\u00c0mora.\nStoria del gruppo.\nUrbani e D'\u00c0mora si conoscono nel 1992, quando iniziano a suonare nei Retroscena, gruppo sorto l'anno precedente, con Pietro Fiamingo, Lorenzo Caperchi e Riccardo Tropea. I Retroscena si sciolgono nel 1995, ma gi\u00e0 nel 1994 Luca e Gabriele avevano dato vita ad un nuovo progetto: i Soerba.\nNel 1996 il gruppo, ormai consolidato e dopo aver registrato gi\u00e0 pi\u00f9 di venti brani \u2013 alcuni dei quali andranno a far parte del successivo album \u2013 apre un concerto dei Bluvertigo; \u00e8 il 30 agosto alla festa dell'Unit\u00e0 a Crema ed in quell'occasione con i due Soerba suonano Stefano Floriello e Lele Battista (cantante dei \"La Sintesi\").\nNel 1998 arriva il contratto con la Polygram e nello stesso anno esce sotto etichetta Mercury il loro primo album: \"Playback\". Successivamente parte il tour che tocca trenta citt\u00e0 in Italia che vede oltre ai due Soerba (voce/sintetizzatore) Pedro Fiamingo alla chitarra e Stefano Floriello alla batteria e alle percussioni elettroniche. Nell'autunno dello stesso anno partecipano a Sanremo famosi con \"I Am Happy\" (primo singolo dell'album) e concorrono alla Festa del Disco, vincendo nella sezione \u2018Giovani\u2019 con il brano \"Fuori Di Testa\" (secondo singolo).\nNel 1999 Luca compone il brano \"L'immagine\", per l'album \"Exit\" di Alice. A febbraio i Soerba concorrono al 49\u00ba Festival di Sanremo nella sezione Giovani con la canzone \"Noi non ci capiamo\" (terzo singolo di \"Playback\" a cui segue anche un videoclip). Dopo l'uscita dell'ultimo singolo \"Il tipo ideale\" (non in commercio), e terminata la tourn\u00e9e nel settembre 2000, il lavoro del gruppo continua con la composizione dei brani del secondo album.\nChiuso il rapporto con la Universal (che nel frattempo ha acquisito l'intero catalogo Polygram) e firmato un nuovo contratto con l'etichetta Mescal, da aprile Luca e Gabriele iniziano il lavoro in studio di registrazione e parallelamente Luca si dedica a Zerouno, progetto musicale con la partecipazione di diversi cantanti fra cui anche Alice, Mao, Morgan e Andy dei Bluvertigo, nato in collaborazione con Pedro Fiamingo e Simone Cattaneo. Qualche mese prima, sempre Luca Urbani con Marco Castoldi firma il pezzo \"L'Assenzio\", presentato a Sanremo 2001.\nLe registrazioni di \"La vittoria dei cattivi\" (questo il titolo del nuovo album del gruppo) vedono la partecipazione di diversi musicisti fra i quali, Stefano Floriello e Ivan Ciccarelli alla batteria, Pedro Fiamingo alle chitarre e, sempre alle chitarre, Lele Battista e Giorgio Mastrocola dei La Sintesi, Morgan co-arrangiatore insieme ai Soerba di un brano e TechnoTeo coproduttore insieme a Gabriele D'Amora di tre dei quindici brani del disco. Il primo singolo, \"Don't Think, Love\", estratto dal nuovo album, viene distribuito nei primi giorni di giugno: l'album esce, come il singolo in vendita, il 15 giugno.\nDopo la realizzazione \u2018only for radio\u2019 del singolo \"Balla\", l'11 novembre \u00e8 stato distribuito anche alla vendita il nuovo estratto \"Chi fa da s\u00e9\", singolo contenente anche tre inediti. Nel frattempo, da Milano, \u00e8 partito il nuovo \"La vittoria dei cattivi tour\", spettacolo live che attraversa tutta Italia per parecchi mesi.\nL'anno successivo (2002) i Soerba si richiudono in studio per lavorare alla raccolta di b-side dal titolo \"1996 Beside 2002\". L'album preceduto dal singolo \"Un po' d'aria\" esce il 15 novembre del 2002. Dopo alcune settimane, Luca Urbani comunica a Gabriele D'Amora l'intenzione di sciogliere il gruppo. In realt\u00e0, i Soerba entrano in una fase di \"ibernazione\" da cui rischieranno di uscire nemmeno un anno dopo (ma la rentr\u00e9e salter\u00e0 per gli impegni di D'Amora, determinato a concludere l'allestimento del proprio studio di registrazione) e in occasione del cd-tributo a Garbo, \"Congarbo\", dove partecipano con la reinterpretazione \"Dance citadine\".\nDa questo momento si intensifica la produzione musicale di Luca Urbani, che investir\u00e0 vari progetti: Deleyva, Zerouno, Locale Tecnologico e numerosissime collaborazioni esterne.\nNel 2010, dopo oltre sei anni dallo scioglimento della band, esce una raccolta di inediti: \"Sviluppi urbanistici- demo 1995/2000\".\nSempre nel 2010, nel mese di luglio viene dato alle stampe il libro scritto da Stefano Duchi \"Chi ha detto Soerba?\" che ripercorre l'intera storia dei due musicisti, dalla nascita sino alle ultime pubblicazioni (soliste e non)."}
{"id": "535291", "revid": "1893", "url": "https://it.wikipedia.org/wiki?curid=535291", "title": "Congettura di Erdos-Strauss", "text": ""}
{"id": "535293", "revid": "102794111", "url": "https://it.wikipedia.org/wiki?curid=535293", "title": "Newsvendor problem", "text": "Il newsvendor problem (spesso indicato anche come newsboy problem) \u00e8 un modello di gestione delle scorte classico dell'operations management.\nAmbito di applicazione.\nQuesto modello (nella sua forma base) \u00e8 utilizzato per calcolare la quantit\u00e0 ottima di prodotto (cos\u00ec come l'EOQ) da riordinare sotto certe ipotesi:\nDescrizione del modello.\nIl newsvendor problem (strillone) \u00e8 il modello dell'acquisto di un lotto in presenza di incertezza sulla domanda (di cui per\u00f2 \u00e8 nota la distribuzione). \u00c8 la idealizzazione del caso del venditore di giornali, che al mattino deve decidere quanti giornali acquistare da vendere durante la giornata: da una parte egli non vuole avere della merce invenduta alla fine della giornata (perch\u00e9 esiste un costo di smaltimento non nullo), dall'altra non vuole essere a corto della merce stessa (che comporta un costo-opportunit\u00e0 di mancata vendita). La prima esigenza tender\u00e0 a diminuire la quantit\u00e0 nel lotto da ordinare, la seconda esigenza tender\u00e0 ad aumentare la stessa. La funzione di costo del modello \u00e8 concava, perci\u00f2 essa presenta un punto stazionario di massimo, che corrisponde al punto di massimo profitto (ovvero di minimo costo), che \u00e8 l'obiettivo del problema. Il calcolo del punto di massimo di tale funzione \u00e8 ottenibile dalla formula finale riportata sotto. Tale punto corrisponde alla quantit\u00e0 ottima da ordinare.\nFormula.\nformula_1\ndove:"}
{"id": "535298", "revid": "647919", "url": "https://it.wikipedia.org/wiki?curid=535298", "title": "Q-Disc", "text": ""}
{"id": "535299", "revid": "446353", "url": "https://it.wikipedia.org/wiki?curid=535299", "title": "Carestia vietnamita del 1945", "text": "La carestia del Vietnam del 1945 (in vietnamita \"N\u1ea1n \u0111\u00f3i \u1ea4t D\u1eadu\", letteralmente: carestia del legno-gallo) colp\u00ec il Vietnam del nord dall'ottobre del 1944 al maggio del 1945, durante l'occupazione giapponese dell'Indocina. I morti si stima siano stati tra i e i 2 milioni.\nCause.\nMolte furono le cause della catastrofe. La principale furono gli effetti della seconda guerra mondiale nell'Indocina francese. Gli interessi di Francia, Giappone e Stati Uniti d'America nel paese ebbero un effetto negativo sulle attivit\u00e0 economiche dei vietnamiti. Cambiamenti militari ed economici fecero s\u00ec che la parte settentrionale del paese, storicamente appena in grado di auto-sostentarsi, cadesse preda della carestia.\nIndirettamente la cattiva gestione dell'amministrazione coloniale francese ebbe il suo ruolo: i francesi riformarono l'economia al servizio della propria amministrazione per soddisfare le proprie venire necessit\u00e0 durante la guerra e l'invasione nipponica. Le cause naturali inclusero disastri quali le alluvioni che distrussero i raccolti al nord.\nFrancia.\nDopo la grande depressione degli anni trenta, la Francia era tornata alla sua politica di protettorato economico e monopolizzava l'utilizzo delle risorse naturali in Indocina. La popolazione locale doveva accrescere il valore economico dell'area, ma soltanto i francesi, una piccola minoranza cinese (l'etnia \"Hoa\") e alcuni cittadini vietnamiti ne beneficiarono. Come conseguenza, appena prima dello scoppio delle ostilit\u00e0, il Vietnam era ancora una nazione povera a paragone di altre nazioni asiatiche.\nQuando inizi\u00f2 la guerra, la Francia fu indebolita, mentre in Asia orientale il Giappone inizi\u00f2 la propria espansione e vide l'Indocina come il ponte per dominare l'Asia meridionale e la Cina. Nel 1940, la Francia era stata occupata dalla Germania che aveva imposto il collaborazionismo al nuovo governo di Vichy. Con i francesi impossibilitati a rifornire le proprie colonie, il Giappone invase l'Indocina francese. Il Vietnam fu spinto in un'economia di guerra, con Francia e Giappone in competizione per la sua amministrazione. Molti incolparono della carestia le truppe giapponesi che portavano via cibarie ai contadini, al contempo obbligandoli a crescere la juta invece del riso, ma in realt\u00e0 la Francia aveva iniziato prima una politica simile. I francesi avevano ridotto la superficie a disposizione per i raccolti principali come mais e patate a favore di coltivazioni industriali come cotone e juta e i raccolti destinati all'alimentazione furono sempre pi\u00f9 magri.\nGiappone e Stati Uniti.\nMentre il Vietnam era occupato dai giapponesi, gli Alleati, specialmente di Stati Uniti, bombardavano le strade e avevano danneggiato la ferrovia nord-sud, rendendo estremamente problematico il trasporto di riso dal sud. Contemporaneamente sia i francesi che i giapponesi requisivano cibo per le proprie truppe, mentre l'amministrazione della Francia era allo sbando e incapace di fornire o distribuire cibo; ebbe pertanto inizio la carestia nei primi mesi del 1944. Con la caduta nell'estate del 1944 del governo di Vichy, nel marzo del 1945 il Giappone disarm\u00f2 i francesi e insedi\u00f2 un governo capeggiato da Tr\u1ea7n Tr\u1ecdng Kim. Sebbene cercasse di alleviare le sofferenze, questo governo fu incapace di ottenere risultati consistenti a causa del perdurare della politica giapponese nel requisire cibo.\nDisastri naturali.\nA causa della guerra e della paralisi governativa, i prezzi dei beni essenziali, il cibo in particolare, subirono rincari enormi. Nel settentrione, una siccit\u00e0 associata a pestilenze caus\u00f2 una riduzione del 20% del raccolto tra l'inverno e la primavera del 1944. La successiva inondazione verificatasi durante la stagione del raccolto fece esplodere la crisi.\nConseguenze.\nNon ci sono dati esatti sul numero dei morti di inedia, ma varie fonti hanno stimato che le vittime nel Vietnam settentrionale siano state tra un minimo di a un massimo di 2 milioni. Durante il mese di maggio del 1945, l'inviato ad Hanoi chiese un rapporto sui morti alle province del nord. Venti province riportarono un totale di morti per fame oltre a per le malattie. Ad ottobre, un rapporto militare francese stimava mezzo milione di morti. Il governatore generale Jean Decoux scrisse nelle sue memorie \"\u00c0 la barre de l'Indochine\" (Al timone dell'Indocina) che i morti d'inedia furono circa un milione. Le stime degli storici vietnamiti variano tra uno e due milioni. Ho Chi Minh, nel suo discorso con cui dichiarava l'indipendenza dalla Francia il 2 settembre 1945, indic\u00f2 la cifra di 2 milioni."}
{"id": "535309", "revid": "767487", "url": "https://it.wikipedia.org/wiki?curid=535309", "title": "Bob Klose", "text": "Biografia.\nNel 1963 i Sigma 6, un gruppo rhythm 'n' blues formato da studenti della Regent Street Polytechnic School, persero il bassista Clive Metcalf e le due coriste Keith Noble e Juliette Gale.\nMetcalf fu quindi sostituito al basso dall'allora chitarrista solista Roger Waters, e il chitarrista ritmico Richard Wright, incapace di sostenere da solo la linea di chitarra, propose a Klose di unirsi al gruppo (nel frattempo Wright pass\u00f2 alle tastiere).\nI Sigma 6 continuarono con il loro repertorio rhythm 'n' blues, cambiando pi\u00f9 volte nome (fra gli altri, Abdabs, Screaming Abdabs, Meggadeaths e infine Tea-Set). Altri nomi alternativi del gruppo furono Spectrum Five, Leonard's Lodgers e Pink Floyd Sound.\nBob Klose suon\u00f2 gli ultimi mesi assieme a un nuovo chitarrista amico di Roger Waters, Roger Barrett detto \"Syd\". Presto per\u00f2 i contrasti musicali con il nuovo chitarrista ritenuto da lui troppo psichedelico e troppo pop per i suoi gusti pi\u00f9 orientati verso jazz e rhythm 'n' blues, lo spinsero a lasciare il gruppo nel 1965, quando il nome della band era diventato \"Pink Floyd Sound\", nome ideato dallo stesso Barrett.\nDi lui con i Tea-Set e i Pink Floyd Sound esistono le registrazioni di sei brani risalenti al 1965: \"I'm a King Bee\", \"Lucy Leave\", \"Butterfly\", \"Remember Me,\" \"Double O Bo\" e \"Walk with Me Sydney\". I primi due avrebbero dovuto costituire il primo singolo della band. Nel 2015 tutti questi brani sono stati pubblicati ufficialmente nell'EP \"\"\".\"\nNegli anni duemila ha collaborato con David Gilmour, comparendo nei suoi album \"On an Island\" e \"Rattle That Lock\".\nDiscografia.\nCollaborazioni"}
{"id": "535311", "revid": "984922", "url": "https://it.wikipedia.org/wiki?curid=535311", "title": "Nuraghe Zuras", "text": "Il nuraghe Zuras \u00e8 un nuraghe di tipo monotorre situato nei pressi di Abbasanta (OR).\nDescrizione.\nIl nuraghe \u00e8 stato datato ad una fase avanzata dell'et\u00e0 nuragica, compresa tra il XIV e il XII secolo a.C.\n\u00c8 importante per la precisione della tecnica costruttiva che vede la messa in opera di grossi blocchi di basalto accuratamente squadrati, in particolare gli stipiti e l'architrave dell'entrata.\nAll'ingresso si trova, sulla sinistra, la rampa che conduceva alla terrazza superiore, dalla quale sono visibili altri nuraghi del circondario, mentre sulla destra \u00e8 presente nella muratura una nicchia.\nNella camera si notano le tre grandi nicchie ogivali alle pareti, il focolare centrale, e ancora integra, la \"th\u00f2los\" che ne costituisce il soffitto.\nEsternamente, nella parete del lato orientale si trovano delle cavit\u00e0 disposte ad intervalli regolari che si pensa servissero ad inserire dei pali di legno, forse per sostenere una rampa esterna."}
{"id": "535317", "revid": "767487", "url": "https://it.wikipedia.org/wiki?curid=535317", "title": "Decalogo 7", "text": "Decalogo 7 \u00e8 il settimo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nMajka \u00e8 una giovane ragazza che sembra vivere una situazione tesa in famiglia. La madre Ewa la tratta male, ed il padre Stefan \u00e8 pressoch\u00e9 assente. Inoltre c'\u00e8 la sorellina Ania, con cui sembra avere un rapporto migliore.\nUn giorno Majka raccoglie tutto il coraggio di cui \u00e8 capace e rapisce la piccola Ania da una recita scolastica. Ewa si dispera, ma non riesce a trovare le due figlie.\nUna volta al sicuro, Majka rivela ad Ania di essere in realt\u00e0 sua madre, non sua sorella. Le due si nascondono in casa di Wojtek, ex amante di Majka e padre di Ania. I due non si vedono da parecchio tempo: lui era il professore che si innamor\u00f2 di Majka, scatenando le ire della madre Ewa, direttrice della scuola. Per evitare uno scandalo, quando nacque Ania venne registrata come figlia di Ewa e non di Majka, mentre Wojtek venne fatto allontanare. Ma ora che l'uomo vede sua figlia, piano piano si risveglia il suo istinto paterno.\nMajka intanto telefona ad Ewa, e la accusa di averle rubato la propria figlia, il proprio amore. E le lancia un ultimatum: vuole che Ewa riconosca pubblicamente che \u00e8 Majka ad essere la vera madre di Ania. Ed inoltre vuole che la donna firmi per l'espatrio in Canada della bambina.\nMa le cose non vanno come crede Majka. Ania si rifiuta di chiamarla \"mamma\", ed ha spesso crisi isteriche. Wojtek non sembra intenzionato a creare una famiglia con la sua ex amante. N\u00e9 la madre sembra disposta a scendere a patti, sperando pi\u00f9 in un aiuto esterno. Majka scappa cos\u00ec anche dalla casa di Wojtek, portando con s\u00e9 sua figlia, l'unica cosa che ormai le resti.\nIn attesa del treno, la donna e la figlia trovano asilo presso la capostazione, che cerca di aiutarle. Ma Ewa le trova, proprio nel momento in cui arriva il treno. Majka non \u00e8 riuscita ad ottenere sua figlia (che appena vede Ewa la chiama \"mamma\"), cos\u00ec prende il treno al volo e va via.\nLegami con altri film della serie.\nIl personaggio del padre si ritrover\u00e0 in \"La doppia vita di Veronica\" dello stesso Kie\u015blowski, interpretato sempre da W\u0142adys\u0142aw Kowalski.\nNonostante ci siano state delle difficolt\u00e0 tecniche ad includerlo in questo episodio il personaggio del \"testimone silenzioso\" interpretato da Artur Barci\u015b \u00e8 presente nei panni di un uomo alla stazione."}
{"id": "535319", "revid": "36426", "url": "https://it.wikipedia.org/wiki?curid=535319", "title": "Dante Gabriele Rossetti", "text": ""}
{"id": "535320", "revid": "36426", "url": "https://it.wikipedia.org/wiki?curid=535320", "title": "Dante Rossetti", "text": ""}
{"id": "535326", "revid": "1982", "url": "https://it.wikipedia.org/wiki?curid=535326", "title": "Miracolo economico", "text": ""}
{"id": "535327", "revid": "12290", "url": "https://it.wikipedia.org/wiki?curid=535327", "title": "John Romita Jr.", "text": "John Romita Jr. firma spesso le sue tavole con l'acronimo JRJR.\nCarriera.\nFiglio del celebre John Romita Sr., Romita Jr. inizia la sua carriera per la Marvel UK disegnando le copertine di alcune ristampe. Il suo primo lavoro \u00e8 datato 1977 e appare in \"Amazing Spider-Man Annual\" n. 11, con una storia di sei pagine intitolata \"Caos al Coffee Bean\".\nUn anno dopo la popolarit\u00e0 di Romita sale grazie alla collaborazione con David Michelinie sulla serie di Iron Man. Nei primi anni ottanta diventa il disegnatore regolare di \"Amazing Spider-Man\" e inoltre lancia Dazzler nell'universo Marvel. Insieme a Roger Stern ha co-creato per l'Uomo Ragno il malvagio Hobgoblin. Poi, dal 1983 al 1986, disegna per \"Uncanny X-Men\" con Dan Green, dove ritorner\u00e0 nel 1993.\nSuccessivamente Romita collabora con Frank Miller per una storia di Devil, e negli anni novanta disegna diverse storie e personaggi: Thor, Iron Man, \"The Punisher War Zone\", una miniserie di Cable e Hulk scritto da Bruce Jones.\nA met\u00e0 anni novanta ritorna a disegnare l'Uomo Ragno, prima sulla collana \"\" e successivamente su \"The Amazing Spider-Man\", su cui rester\u00e0 fino al 2004. Quando l'abbandona, disegna le saghe \"Nemico Pubblico\" e \"Agente delle S.H.I.E.L.D.\" in \"Wolverine\" (2004-2005), su testi di Mark Millar. Nel 2007 disegna la miniserie portante del \"crossover\" \"World War Hulk\".\nRomita pubblica con la Image Comics \"The Gray Area\" (2004), il suo primo progetto \"creator-owned\".\nNel 2008 torna su \"The Amazing Spider-Man\", in coppia con lo scrittore Dan Slott. Nuovamente insieme a Mark Millar, sempre nel 2008, realizza la miniserie \"Kick-Ass\", pubblicata sotto l'etichetta Icon Comics della Marvel, a cui faranno seguito \"Kick-Ass 2\", \"Hit-Girl\" e \"Kick-Ass 3\". Nel 2010 diventa il disegnatore della serie \"Avengers\" con lo scrittore Brian M. Bendis.\nTra il 2013 e 2014, disegna le storie del settimo volume di Capitain America, scritte da Rick Remender.\nNel luglio 2013 la DC Comics offre a Romita Jr. la possibilit\u00e0 di lavorare sul personaggio di Superman in coppia con Geoff Johns, occasione colta al volo dal disegnatore americano. Conclusa le gestione su Superman, Romita battezza con Scott Snyder la nuova iterazione della serie \"All Star Batman e Robin\". Successivamente illustra alcuni numeri (sia cover che interni) di Suicide Squad."}
{"id": "535331", "revid": "18397", "url": "https://it.wikipedia.org/wiki?curid=535331", "title": "Cradle Of Filth", "text": ""}
{"id": "535335", "revid": "247222", "url": "https://it.wikipedia.org/wiki?curid=535335", "title": "Fetish (erotismo)", "text": "Il fetish \u00e8 un approccio alla sessualit\u00e0 che, rifacendosi ad alcuni elementi tipici del feticismo, risulta caratterizzato dalla rilevanza erotizzante attribuita a determinati tipi d'abbigliamento, in genere intimo - come corsetti, calze e simili - e al materiale di cui essi sono realizzati, come la gomma, il cuoio, il latex, il PVC e cos\u00ec via.\nCaratteristiche.\nIl fetish, quindi non si caratterizza per la predilezione per una o pi\u00f9 specifiche pratiche sessuali, quanto piuttosto per la ricerca di determinate situazioni in cui la componente estetica \u00e8 senz'altro centrale.\nUna particolare variante del fetish \u00e8 quella in cui l'elemento caratterizzante \u00e8 costituito da divise o uniformi, siano esse militari (o simili, come divise da poliziotto), o civili: solitamente abiti da infermiera, da scolara o da cameriera, oppure abiti ecclesiastici e altro.\nIndumenti e materiali utilizzati.\nNero e, in minor misura, rosso o il bianco sono i colori prevalentemente preferiti e utilizzati.\nGuanti e scarpe femminili, dal tacco molto alto, sono altri accessori fondamentali per l'estetica fetish. E lo stesso per gli stivali (anche in questo caso prevalentemente femminili), specie se fascianti l'intera gamba.\nNell'arte.\nRilevanti esempi di erotismo fetish si trovano nella produzione cinematografica del regista Andrew Blake e nella serie fumettistica \"Valentina\" realizzata da Guido Crepax.\nDi notevole interesse sono anche le coniugazioni del fetish proprie dell'erotismo gay, cui un'impronta molto forte \u00e8 stata data dalla produzione del disegnatore Tom of Finland: i suoi muscolosi marinai, motociclisti, soldati sono diventati un archetipo dell'erotismo fetish, ripreso ad esempio nel celeberrimo film \"Querelle de Brest\" di R. W. Fassbinder. "}
{"id": "535343", "revid": "729019", "url": "https://it.wikipedia.org/wiki?curid=535343", "title": "Boeing KC-135 Stratotanker", "text": "Il Boeing KC-135 Stratotanker \u00e8 un'aerocisterna quadrigetto prodotta dall'azienda statunitense Boeing e derivato insieme al 707 dal prototipo 367-80 (dash 80), nella seconda parte del XX secolo ed attualmente ancora in servizio in alcune aeronautiche militari mondiali.\nIl KC-135 Stratotanker detiene il primato di essere stato la prima aerocisterna equipaggiata con motori a reazione prodotta al mondo: analogamente ad altri velivoli ad uso militare deriva dal Boeing C-135 Stratolifter.\nUtilizzato principalmente dall'United States Air Force venne goliardicamente soprannominato con l'acronimo GLOB (Ground Loving Old Bastard) dai suoi equipaggi.\nImpiego operativo.\nIl suo compito primario \u00e8 appunto rifornire bombardieri a lungo raggio, ma provvede a rifornire vari tipi di aerei, oltre che dell'USAF, anche dell'US Navy e dell'USMC ed eventualmente delle aeronautiche militari di nazioni alleate.\n\u00c8 dotato di quattro turbofan posizionati in apposite gondole sotto le ali a freccia di 35\u00b0 e di una sonda rigida per il rifornimento (\"Flying boom\") situata sotto la sezione di coda; alcuni esemplari portano inoltre due pod per il rifornimento del tipo a sonda flessibile sotto le ali. La posizione dell'addetto al rifornimento \u00e8 situata in coda all'aereo nei pressi dell'uscita della sonda rigida per avere la migliore visibilit\u00e0 dell'aereo da rifornire.\nIl KC-135 \u00e8 in grado di trasportare oltre 100.000 litri di carburante. Effettu\u00f2 il suo primo volo il 15 luglio 1954 ed entro in servizio con l'USAF nel 1957.\nLa versione pi\u00f9 recente \u00e8 il KC-135R, quella maggiormente diffusa. Questa versione \u00e8 nata soprattutto perch\u00e9 i motori della versione precedente, la KC-135A, erano stati sviluppati negli anni '50 e non erano adatti agli standard moderni di silenziosit\u00e0, consumi e potenza. Sostituendo i vecchi motori con altri pi\u00f9 moderni (CFM56), si \u00e8 avuto un miglioramento generale nelle performance di volo e delle capacit\u00e0 di rifornimento. Infatti le modifiche hanno avuto talmente successo che due KC-135R riescono a fare il lavoro di tre KC-135A.\nPoich\u00e9 i nuovi motori consumano circa il 27% in meno di carburante, l'USAF ha in mente di sostituire i motori anche dei vecchi KC-135A. \u00c8 stato calcolato che con il carburante cos\u00ec risparmiato, sarebbe possibile alimentare 7,7 milioni di automobili ogni anno per quindici anni.\nL'Arm\u00e9e de l'air francese ne ha acquistati negli anni sessanta 12 esemplari, denominati C-135F (F per Francia), uno di essi and\u00f2 perduto nel 1972. Negli anni ottanta, inizia a \"rimotorizzare\" i suoi 11 \"C-135F\" con i nuovi motori CFM56-2B e i velivoli vengono ridesignati C-135FR (R per rimotorizzati). Negli anni novanta la Francia acquista 3 \"KC-135R\" usati dall'USAF, portando il numero complessivo a 14.\nIl velivolo \u00e8 stato prodotto in 732 esemplari in diverse varianti e destinato a diversi paesi."}
{"id": "535344", "revid": "118570690", "url": "https://it.wikipedia.org/wiki?curid=535344", "title": "Discovery Networks Europe", "text": "Discovery Networks Europe \u00e8 la filiale europea di Discovery Inc.\nFondata nel 1989 per produrre Discovery Channel in Regno Unito, ora \u00e8 diffusa in tutta Europa.\nDiscovery Networks Europe ha la sua sede principale a Chiswick, Londra, oltre a sedi secondarie ad Amsterdam, Bucarest, Budapest, Copenaghen, Madrid, Milano, Monaco di Baviera, Oslo, Parigi, Stoccolma e Varsavia."}
{"id": "535349", "revid": "729019", "url": "https://it.wikipedia.org/wiki?curid=535349", "title": "Mil Mi-1", "text": "Il Mil Mi-1 (nome in codice NATO Type-32 poi \"Hare\" - lepre, ma anche svanito, sventato) era un elicottero leggero utility sovietico a 3 o 4 posti prodotto dall'OKB Mil. Dotato di un motore radiale a sette cilindri Ivchenko AI-26V da 575 hp, entr\u00f2 in servizio nel 1950 e venne presentato alla parata aerea presso l'aeroporto di Mosca-Tu\u0161ino del 1951. \u00c8 stato il primo elicottero sovietico ad essere prodotto in serie e in 16 anni ne sono stati costruiti circa 1\u00a0800 esemplari in URSS fino al 1955, anno in cui la produzione venne spostata in Polonia alla PZL di \u015awidnik dove venne chiamato SM-1 e costruito fino al 1965 in altri 1\u00a0700 esemplari.\nStoria del progetto.\nNel 1947, dopo che i successi ottenuti dall'elicottero statunitense Sikorsky R-5 nello svolgere compiti specifici giunsero all'attenzione del governo sovietico, venne emessa da questo una specifica per la fornitura di un comparabile velivolo ad ala rotante. A questo scopo vennero contattati due uffici di progettazione (OKB), il neoistituito OKB Mil, la cui direzione fu affidata all'ingegnere Michail Leont'evi\u010d Mil' di provenienza TsAGI che aveva maturato esperienza sulla progettazione di autogiri, e l'OKB 115 diretto da Aleksandr Sergeyevi\u010d Yakovlev, che stava in quel momento sviluppando un elicottero sperimentale, lo Yakovlev EG.\nAd una valutazione comparativa con lo Yakovlev Yak-100, pur risultando comparabili come prestazioni giudicate favorevolmente per entrambi i modelli, la commissione scelse di avviare alla produzione in serie la proposta dell'OKB Mil capace di concludere positivamente le prove ufficiali prima del suo concorrente."}
{"id": "535355", "revid": "2036605", "url": "https://it.wikipedia.org/wiki?curid=535355", "title": "Patera di Parabiago", "text": "La patera di Parabiago \u00e8 un piatto rituale d'argento, datato alla seconda met\u00e0 del IV secolo. Rinvenuta nel 1907 a Parabiago, \u00e8 attualmente conservata nel Museo archeologico di Milano.\nDescrizione.\nIl piatto ha un diametro di circa 40\u00a0cm e pesa circa 3,5\u00a0kg. \u00c8 decorato a sbalzo, con tracce di doratura, e raffigura il trionfo della dea Cibele e di Attis. Cibele, nota come la \"Grande Madre\" degli dei (Magna Mater) siede su un carro tirato da quattro leoni, accompagnata dal suo giovane compagno Attis, morto e risorto. \nIl carro avanza circondato da tre sacerdoti o coribanti che danzano e percuotono gli scudi con le spade, in segno di gioia. In alto abbiamo le personificazioni del carro del Sole (Helios) che sorge e del carro della Luna (Selene) che tramonta, preceduti dai rispettivi portatori di fiaccola (il giorno nelle fasi di Oriente e Ponente, nascita e morte); nella fascia mediana sono raffigurati vari simboli dello scorrere del tempo, in particolare di fronte a Cibele sta Aion il tempo eterno o celeste, raffigurato come un giovane circondato dallo Zodiaco sorretto da Atlante e un serpente avvinghiato a un pilastro, simbolo di Esculapio, il dio guaritore che aveva trovato anche la cura per la morte. \nPi\u00f9 in basso stanno 4 putti che simboleggiano le quattro stagioni, simbolo del tempo ciclico o terreno; appaiono anche animali simbolici dell'eterno rinnovarsi come il grillo e la salamandra; in basso assistono al trionfo le tradizionali personificazioni dell'Aria, con il dio Eolo che si appoggia all'otre dei venti e una ninfa, dell'Acqua, con il padre delle acque, Oceano e Nereidi e infine la Terra, Gea o Tellus con la cornucopia e un putto.\nLa patera venne rinvenuta durante gli scavi delle fondazioni di Villa Gajo del senatore Felice Gajo ed arriv\u00f2 in possesso della Sovraintendenza solo dopo la sua morte nel 1929. Era stata utilizzata come copertura di un'urna cineraria. In effetti tutta la ricca simbologia rimanda al culto misterico di Cibele, che assicurava al fedele, dopo la morte, un futuro di risurrezione e vita eterna, come era avvenuto per Attis.\nLa testimonianza offerta da questo oggetto \u00e8 di grande importanza per la storia della Milano tardo-imperiale, sia per la continuazione del culto pagano, sia per la ricchezza delle ville dei grandi proprietari nei pressi della citt\u00e0, sia per la qualit\u00e0 artistica dell'artigianato di lusso disponibile in quest'epoca.\nIl tema della raffigurazione ha indotto ad attribuire il manufatto all'epoca della rinascita pagana neoplatonica che si ebbe sotto l'imperatore Giuliano, sebbene ancora alla fine del IV secolo, all'epoca di Aurelio Ambrogio, siano ancora testimoniate solenni celebrazioni del culto di Cibele. Lo stesso vescovo di Milano testimonia la presenza, nella sua epoca, di officine in grado di lavorare artisticamente il vasellame d'argento, utilizzato sia per scopi profani sia liturgici."}
{"id": "535367", "revid": "33689", "url": "https://it.wikipedia.org/wiki?curid=535367", "title": "Mil Mi-2", "text": "Il Mil Mi-2 (in cirillico \u041c\u0438-2, nome in codice NATO Hoplite - oplita) \u00e8 un elicottero leggero utility, configurabile in versione armata per il Close Air Support, progettato dall'OKB diretto da Michail Leont'evi\u010d Mil' e prodotto in Polonia presso la Wytw\u00f3rnia Sprz\u0119tu Komunikacyjnego \"PZL-\u015awidnik\" (WSK-PZL) di \u015awidnik, dagli anni sessanta fino al 1985. Impiegato dapprima dalle forze armate sovietica e polacca e in seguito da quelle di altri paesi del Patto di Varsavia, \u00e8 stato per la maggior parte ritirato dal servizio sul finire degli anni ottanta, sebbene alcuni esemplari rimangano ancora operativi nel mondo.\nStoria.\nIl primo elicottero a entrare in produzione di serie in Unione Sovietica \u00e8 stato il Mil Mi-1, ispirato dal disegno dell'Sikorsky S-51 e del Bristol Sycamore e sviluppato dall'ufficio diretto da Mil nel settembre 1948. Negli anni cinquanta divenne evidente grazie alle conferme fornite dagli studi americani e francesi che gli elicotteri potevano migliorare fortemente le prestazioni utilizzando motori turboalbero. S. P. Isotov svilupp\u00f2 allora il motore a turbina GTD-350.\nGrazie alla disponibilit\u00e0 di questo motore, lo sviluppo del Mil Mi-2 (nome del progetto V-2) fu avviato dall'OKB-329 il 30 maggio 1960 sotto la supervisione del capo progetto Michail Mil'. Fin dall'inizio fu presa in considerazione la possibilit\u00e0 di fornire il nuovo prodotto in una serie di allestimenti differenti, richiedendo quindi agli ingegneri una certa flessibilit\u00e0 nell'utilizzo della macchina risultante. Il 30 gennaio dell'anno seguente fu disponibile un primo prototipo, con il quale si condussero una serie di test statici a terra. In settembre dello stesso anno fu poi presa la decisione da parte del Politburo di proseguire con il progetto, autorizzando il primo tentativo di volo da effettuare con uno dei prototipi. Il 22 settembre 1961 fu effettuato il primo volo con successo e si pot\u00e9 quindi procedere con la fase finale degli studi.\nLe produzioni in Polonia.\nDopo lo sviluppo iniziale in Unione Sovietica, le attivit\u00e0 si trasferirono in Polonia nel 1964, dopo che il primo esemplare costruito dalla WSK-\u015awidnik aveva iniziato i voli. Il 26 agosto 1965 si alz\u00f2 in volo il primo Mil Mi-2 consegnato all'Unione Sovietica, mentre la prima versione costruita per l'esercito polacco effettu\u00f2 il primo volo il 4 novembre 1965.\nA partire dal 1965 iniziarono le consegne per la Sovetskie Voenno-vozdu\u0161nye sily, l'aeronautica militare sovietica, mentre dal 1968 iniziarono quelle su larga scala per le forze armate polacche. Dal 1972 il Mil Mi-2 fu consegnato anche ad altri paesi che facevano parte del Patto di Varsavia, tra i quali anche la DDR. L'elicottero \u00e8 stato esportato anche al di fuori dell'Europa, come per esempio il Messico e Myanmar.\nDa allora, sono stati consegnati circa 7200 esemplari, di cui un terzo a clienti militari, e in molteplici varianti sviluppate in Polonia, tra cui quella con pale del rotore in materiali plastici, la versione con fusoliera larga Mi-2M da 10 passeggeri al posto degli originali 8 e la versione migliorata che a partire dal 1974 era dotata di motori a turbina del tipo GTD-350P.\nTra gli allestimenti disponibili si annoverano anche quello con quattro barelle per il ruolo di eliambulanza e quello per uso agricolo.\nPer uso militare, invece, vennero sviluppate varianti specifiche per la maggior parte per la Polonia. I Mil Mi-2 utilizzati per supporto o ricognizione, erano armati con un cannone automatico da 23\u00a0mm, mitragliatrici, con o senza pod razzi da 57, 4 missili anticarro 9K11 Malyutka o antiaereo Strela-2. Alcune varianti armate vennero impiegate anche della DDR, equipaggiate solo con mitragliatrici e razzi.\nUtilizzatori.\nMilitari.\n6 esemplari in servizio al gennaio 2018 ed impiegati in compiti di addestramento."}
{"id": "535371", "revid": "729019", "url": "https://it.wikipedia.org/wiki?curid=535371", "title": "Paratiroide", "text": "Si definiscono paratiroidi delle ghiandole endocrine poste nel collo in prossimit\u00e0 della tiroide. Ve ne sono quattro, due superiori (o \"interne\"), situate dietro alla tiroide, e due inferiori (o \"esterne\"). In certe persone, si possono trovare anche altre ghiandole paratiroidee (\"paratir\u00f2idi ectopiche\") in altre regioni del collo, o nel mediastino. Non vanno assolutamente confuse con la tiroide: a dispetto del nome non condividono nulla con essa.\nDescrizione.\nLe paratiroidi hanno forma ovale e dimensioni molto piccole e sono sempre ben delimitate da una lamina connettivale molto vascolarizzata. Posseggono la struttura tipica delle ghiandole endocrine: nidi o cordoni (questi ultimi pi\u00f9 rappresentati) di cellule solide.\nLe paratiroidi embriologicamente derivano dall'apparato faringeo e in particolare le paratiroidi superiori derivano dalla IV tasca e quelle inferiori dalla III.\nLa loro funzione \u00e8 di secernere l'ormone paratiroideo o paratormone (PTH), importante regolatore del livello del calcio nel sangue, interferendo in molti processi biochimici del nostro organismo. Il paratormone, assieme alla calcitonina prodotta dalle cellule parafollicolari della tiroide e alla vitamina D, concorre al conseguimento dell'omeostasi del calcio nel sangue. Infatti, in caso di alterazioni nei valori di calcemia, la calcitonina indurr\u00e0 il deposito di calcio nelle ossa aumentandone il riassorbimento renale, mentre il paratormone attiver\u00e0 la vitamina D a livello renale per favorire l'assorbimento intestinale di calcio, mobiliter\u00e0 il minerale dalle riserve del tessuto osseo favorendo la produzione di osteoclasti e aumenter\u00e0 l'eliminazione urinaria dei fosfati.\nNaturalmente, all'azione di questi elementi regolatori si aggiunge il contributo della dieta, cio\u00e8 dell'introito alimentare, nonch\u00e9 delle quotidiane perdite urinarie e fecali. Proprio per evitare che la calcemia venga mantenuta costante a discapito di un continuo depauperamento dei depositi ossei, \u00e8 molto importante assumere ogni giorno i giusti quantitativi di calcio."}
{"id": "535372", "revid": "125999170", "url": "https://it.wikipedia.org/wiki?curid=535372", "title": "Discovery Channel (Italia)", "text": "Discovery Channel \u00e8 una rete televisiva tematica italiana edita da Discovery Italia, propriet\u00e0 del gruppo Discovery Communications, disponibile ai canali 405 e 406 (Discovery Channel +1) di Sky Italia nel pacchetto \"Sky TV\". \u00c8 disponibile anche in Svizzera ai canali 60 e 560 della UPC Svizzera.\nIl canale trasmette 24 ore su 24 documentari e speciali.\nStoria.\nDiscovery Channel inizia ufficialmente le proprie trasmissioni il 1\u00ba settembre 1997 all'interno dei bouquet a pagamento di TELE+ Digitale e Stream TV.\nIl 31 luglio 2003, giorno della fusione tra TELE+ e Stream, Discovery Channel diventa disponibile in esclusiva su Sky Italia.\nDal 2005 al 2007 \u00e8 stato lo sponsor principale di una delle squadre di punta del ciclismo su strada, la ex-US Postal di Lance Armstrong.\nIl 1\u00ba ottobre 2007 il canale si trasferisce dalla numerazione 420 alla 401.\nIl 10 novembre 2008 viene lanciata alla numerazione 420 di Sky la versione timeshift +1 del canale, Discovery Channel +1, che l'8 novembre 2010 si sposta al canale 402.\nIl 20 luglio 2009 Discovery Channel inizia a trasmettere in alta definizione.\nDal 22 luglio al 2 agosto 2015 in occasione dei 30 anni del canale la versione timeshift +1 viene rinominata in \"Discovery30anni\".\nIl 9 aprile 2019 il canale rinnova il proprio logo e le grafiche. Sempre nella stessa data, Discovery Channel e Discovery Science diventano disponibili a pagamento anche su Dplay Plus, rimanendoci disponibili fino al 13 aprile 2020.\nDal 7 luglio 2020 il canale \u00e8 disponibile su Vodafone TV al numero 1001.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go fino al 25 marzo 2021.\nIl 1\u00ba luglio 2021 i canali si trasferiscono rispettivamente alle numerazioni 405 e 406.\nAltre versioni.\nDiscovery Channel +1.\nDal 10 novembre 2008 \u00e8 presente la versione timeshift Discovery Channel +1, posizionata al canale 420 della piattaforma Sky Italia, che ritrasmette la programmazione del canale principale posticipata di un'ora. L'8 novembre 2010 il canale si \u00e8 spostato al canale 402. Il 1\u00ba luglio 2021 il canale \u00e8 passato al canale 406.\nDiscovery Channel HD.\nDal 20 luglio 2009 Discovery Channel trasmette anche in alta definizione al canale 401 di Sky."}
{"id": "535376", "revid": "729019", "url": "https://it.wikipedia.org/wiki?curid=535376", "title": "Mil Mi-14", "text": "Il Mil Mi-14 (in cirillico \u041c\u0438-14, nome in codice NATO Haze - foschia, ma anche stordimento) \u00e8 un elicottero antisommergibile e per la ricerca e soccorso biturbina con rotore a cinque pale, progettato dall'OKB diretto da Michail Leont'evi\u010d Mil' e sviluppato in Unione Sovietica alla fine degli anni sessanta.\nImpiegato a partire dagli anni settanta dall'aviazione Sovietica prima, Russa e Ucraina dopo il 1991, \u00e8 stato ritirato dal servizio nel 1995 e accantonato nella riserva.\nSviluppo.\nIl Mil Mi-14 \u00e8 il risultato di un requisito per un elicottero anfibio antisommergibile non imbarcato. Venne presa come base l'elicottero multiruolo Mil Mi-8, che fu trasformato in versioni antisommergibile, lotta alle mine e ricerca e soccorso. Al Mi-8 vennero cambiati i motori, sostituiti con due motori a turbina Klimov TV3-117MT. La fusoliera, fu modificata per consentire il galleggiamento come per l'equivalente statunitense SH-3, furono aggiunti due sponson nella parte posteriore della fusoliera e il carrello venne reso retrattile. L'elicottero mantenne caratteristiche tali da renderne impossibile l'impiego imbarcato.\nEffettu\u00f2 il primo volo nel settembre 1969. La produzione di serie inizi\u00f2 nel 1973 presso la fabbrica 387 in Kazan ed entr\u00f2 in servizio nel 1975 con l'Aeronautica militare sovietica. La produzione venne fermata nel 1986. Nel periodo 1973-1986 furono costruiti 273 Mi-14.\nVersioni.\n \n "}
{"id": "535380", "revid": "110157", "url": "https://it.wikipedia.org/wiki?curid=535380", "title": "Alberta (nome)", "text": "Origine e diffusione.\n\u00c8 la forma femminile del nome Alberto; \u00e8 composto da un secondo elemento che \u00e8 \"beraht\" (o \"berth\", \"brillante\", \"famoso\"), e da un primo elemento identificabile con \"adal\", \"nobile\" (il che lo renderebbe una variante di Adalberto) oppure \"ala\" (\"tutto\").\nIl nome \u00e8 portato dall'Alberta, una provincia del Canada, cos\u00ec chiamata in omaggio alla principessa Luisa Carolina Alberta, figlia della regina Vittoria del Regno Unito e moglie del duca di Argyll, Governatore Generale del Canada .\nOnomastico.\nL'onomastico si festeggia il 6 ottobre in onore di sant'Alberta di Agen, detta vergine e martire e sorella di santa Fede, per\u00f2 di dubbia esistenza storica. Si ricorda inoltre, al 15 giugno, una beata, Albertina Berkenbrock, vergine e martire a S\u00e3o Luis."}
{"id": "535381", "revid": "729019", "url": "https://it.wikipedia.org/wiki?curid=535381", "title": "Tupolev Tu-28", "text": "Il Tupolev Tu-28 (in caratteri cirillici \u0422\u0443\u043f\u043e\u043b\u0435\u0432 \u0422\u0443-28, nome in codice NATO Fiddler), conosciuto anche come Tupolev Tu-128, era un caccia intercettore progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica tra la fine degli anni cinquanta ed i primi anni sessanta.\nVenne progettato con una struttura e dimensioni da bombardiere medio, ed \u00e8 stato il caccia pi\u00f9 pesante in servizio fino al MiG-31. Circa 100 esemplari vennero costruiti con l'obiettivo di difendere l'immenso territorio sovietico, specie le zone polari. Vennero gradualmente sostituiti dai MiG-31 ed erano armati con missili Bisnovat R-4 (AA-5 Ash), armamenti esclusivi del caccia della Tupolev.\nStoria.\nSviluppo.\nIl Tu-28 venne sviluppato per rispondere ad una specifica del comando della difesa aerea emessa nel 1954 con la quale si richiedeva un caccia strategico in grado di intercettare bersagli in volo fino a Mach 2 a 21\u00a0000 metri di quota, da impiegarsi soprattutto nelle aree settentrionali dell'Unione Sovietica, dove le postazioni radar e missilistiche erano pi\u00f9 rade. Tra i finalisti di questo concorso vi fu anche il Lavochkin La-250 Anakonda, portato in volo per la prima volta il 16 luglio 1956, ma incontr\u00f2 consistenti problemi di sviluppo che, alla fine del 1958 il programma fu abbandonato.\nIl 9 giugno 1960 Sem\u00ebn Alekseevi\u010d Lavo\u010dkin mor\u00ec e la divisione aeronautica del suo ufficio tecnico, che si dedic\u00f2 in seguito al campo missilistico e spaziale, fu chiusa. Il progetto Tupolev, inizialmente indicato come Tu-102, fu definito sotto la guida di S. Eger e I. Nezval', basandosi sull'esperienza acquisita nella realizzazione del Tupolev Tu-98 (Backfin), il bombardiere medio dal quale fu derivato anche il successivo Tupolev Tu-22 (Blinder).\nIl progetto prevedeva l'installazione di due turboreattori Dobrynin VD-19 ma sul prototipo, designato Tu-28-80 o Izdelje I, furono montati due Ljul'ka TRD-31. Con quest'impianto propulsivo, il caccia and\u00f2 in volo per la prima volta il 18 marzo 1961 a Zhukovskij, ai comandi del pilota collaudatore Mikhail V. Koziov e con l'ingegnere K. Malthasyan come navigatore. Alla Giornata dell'Aviazione tenutasi nel luglio 1961 a Mosca-Tuscino furono esibiti in volo due esemplari di pre-serie che ebbero dalla NATO il nome in codice Fiddler (violinista) e furono quasi subito correttamente identificati dagli osservatori occidentali come intercettatori ognitempo a lungo raggio, anche se qualche commentatore dell'evento, date le dimensioni, li ritenne dei bombardieri leggeri supersonici. Le prove di valutazione da parte della VVS cominciarono il 20 marzo 1962 e la macchina aveva denunciato gravi problemi di stabilit\u00e0 direzionale in regime subsonico ed altri problemi, per cui l'entrata in servizio fu rinviata fino all'8 giugno 1965.\nProduzione.\nEsistono varie versioni oltre al Tu-128 di base. Il Tu-128 fu seguito dal Tu-128M con motori Ljul'ka AL-7F-4 o AL-21F al posto degli AL-7F-2 con postbruciatore. Per l'addestramento degli equipaggi quattro Tu-128 di serie furono convertiti in Tu-128UT, con un curioso prolungamento del muso, ai quali fecero seguito 10 esemplari nuovi di fabbrica. Vi furono anche esemplari sperimentali come il banco-prova volante per i motori Ljul'ka AL-7F-4G o il Tu-128LL con motori VD-19, nonch\u00e9 versioni e sviluppi rimasti sulla carta, come le rimotorizzazioni con gli RD-19R-2, R-15B-300 ed RD-36-41, il Tu-128B con capacit\u00e0 di attacco al suolo, il Tu-128R da ricognizione e scoperta radar e le famiglie dei Tu-138 e Tu-148 con nuovi e pi\u00f9 potenti radar in competizione con i Mig-25 e MiG-31.\nImpiego operativo.\nIl Tu-128 entr\u00f2 in servizio nel 1965 e fu utilizzato esclusivamente dall'Unione Sovietica. La produzione, svoltasi tra il 1963 e il 1969 presso la Voronezhskoye aktsionernoye samolyotostroitelnoye obshchestvo (VASO) di Vorone\u017e, ha totalizzato 200 esemplari e nel periodo 1983-1990, quando la maggior parte dei reparti di Fiddler aveva gi\u00e0 ricevuto i MiG-31, risultavano ancora in servizio 80-90 esemplari nel comando della difesa aerea e 25 nell'aviazione tattica. Soltanto nel 1992, quando erano ormai decisamente obsoleti, furono radiati gli ultimi esemplari, ma si ritiene che alcuni Tu-128 abbiano volato, sia pure in reparti secondari e per compiti diversi da quelli primari, addirittura fino al 1997."}
{"id": "535383", "revid": "838137", "url": "https://it.wikipedia.org/wiki?curid=535383", "title": "Stdio.h", "text": "stdio.h, che sta per \"standard input-output header\", \u00e8 l'header file della libreria standard del C che contiene definizioni di macro, costanti e dichiarazioni di funzioni e tipi usati per le varie operazioni di input/output. \u00c8 compatibile con il C++, anche se quest'ultimo linguaggio di programmazione usa anche l'header file cstdio, che aggiunge alcune funzioni sovraccariche per lavorare anche con le variabili long.\nLe funzioni dichiarate in codice_1 sono molto famose, poich\u00e9, essendo parte della libreria standard del C, il loro funzionamento \u00e8 garantito su ogni piattaforma per la quale esista un compilatore C. Le applicazioni studiate per una particolare piattaforma, per\u00f2, potrebbero utilizzare direttamente le chiamate di I/O del sistema operativo, piuttosto che le funzioni di codice_1.\nEsempio di utilizzo.\nTutte le funzioni, in C e nei suoi derivati, sono dichiarate negli header file. Il programmatore, perci\u00f2, deve includere l'header codice_1 nel codice sorgente per poter utilizzare le funzioni dichiarate al suo interno.\nint main(void)\n int c;\n while ((c = getchar()) != EOF)\n putchar(c);\n putchar('\\n');\n return 0;\nIl programma qui sopra legge tutto l'input dallo standard input e lo visualizza sullo standard output, carattere per carattere.\nFunzioni.\nLe funzioni dichiarate in codice_1 possono generalmente essere divise in due categorie: le funzioni per la manipolazione di file e quelle per la manipolazione dell'input/output.\nCostanti.\nLe costanti definite in codice_1 includono:\nVariabili.\nLe variabili definite in codice_1 includono:\nTipi di dato.\nI tipi di dato definiti in codice_1 sono:"}
{"id": "535388", "revid": "128334", "url": "https://it.wikipedia.org/wiki?curid=535388", "title": "Lavochkin La-15", "text": "Il Lavochkin La-15 (in cirillico \u041b\u0430\u0432\u043e\u0447\u043a\u0438\u043d \u041b\u0430-15, designazione USAF/DoD \"Type 21\", nome in codice NATO Fantail) fu un aereo da caccia monomotore a getto, monoposto e monoplano ad ala alta e freccia, progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica negli anni cinquanta.\nCome il contemporaneo e pi\u00f9 noto Mikoyan-Gurevich MiG-15 era un caccia di prima generazione, ma al contrario del MiG, esportato e utilizzato da numerose forze aeree filosovietiche, il La-15 venne impiegato solamente dalla Voenno-vozdu\u0161nye sily SSSR (V-VS), l'aeronautica militare dell'Unione Sovietica, rimanendo operativo nei suoi reparti dal 1949 al 1954.\nStoria del progetto.\nLavo\u010dkin produsse una serie di caccia a elica nella seconda guerra mondiale. Il Lavochkin La-150 fu la sua prima risposta a un ordine del 1945 sulla costruzione di un caccia monoposto a reazione usando un singolo motore Junkers Jumo 004 ricavato da un Messerschmitt Me 262 che vol\u00f2 la prima volta nel settembre 1946. Il Lavochkin La-152 che vol\u00f2 nel dicembre 1946 aveva il motore nel muso, tecnica che diminuiva la perdita di potenza. Il Lavochkin La-160 fu il primo caccia sovietico a impiegare le ali a freccia, e vol\u00f2 nel giugno 1947.\nIl Lavochkin La-168 vol\u00f2 la prima volta il 22 aprile 1948 (lo statunitense North American F-86 Sabre vol\u00f2 la prima volta nell'ottobre 1947). Era progettato per utilizzare il nuovo turbogetto basato sul britannico Rolls-Royce Nene come risposta a una specifica emessa nel 1946 per un caccia avanzato ad ala a freccia con prestazioni transoniche. Il motore era posto dietro il pilota, ma con ala alta e impennaggio a T comparabile al simile MiG-15. \nIl La-15 che raggiunse la produzione in serie era la somma di diversi progetti che incominciarono con il bombardiere OKB-1 150 nel 1945 e culmin\u00f2 nell'Aereo 176, pi\u00f9 tardi nel 1948. Questi velivoli furono progettati per i motori britannici Rolls-Royce Derwent V e Rolls-Royce Nene, comprati dal governo sovietico nel 1947 e quindi realizzati localmente rispettivamente come Klimov RD-500 e Klimov RD-45. L'Aereo 174, spinto da un motore Dewent, fu progettato come riserva per il progetto principale, l'Aereo 168 spinto dal Nene, nel caso i britannici avessero deciso di non avvalorare la consegna di motori Nene pi\u00f9 potenti con postbruciatore, timore che effettivamente si concretizz\u00f2. Il primo prototipo dell'Aereo 174 vol\u00f2 appena nove giorni dopo il concorrente Mikoyan-Gurevich I-310, l'8 gennaio 1948. Il primo prototipo and\u00f2 comunque perso l'11 maggio 1948 per un incidente causato da vibrazioni. Le prove continuarono con un secondo prototipo migliorato, chiamato Aereo 174D. Rispetto al MiG-15 propulso dal Nene, esso aveva la stessa velocit\u00e0 massima e migliore manovrabilit\u00e0, con una migliore velocit\u00e0 variometrica. Il prototipo fu avviato alla produzione nel settembre 1948, anche se l'Aereo 174D era ancora impegnato nelle prove di volo, e gli fu data la denominazione ufficiale di La-15 nell'aprile 1949.\nIl modello risult\u00f2 popolare presso i piloti grazie alla sua maneggevolezza e affidabilit\u00e0, inoltre il suo abitacolo pressurizzato era un vantaggio ad alta quota. Nonostante tutto, l'entusiasmo ufficiale per il La-15 era tiepido, soprattutto perch\u00e9 era un progetto complesso che richiedeva strumenti di produzione complicati e costosi. La produzione complessiva si attest\u00f2 su soli 235 esemplari, rimanendo in servizio presso l'aeronautica militare sovietica fino al 1953.\nTecnica.\nCellula.\nIl La-15 era caratterizzato da una fusoliera a forma di barile (o sigaro) che integrava la cabina di pilotaggio pressurizzata, velatura monoplana del tipo a freccia, montata alta sulla fusoliera e con 6\u00b0 di angolo di diedro negativo, e un impennaggio \"a T\" dotato di stabilizzatori montati al suo apice superiore. La fusoliera era semi-monoscocca e totalmente metallica, composta quasi completamente da duralluminio D-16 e da acciaio nei punti di saldatura. Complessivamente la fusoliera era costituita da due parti: quella di coda -rimovibile per la manutenzione del motore- che conteneva il motore, gli aerofreni (con attuatori idraulici), il serbatoio n\u00b0 3, mentre quella di prua conteneva l'abitacolo pressurizzato, l'avionica, l'armamento offensivo e l'elemento anteriore del carrello d'atterraggio. Le due parti erano tenute insieme da 56 bulloni.\nAbitacolo.\nL'abitacolo del modello definitivo era ricoperto da cupolino a goccia, composto da due parti e pressurizzato. Il parabrezza fisso era antiproiettile con corazze spesse 10\u00a0mm nella parte laterale e 105\u00a0mm nella sezione frontale ellittica. La parte mobile era spessa 8\u00a0mm, aveva una finestra per la visione diretta ed era apribile dall'interno e dall'esterno in caso di emergenza. L'abitacolo era dotato di seggiolino eiettabile che scorreva su binari e di corazze dietro il pilota, oltre che di console laterali e strumentazione di volo.\nMotore.\nIl motore era un Klimov RD-500, copia integrale del Rolls-Royce Derwent di produzione britannica, non dotato di postbruciatore e con accensione elettrica, erogante una spinta di 15,6 kN (1\u00a0590\u00a0kg).\nProgettato per sole 100 ore di utilizzo, era lungo 2\u00a0248\u00a0mm e con un diametro di 1\u00a0024\u00a0mm e un peso a vuoto di 567\u00a0kg, operante a una temperatura di 1\u00a0130 kelvin. Le prese d'aria ellittiche erano divise e fiancheggiavano la cabina di pilotaggio.\nArmamento.\nL'armamento era costituito da tre cannoni Nudelman-Suranov NS-23 da 23\u00a0mm con cento colpi per ogni cannone. Il sistema di caricamento era basato sul rinculo dell'arma, rendendola pi\u00f9 leggera e con un rateo di fuoco pi\u00f9 alto. Il cannone pesava 39\u00a0kg e spingeva proiettili pesanti 200 grammi a una velocit\u00e0 alla volata di 680 metri al secondo (2\u00a0448\u00a0km/h). I cannoni erano tutti a nastro e potevano utilizzare traccianti, colpi a frammentazione e ad alta penetrazione. I bossoli erano espulsi in volo. Il fuoco era controllato elettricamente dal pilota, inoltre il dispositivo di mira era un mirino ASP-1N che fu sostituito nei modelli prodotti in seguito da un ASP-3N. Tra l'altro, era presente un cannone fotografico montato sulla presa d'aria che era capace di fare 8 foto al secondo e un totale di 150 foto. Il cannone fotografico poteva operare assieme o indipendentemente dai cannoni veri e propri.\nImpiego operativo.\nIl La-15 fu testato operativamente dal 192simo stormo, basato a Kubinka, dal 19 marzo 1949, e incominciarono ad apparire unit\u00e0 di combattimento di prima linea pi\u00f9 tardi nello stesso anno. L'introduzione fu accompagnata da numerosi incidenti, inoltre il rivale MiG-15 appariva leggermente migliore. Infine, nonostante il La-15 avesse numerosi vantaggi tecnici sul MiG-15, per la combinazione di pi\u00f9 facile produzione e costi minori venne preferito il MiG-15. Le autorit\u00e0 sovietiche decisero di produrre un solo caccia, scegliendo il MiG-15bis.\nCi sono voci discordanti riguardo al coinvolgimento del La-15 nella guerra di Corea. Alcuni piloti americani e fonti della Central Intelligence Agency riportano l'avvistamento del La-15 (indicato come 'type 15' dopo essere stato erroneamente indicato dai piloti come MiG-17) riconoscendo la posizione dell'ala, diversa dal simile MiG-15. Al contrario, molti storici russi negano ogni utilizzo dell'aeromobile nella guerra, sostenendo quindi che i La-15 avvistati dai piloti delle Nazioni Unite fossero in realt\u00e0 MiG-15.\nIn conclusione non \u00e8 possibile affermare con certezza se i La-15 furono effettivamente dispiegati in Corea.\nI rimanenti La-15 in servizio vennero disarmati entro il 1953 e i loro motori riutilizzati sul missile aria-terra KS-1 Kometa. Gli aerei vennero usati come bersagli in diversi test nucleari.\nEsemplari attualmente esistenti.\nUn La-15 \u00e8 visibile al Museo centrale della Federazione Russa delle aeronautiche militari a Monino, vicino a Mosca."}
{"id": "535389", "revid": "116969904", "url": "https://it.wikipedia.org/wiki?curid=535389", "title": "RAM (automobilismo)", "text": "La RAM \u00e8 stata una scuderia che ha gestito vetture di Formula 1 acquistate da diversi costruttori, dal 1981 ha costituito la squadra ufficiale della March, in seguito \u00e8 diventata costruttore e ha partecipato al mondiale tra il 1983 e il 1985. Il miglior risultato ottenuto come costruttore \u00e8 stato un 8\u00ba posto ottenuto da Jonathan Palmer al Gran Premio del Brasile 1984.\nStoria.\nFondata come scuderia da Mike Ralph e John Macdonald negli anni '70, dalle loro iniziali il nome del team, appare in Formula 1 nel 1976, quando con pochi mezzi a disposizione, allestisce e appronta due Brabham BT44B Ford per vari piloti tra cui Loris Kessel, Lella Lombardi e Patrick N\u00e8ve, senza alcun risultato di rilievo.\nNel 1977 con la March 761, per piloti come Mikko Kozarowitsky (mai qualificato) e Michael Bleekemolen, i risultati sono ancora peggiori.\nPer alcuni anni la RAM rimane fuori dal giro della Formula 1 dedicandosi a categorie inferiori in particolare la Formula Aurora.\nNel 1980, torna in formula 1, nella seconda parte di stagione con una vecchia Williams affidata a Rupert Keegan che conquista un 9\u00ba posto come miglior risultato.\nNel 1981, vietate le vetture \"clienti\", nel capitale sociale della RAM entrano Guy Edwards e Robin Herd e la societ\u00e0 assume il nome di \"March Grand Prix\", e pur essendo un'altra entit\u00e0 si appoggia alla March per costruire le vetture. Malgrado un buon budget i risultati sono deludenti e il miglior risultato \u00e8 un 7\u00ba posto. Secondo pilota era Derek Daly\nNel 1982, malgrado l'appoggio di buoni sponsor ed il buon lavoro di Adrian Reynard, non arriva di nuovo alcun punto.\nNel 1983, la RAM si presenta al via con una vettura battezzata RAM01 progettata da Dave Kelly secondo i nuovi regolamenti che prevedono il fondo piatto. Con continui cambi di pilota (Eliseo Salazar, Jean-Louis Schlesser, Jacques Villeneuve Sr. e Kenny Acheson), la scuderia conquista solo tre volte la qualificazione: nella prima, nella seconda e nell'ultima gara.\nNel 1984, a sorpresa la RAM riesce a presentarsi con la sponsorizzazione della Skoal Bandit e due piloti promettenti come Jonathan Palmer e Philippe Alliot. La vettura (evoluzione della precedente) \u00e8 dotata del motore turbo Hart con cui quell'anno Ayrton Senna e la Toleman saranno la rivelazione dell'anno.\nMa neanche cos\u00ec, pur qualificandosi con regolarit\u00e0, il team riesce a raggiungere risultati a punti.\nPer il 1985, la RAM lancia un progetto ambizioso, la nuova vettura RAM03 \u00e8 stata progettata da Gustav Brunner proveniente dalla ATS. La vettura \u00e8 assai innovativa, compatta e ben realizzata. Ma il motore Hart non \u00e8 al livello dell'anno prima. La vettura finisce quasi sempre ferma per guasto prima della fine della gara. L'abbandono di Brunner a met\u00e0 stagione e la morte del pilota Manfred Winkelhock al volante di una Porsche 962 durante una gara del campionato Sportprototipi complicano ulteriormente la vita al team che dopo il GP del Belgio abbandona il campionato.\nNel 1986 la RAM si presenta ai test preliminari di inizio stagione con Mike Thackwell, ma non trovando gli sponsor, abbandona l'attivit\u00e0 in Formula 1. Nello stesso anno attraverso un'altra societ\u00e0 di Macdonald, una vettura viene convertita in Formula 3000 e disputa il campionato Internazionale con James Weaver poi con Eliseo Salazar, ma si ritira dopo 7 gare, senza alcun risultato minimamente di rilievo."}
{"id": "535393", "revid": "125999083", "url": "https://it.wikipedia.org/wiki?curid=535393", "title": "Discovery Science (Italia)", "text": "Discovery Science \u00e8 stata una rete televisiva tematica italiana edita da Discovery Italia, propriet\u00e0 del gruppo Discovery Communications, disponibile al canale 413 di Sky Italia nel pacchetto \"Sky TV\". Era disponibile anche in Svizzera ai canali 62 e 562 della UPC Svizzera.\nIl canale trasmetteva 24 ore su 24 programmi dedicati al mondo della scienza, della tecnologia e delle scoperte pi\u00f9 innovative.\nStoria.\nIl canale ha iniziato ufficialmente le trasmissioni il 31 luglio 2003 sulla piattaforma Sky Italia al canale 422. L'8 novembre 2010 il canale \u00e8 passato al canale 405.\nIl 1\u00ba febbraio 2012 Discovery Science rinnova il proprio logo e le proprie grafiche; sempre nella stessa data inizia a trasmettere in alta definizione.\nIl 12 ottobre 2017, il canale rinnova logo e grafica.\nDal 9 aprile 2019 Discovery Science, insieme a Discovery Channel \u00e8 disponibile in streaming sulla piattaforma Dplay Plus.\nIl 13 aprile 2020 Discovery Science abbandona la piattaforma Dplay Plus, insieme a Discovery Channel. Al loro posto, arrivano i documentari BBC.\nDal 9 settembre 2020 il canale \u00e8 visibile esclusivamente in HD sul satellite.\nIl 1\u00ba luglio 2021 si trasferisce alla posizione 413.\nAlla mezzanotte del 1\u00ba marzo 2022 il canale ha terminato le trasmissioni."}
{"id": "535394", "revid": "121568929", "url": "https://it.wikipedia.org/wiki?curid=535394", "title": "Mario Golf", "text": "Mario Golf \u00e8 un videogioco sportivo di golf per Nintendo 64 pubblicato nel 1999 dalla Nintendo.\nI protagonisti sono alcuni dei pi\u00f9 celebri personaggi Nintendo, che si sfidano su una serie di variopinti campi da golf attraverso una struttura fisica realistica con qualche accenno arcade.\nLo sviluppo della serie \u00e8 affidato alla Camelot Software Planning, software house esterna a Nintendo, che per\u00f2 crea videogiochi in esclusiva per la casa di Kyoto.\nIl primo \"Mario Golf\" per Nintendo 64 riscosse un notevole successo, superando il milione di copie nel solo Giappone. Per questo ad esso ha fatto seguito ' per Nintendo Gamecube e da ' per Gameboy Advance.\nTrama.\nMario sta giocando a golf con Luigi, Peach e Plum (personaggio creato con la collaborazione della Capcom) unendosi a loro anche Yoshi e Baby Mario che erano venuti a riprendere le palle da loro lanciate verso il campo degli amici. Nel frattempo Luigi cerca la palla che aveva gettato nel prato deludendosi poi di avere scoperto di aver sbagliato la direzione della buca, mentre Mario e gli altri ridono del suo errore.\n\"Mario Golf\" (serie).\nLa serie \"Mario Golf\" \u00e8 composta da 8 giochi:"}
{"id": "535398", "revid": "12582", "url": "https://it.wikipedia.org/wiki?curid=535398", "title": "Universit\u00e0 di Sassari", "text": ""}
{"id": "535403", "revid": "110981800", "url": "https://it.wikipedia.org/wiki?curid=535403", "title": "Argyrosaurus superbus", "text": "L'Argirosaurus (\"Argyrosaurus superbus\") \u00e8 un grande dinosauro erbivoro vissuto nel Cretaceo superiore in Argentina (il nome significa infatti \"lucertola d'argento\", con riferimento all'Argentina).\nCaratteristiche.\nQuesto dinosauro \u00e8 stato uno dei primi dinosauri sudamericani ad essere stato descritto scientificamente: Lydekker, nel 1893, studi\u00f2 le enormi ossa delle zampe di questo grande animale e lo classific\u00f2 tra i sauropodi, gli immensi erbivori dal collo e dalla coda lunghissimi, definendo la specie tipo, \"Argyrosaurus superbus\".\nLa descrizione del genere fu basata principalmente su un enorme arto anteriore sinistro, l'olotipo MLP 77-V-29-1. Dopo di allora sono stati trovati altri reperti, tra cui altre componenti degli arti anteriori, una clavicola, un osso pubico, alcuni femori, alcune vertebre posteriori e della coda che sono stati ascritti allo stesso genere.\nAttualmente l'argirosauro \u00e8 considerato un membro del gruppo dei titanosauri, particolari sauropodi la cui maggiore diffusione si ebbe nel Cretaceo superiore, quando tutte le altre famiglie del gruppo erano in declino. A causa dell'estrema frammentariet\u00e0 dei resti di questo animale, per\u00f2, poco altro ci \u00e8 dato di sapere: sicuramente era un dinosauro enorme, lungo forse 30 metri e pesante 80 tonnellate o pi\u00f9, ma le ricostruzioni si devono basare su altri dinosauri pi\u00f9 noti (ad esempio \"Argentinosaurus\", ancora pi\u00f9 grande ma coevo e forse strettamente imparentato)."}
{"id": "535405", "revid": "22356", "url": "https://it.wikipedia.org/wiki?curid=535405", "title": "Argyrosaurus", "text": ""}
{"id": "535413", "revid": "767487", "url": "https://it.wikipedia.org/wiki?curid=535413", "title": "Epachthosaurus sciuttoi", "text": "L'epachthosauro (\"Epachthosaurus sciuttoi\") \u00e8 un dinosauro erbivoro vissuto all'inizio del Cretacico superiore in Argentina.\nPrimitivo e poco conosciuto.\nDescritto per la prima volta da Jaime Powell nel 1990, questo dinosauro sauropode poco conosciuto \u00e8 un rappresentante basale dei cosiddetti titanosauri, quel gruppo di sauropodi caratteristico del Cretaceo che include molte forme dotate di corazza. \"Epachthosaurus\", per\u00f2, sembrerebbe essere stata una forma priva di armatura, e nuovi resti fossili potrebbero aiutare a classificarlo.\nL'olotipo \"E. sciuttoi\", fu descritto nel 1990 e proviene dalla formazione Bajo Barreal della Provincia di Chubut, in Patagonia centrale. Oltre a questo primo rinvenimento, fu rinvenuto nel 2004 uno scheletro quasi completo, con le zampe anteriori distese e le posteriori piegate; sono stati per\u00f2 persi il cranio, 4 o 5 vertebre dorsali e qualcuna delle caudali.\nForse questo animale era un rappresentante della famiglia degli andesauridi, sauropodi giganti caratteristici di un periodo compreso tra la fine del Cretaceo inferiore e l'inizio del Cretaceo superiore sudamericano, i cui rappresentanti pi\u00f9 noti sono l'eponimo \"Andesaurus\" e \"Argentinosaurus\", uno dei pi\u00f9 grandi animali terrestri mai esistiti."}
{"id": "535415", "revid": "125999223", "url": "https://it.wikipedia.org/wiki?curid=535415", "title": "Discovery Travel &amp; Living (Italia)", "text": "Discovery Travel &amp; Living \u00e8 stata un'emittente televisiva italiana edita da Discovery Italia.\nStoria.\nIl canale \u00e8 stato lanciato in Italia il 31 luglio 2003 sul canale 426 della piattaforma satellitare Sky con il nome di Discovery Travel &amp; Adventure il 1\u00ba febbraio 2005 diventa Discovery Travel &amp; Living e dall'8 novembre 2010 si sposta al canale 406. Dal 1\u00ba febbraio 2012 ha trasmesso in e in alta definizione. Il 1\u00ba febbraio 2019 il canale ha cessato le trasmissioni su Sky insieme ad Animal Planet. Gran parte della programmazione \u00e8 stata redistribuita sui canali del gruppo Discovery.\nPalinsesto.\nDiscovery Travel &amp; Living aveva una programmazione costituita da programmi factual che trattavano: case, viaggi, cibi, stili di vita inconsueti e lifestyle per un pubblico generalista:"}
{"id": "535417", "revid": "22356", "url": "https://it.wikipedia.org/wiki?curid=535417", "title": "Epachtosaurus sciuttoi", "text": ""}
{"id": "535422", "revid": "22356", "url": "https://it.wikipedia.org/wiki?curid=535422", "title": "Epachthosaurus", "text": ""}
{"id": "535427", "revid": "76400585", "url": "https://it.wikipedia.org/wiki?curid=535427", "title": "Universit\u00e0 di Trento", "text": ""}
{"id": "535431", "revid": "6923", "url": "https://it.wikipedia.org/wiki?curid=535431", "title": "Real Time (rete televisiva)", "text": "Real Time \u00e8 un canale televisivo italiano privato di propriet\u00e0 di Discovery Italia. Fino al 31 agosto 2010 il canale era noto come Discovery Real Time.\nLa direttrice di Real Time \u00e8 Laura Carafoli.\nIl palinsesto di Real Time \u00e8 dedicato principalmente alle donne, con il target di riferimento compreso tra i 15 e i 54 anni.\nLa raccolta pubblicitaria del canale \u00e8 affidata a Discovery Media, la filiale pubblicitaria interna di Discovery Italia.\nStoria.\nIl canale, lanciato in Italia il 1\u00ba ottobre 2005 sulla piattaforma Sky Italia, disponibile a pagamento sul canale 118, ha una programmazione che ruota attorno alla vita reale ricorrendo a diversi generi televisivi: dall'intrattenimento ai reportage, dalle docu-fiction ai reality, dai talk-show ai programmi di cucina.\nDopo essere diventato il canale di intrattenimento non-fiction pi\u00f9 visto della piattaforma Sky Italia, il 1\u00ba settembre 2010 ha cambiato il nome in \"Real Time\", ed \u00e8 diventato disponibile sia sul digitale terrestre sia via satellite in chiaro, aderendo anche alla piattaforma Tiv\u00f9sat.\nL'8 novembre 2010 si sposta al canale 126 e nasce la versione +1 del canale (al canale 127). Il 4 luglio 2011 si sposta ai canali 124 e 125 e dal 1\u00ba febbraio 2012 trasmette anche in alta definizione.\nIl 17 ottobre 2014 il canale rinnova logo e grafica. La luminosa passa in alto a sinistra dello schermo e viene aggiunta la scritta del programma in alto a destra.\nDal 6 febbraio 2015 viene aggiunta la \"D\" di Discovery alla sinistra del logo di rete, come per gli altri canali free.\nDal 1\u00ba marzo 2019 su Tiv\u00f9sat, le versioni \"HD\" e \"+1\" sostituiscono quella SD, perci\u00f2 diventano visibili rispettivamente agli LCN 31 e 131.\nIl 13 marzo 2019 chiude definitivamente la versione SD sul satellite.\nDal 9 aprile Real Time, insieme agli altri canali free del gruppo, \u00e8 disponibile anche in streaming in HD sulla piattaforma Dplay.\nIl 10 aprile 2020 la luminosa ha subito alcune modifiche, divenendo monocromatica con il logo Discovery per esteso al posto della \"D\". Sono state anche rimpicciolite le scritte in sovraimpressione e i suffissi \"HD\" e \"+1\" sono stati trasferiti in alto a destra del logo \"Discovery\".\nIl 1\u00ba dicembre 2020 la versione +1 chiude definitivamente le trasmissioni sul satellite, cosicch\u00e9 Real Time rimane disponibile esclusivamente in HD sul satellite.\nDall'8 marzo 2022 la versione HD del canale, arriver\u00e0 anche sul digitale terrestre, sostituendo definitivamente la versione SD.\nAltre versioni.\nReal Time +1.\nDall'8 novembre 2010 sulla piattaforma Sky Italia, il canale aveva anche una versione timeshift (Real Time +1), che ritrasmetteva la medesima programmazione di Real Time posticipata di un'ora. Inizialmente al canale 127 della piattaforma, il 4 luglio 2011 si \u00e8 trasferito al canale 125.\nIl 29 marzo 2014 Real Time +1 si sposta dal canale 125 di Sky Italia al canale 132, mentre il 2 gennaio 2019 si trasferisce al canale 161.\nDal 1\u00ba marzo 2019 \u00e8 disponibile anche su Tiv\u00f9sat all'LCN 131.\nIl 1\u00ba dicembre 2020 Real Time +1 termina definitivamente le trasmissioni.\nReal Time HD.\nDal 1\u00ba febbraio 2012 \u00e8 disponibile su Sky Italia la versione in alta definizione di Real Time. Il canale \u00e8 disponibile in modalit\u00e0 free to view.\nIl 29 marzo 2014 Real Time HD si trasferisce dal canale 124 di Sky Italia al canale 131, mentre dal 2 gennaio 2019 si \u00e8 spostato al canale 160.\nDal 1\u00ba marzo 2019 \u00e8 disponibile anche su Tiv\u00f9sat all'LCN 31 in sostituzione della versione a definizione standard.\nDall'8 marzo 2022 arriver\u00e0 anche sul digitale terrestre all'LCN 31 in sostituzione della versione a definizione standard.\nPalinsesto.\nDalla nascita del canale al settembre del 2010, Discovery Real Time ha realizzato in Italia vari programmi originali e molti titoli basati sul riadattamento di format preesistenti, come Amici, su Real Time \u00e8 stato costituito in falsariga con (\"Il collegio\" e \"Le Iene Show\"). Questo canale trasmette diversi programmi di reti televisive estere, principalmente TLC e Channel 4, doppiati in italiano. Sono presenti, nella programmazione del canale, anche finestre informative realizzate da ClassTV e dal 2019 con il nome di \"TG Real Time\".\nProduzioni originali.\nDi seguito sono elencate le produzioni originali del canale italiano:\nAscolti.\nShare 24h di Real Time.\nDati Auditel relativi al giorno medio mensile sul target individui 4+."}
{"id": "535433", "revid": "125019", "url": "https://it.wikipedia.org/wiki?curid=535433", "title": "Il cappotto", "text": "Il cappotto () \u00e8 un racconto di Nikolaj Vasil'evi\u010d Gogol', pubblicato nel 1842. Fa parte dei \"Racconti di Pietroburgo\".\nTrama.\nAmbientato nel mondo dell'amministrazione burocratica, \"Il cappotto\" tratta la vicenda umana del funzionario Akakij Akakievi\u010d Ba\u0161ma\u010dkin: preso in giro dai colleghi ed escluso dalla vita sociale della Pietroburgo gogoliana, si trova in difficolt\u00e0 nel momento in cui \u00e8 costretto a comprarsi una nuova mantella, visto che la vecchia \u00e8 talmente lisa da non essere pi\u00f9 utilizzabile.\nVisto che i prezzi per comprare un cappotto sono superiori alle sue possibilit\u00e0, Akakij Akakievi\u010d comincia a risparmiare al fine di acquistarne uno per farlo confezionare al sarto Petrovi\u010d. L'arrivo del nuovo indumento rappresenta per Akakij un evento estremamente importante, una gioia che rompe l'assoluta ripetitivit\u00e0 di un'esistenza dedicata al proprio lavoro, tanto che, appena mostrato il vestito al ministero, Akakij Akakievi\u010d pare guadagnare il rispetto di quei colleghi e di quei superiori che prima lo infastidivano quasi ferocemente. Anzi addirittura i suoi colleghi arrivano a organizzare una festa per il suo nuovo cappotto. L'acquisto sembra poter frantumare le incertezze e l'apatia di Akakij; tuttavia la gioia \u00e8 di brevissima durata e il dramma dietro l'angolo. Mentre rincasa dalla serata coi suoi colleghi di lavoro, il protagonista viene derubato del cappotto. Annichilito dall'episodio, Akakij Akakievi\u010d cerca invano giustizia e infine muore di freddo.\nLa narrazione ha per\u00f2 un finale fantastico, che vede il fantasma del funzionario vagare per la citt\u00e0 derubando i signori dei loro cappotti: la furia dello spirito si placher\u00e0 solo quando questo riuscir\u00e0 a intimidire un presuntuoso figuro dei piani alti (il cos\u00ec detto \"personaggio importante\"), che gli aveva negato giustizia per il cappotto perduto.\nAnalisi.\nNe \"Il cappotto\" troviamo una summa della comicit\u00e0 di Gogol', maestro della letteratura russa che ha dato grande impeto alle future produzioni e che \u00e8 servito da modello a generazioni di autori.\nGogol' ne \"Il cappotto\", come ne \"Le anime morte\", irride i vari strati della societ\u00e0, rappresentandoli corrotti, viziosi e involontariamente ridicoli. Il brano ha poi dato spazio a numerose polemiche letterarie, in quanto molti hanno visto in esso una prima scintilla di quella che sar\u00e0 la grande stagione della letteratura filantropica russa. Secondo quanto sostenuto dalla critica formalista, quello di Gogol' sarebbe soltanto un enorme gioco letterario, una gigantesca apologia del grottesco creata al fine di far ridere attraverso le lacrime.\nErich Auerbach, pur rinunciando ad approfondirne la trattazione (non analizzava infatti opere di cui non conoscesse la lingua), pone il racconto alla base, assieme a \"Le anime morte\", del moderno realismo russo.\nVersioni cinematografiche.\nIl racconto \u00e8 stato oggetto di molti adattamenti televisivi e cinematografici tra i quali il film \"Il cappotto\" di Alberto Lattuada, con protagonista Renato Rascel, del 1952."}
{"id": "535434", "revid": "287204", "url": "https://it.wikipedia.org/wiki?curid=535434", "title": "Nazionale di pallacanestro dei Paesi Bassi", "text": "La nazionale di pallacanestro dei Paesi Bassi o nazionale di pallacanestro olandese (Nederlands nationaal basketbalteam), \u00e8 una selezione dei migliori giocatori di nazionalit\u00e0 olandese, viene gestita dalla NBB (Nederlandse Basektball Bond) e partecipa, sia a livello maschile sia a quello femminile, ai tornei internazionali di pallacanestro per nazioni gestiti dalla FIBA.\nAttualmente l'allenatore \u00e8 l'italiano Maurizio Buscaglia.\nStoria.\nNon \u00e8 mai riuscita a qualificarsi per i Tornei Olimpici e pertanto non vi ha mai partecipato.\nAi Campionati Mondiali ha partecipato una sola volta, nell'edizione del 1986 in Spagna, quando si classific\u00f2 al 13\u00ba posto, eliminata ai preliminari, ottenendo vittorie contro e , ma perdendo contro , e .\nPer quanto riguarda i Campionati europei, il team olandese ha partecipato alle Fasi Finali del torneo fino al 1989. Torna a qualificarsi all'Eurobasket solo nel 2015. \nNel 2017 FIBA introduce le finestre per le qualificazione ai campionati Mondiali ed Europei, dove alle FIBA EuroBasket 2022 qualifiers ha raggiunto il secondo posto dietro solo alla Croazia. Durante le qualificazioni la nazionale dei Paesi Bassi \u00e8 riuscita a battere due volte la nazionale Turca e precederla nella classifica finale del girone. \nI Paesi Bassi parteciperanno al Campionato Europeo di Basket 2022.\nAttualmente il risultato di prestigio ottenuto in una competizione internazionale \u00e8 il 4\u00ba posto nell'Europeo 1983, quando arriv\u00f2 a disputare la finale per il bronzo contro l', conclusasi con la sconfitta 70-105."}
{"id": "535436", "revid": "1149807", "url": "https://it.wikipedia.org/wiki?curid=535436", "title": "Coco Bandicoot", "text": ""}
{"id": "535438", "revid": "1846411", "url": "https://it.wikipedia.org/wiki?curid=535438", "title": "Animal Planet (Italia)", "text": "Animal Planet \u00e8 uno dei canali in esclusiva proposti da Discovery+. Fino al 1\u00ba febbraio 2019 \u00e8 stata una rete televisiva internazionale tematica, ospitata al canale 416 di Sky nel pacchetto \"Sky Famiglia\". Il canale trasmetteva programmi dedicati al mondo animale.\nStoria.\nAnimal Planet inizia le sue trasmissioni il 1\u00ba maggio 2005 all'interno della piattaforma Sky alla numerazione 609.\nIl 1\u00ba ottobre 2007 Animal Planet si sposta dal canale 609 al canale 421.\nIl 1\u00ba ottobre 2008 il canale ha adottato un nuovo logo e una nuova grafica, precedentemente adottato dalla controparte statunitense.\nIl 9 aprile 2014 Animal Planet si \u00e8 trasferito al canale 416. Dal 1\u00ba luglio 2015 il canale viene trasmesso nel formato panoramico .\nDal 1\u00ba luglio 2017 i programmi sono disponibili on-demand tramite registrazione su Dplay.\nIl 1\u00ba febbraio 2019 Animal Planet non \u00e8 pi\u00f9 visibile su Sky per mancato contratto tra l'azienda e Discovery. Da quel giorno ha cessato definitivamente le trasmissioni. \nDal 9 aprile 2019 i contenuti del canale sono disponibili on demand su Dplay.\nDal 9 luglio 2020 alcuni contenuti sono disponibili anche su Vodafone TV."}
{"id": "535439", "revid": "62221", "url": "https://it.wikipedia.org/wiki?curid=535439", "title": "Febbre del Nilo", "text": ""}
{"id": "535442", "revid": "38120", "url": "https://it.wikipedia.org/wiki?curid=535442", "title": "Vendicatori Divisi", "text": ""}
{"id": "535446", "revid": "1149807", "url": "https://it.wikipedia.org/wiki?curid=535446", "title": "Tetris DS", "text": "Tetris DS \u00e8 un videogioco della linea Touch! Generations per Nintendo DS sviluppato e prodotto da Nintendo. THQ annunci\u00f2 \"Tetris DS\" prima dell'E3 2005, ed era stato messo in programma per fare la sua presenza allo show. Tuttavia, la compagnia decise di cancellare il gioco, e Nintendo ha pubblicato il proprio \"Tetris DS\" nel marzo 2006 Il gioco supporta una modalit\u00e0 multigiocatore fino a dieci giocatori con una sola cartuccia di gioco in modalit\u00e0 wireless, e fino a quattro giocatori sfruttando la Nintendo Wi-Fi Connection.\n\"Tetris DS\" si avvale di numerose nuove modalit\u00e0 di gioco, ognuna con una colonna sonora Nintendo. Queste colonne sonore sono quella di \"Super Mario Bros.\", \"The Legend of Zelda\", \"Metroid\", \"Balloon Fight\", \"Donkey Kong\" e \"Yoshi's Cookie\"."}
{"id": "535448", "revid": "2136", "url": "https://it.wikipedia.org/wiki?curid=535448", "title": "The Legend of Zelda - Majora's Mask", "text": ""}
{"id": "535451", "revid": "110884662", "url": "https://it.wikipedia.org/wiki?curid=535451", "title": "Teorema del baricentro del triangolo", "text": "Il teorema del baricentro del triangolo fa parte della geometria elementare e consegue dal teorema di Talete.\nEnunciato.\n\"Le mediane di un triangolo si incontrano in uno stesso punto, il baricentro. Ogni mediana resta divisa dal baricentro in due parti e quella cui appartiene il vertice \u00e8 doppia dell'altra.\"\nDimostrazione.\nSiano \"AM\", \"BN\" e \"CP\" le mediane del triangolo \"ABC\" e \"G\" il punto in cui \"AM\" incontra \"BN\". Si dimostra all'inizio che \"AG=2GM\" e \"BG=2GN\", poi che anche la mediana \"CP\" passa per il punto \"G\".\nIl segmento che unisce i punti medi \"M\" e \"N\" \u00e8 parallelo al lato \"AB\" e pari alla sua met\u00e0 per una proposizione che discende, anche se indirettamente, dal teorema di Talete. Con lo stesso ragionamento se \"Q\" e \"R\" sono i punti medi di \"AG\" e \"BG\" allora il segmento \"QR\" \u00e8 parallelo ad \"AB\" e pari alla sua met\u00e0.\nIl quadrilatero \"MNQR\" \u00e8 un parallelogramma avendo due lati opposti congruenti e paralleli e allora le sue diagonali \"NR\" e \"MQ\" si dividono scambievolmente per met\u00e0. In questo modo \u00e8 dunque \"AQ=QG=GM\" e \"BR=RG=GN\". Il che prova la prima parte della dimostrazione.\nSe si ripete lo stesso ragionamento a partire dalle diagonali \"AM\" e \"CP\", il loro punto di incontro \"G' \" le divider\u00e0 in due parti l'una doppia dell'altra. Ora poich\u00e9 esiste un solo punto \"G\" che divide la mediana \"AM\" in modo che \"AG=2GM,\" il punto \"G' \" deve coincidere con \"G\"."}
{"id": "535453", "revid": "177966", "url": "https://it.wikipedia.org/wiki?curid=535453", "title": "Sona", "text": "Sona (\"S\u00f3na\" in dialetto veronese) \u00e8 un comune italiano di abitanti della provincia di Verona in Veneto.\nGeografia fisica.\nIl comune di Sona, che si trova a circa met\u00e0 strada tra Verona, da cui dista 13,5\u00a0km, e il lago di Garda, confina a nord con Bussolengo, a est con Verona, a sud con Sommacampagna, a sud-ovest con Valeggio sul Mincio, a nord-ovest con Castelnuovo del Garda. Il territorio comunale, che si sviluppa per buona parte tra le colline moreniche di fondo, formatesi dallo scorrimento verso valle del ghiacciaio che ha lasciato il posto al lago di Garda, si sviluppa tra gli 83 metri della porzione di territorio pianeggiante e i 240 della collina pi\u00f9 alta, mentre il palazzo del Comune sorge a 169 metri.\nStoria.\nNella zona collinare del territorio comunale zona sono rimaste diverse testimonianze di epoca preistorica, in particolare nel 1874 sono stati scoperti resti del neolitico vicino a San Giorgio in Salici: durante gli scavi sono stati rinvenuti oggetti in bronzo, strumenti di selce e alcune ceramiche. Particolarmente interessanti furono il rinvenimento di un'ascia tipo \"Moehlin\", un pugnale tipo \"Peschiera\" e una tazza carenata tipo \"Fiorano\" databile intorno al V millennio a.C. Sempre presso San Giorgio in Salici furono trovati anche un martello di porfido ed una palafitta.\nScarse sono le notizie riguardanti l'epoca romana e nel medioevo, anche se si sa con certezza che, caduto l'Impero romano d'Occidente, sotto il dominio dei Longobardi Sona venne aggregata amministrativamente alla \"iudiciaria Gardensis\", un sistema legato all'area del lago di Garda. Le prime citazioni del toponimo Sona si trovano in documenti di compravendita di terreni nel XII secolo da parte dell'abbazia di San Zeno; in quel momento il territorio faceva parte invece del libero Comune di Verona, poi sostituito salla Signoria scaligera. Proprio sotto il governo della famiglia scaligera, nel XIV secolo, vennero potenziate le difese della zona (un esempio rimasto fino ad oggi \u00e8 la torre Scaligera di Palazzolo), data l'importanza dell'area come via d'accesso per il Ducato di Milano\nA partire dal XV secolo Sona, cos\u00ec come Verona, divenne parte della Repubblica di Venezia: in questo periodo la propriet\u00e0 della terra venne riorganizzata, passando per lo pi\u00f9 sotto la propriet\u00e0 di ricchi mercanti veneziani che fecero recintare e canalizzare vaste zone (che furono quindi messe a coltivazione con la messa a dimora di nuovi alberi). Le varie propriet\u00e0 agricole venivano gestite dalla \"villa\", che era costituita dalla casa padronale e dalle abitazioni dei contadini, oltre che degli spazi di servizio e deposito.\nNel XIX secolo il territorio divenne teatro pi\u00f9 volte delle guerre d'indipendenza italiane, in particolare con le sanguinose battaglie di Custoza (del 1848 e del 1866). In particolare la prima coinvolse un ampio tratto di territorio sonese, causando inevitabili distruzioni a causa della scelta del generale austriaco Josef Radetzky di tentare di sfondare le linee piemontesi proprio nel tratto tra Sona e Custoza.\nStemma.\nLo stemma del comune \u00e8 stato assegnato il 9 dicembre 1941 tramite un regio decreto: esso \u00e8 incappato (cio\u00e8 diviso in tre da due diagonali che partono dalla met\u00e0 della parte superiore), e nei due campi superiori sono poste due trombe antiche di colore oro su sfondo rosso. Nel campo maggiore \u00e8 presente invece una torre bianca su campo argento.\nCultura.\nBiblioteca.\nNel 1980 \u00e8 stata istituita la Biblioteca Comunale nel capoluogo, che \u00e8 stata aperta al pubblico a partire dall'anno successivo, mentre nel 1985 \u00e8 stata inaugurata la Sala Lettura nella frazione di Lugagnano.\nCarnevale di Lugagnano.\nNella frazione di Lugagnano si tiene, durante il periodo di Carnevale, una grande sfilata di carri allegorici, la cui maschera principale della manifestazione \u00e8 lo \"Tzigano\", che viene eletto ogni anno dai cittadini dell'abitato. La maschera dello Tzigano, il cui nome indica uno zingaro, nasce da una leggenda che vuole che il borgo nasca proprio da una carovana di zingari che secoli prima si stanzi\u00f2 nella pianura, integrandosi con gli abitati sparsi nella campagna andando a formare insieme il centro abitato.\nCorpo Bandistico di Sona.\nIl Corpo Bandistico di Sona nacque nel 1831 grazie al contributo del parroco Don Luigi Cremonese. Dalla sua nascita il corpo bandistico si \u00e8 confrontato con numerose formazioni, soprattutto a livello provinciale, partecipando anche ai gemellaggi del comune con alcune citt\u00e0 estere: nel 1992, quando ebbe luogo il gemellaggio con la citt\u00e0 polacca di Wadowice; nel 2003, per il gemellaggio con la citt\u00e0 tedesca di Weiler; nel 2005 in un'altra citt\u00e0 tedesca, Ruhpolding.\nGeografia antropica.\nFrazioni.\nLugagnano.\nQuello di Lugagnano, oggi il pi\u00f9 popoloso paese del comune di Sona con 9 035 abitanti, \u00e8 un borgo dalle origini incerte. Anche delle origini del nome, su cui sono state fatte varie ipotesi, si conosce poco, data anche la sua rarit\u00e0: oltre alla frazione veronese esistono solamente, infatti, Lugagnano Val d'Arda e Cassinetta di Lugagnano, mentre hanno toponimi simili ma dall'etimologia diversa Lughignano, Lugugnana e Lucugnano.\nLa frazione \u00e8 stata per lungo tempo divisa fra i comuni di Verona, Bussolengo, Sommacampagna e Sona stessa e solo nel 1974, in seguito a un referendum, \u00e8 stata interamente aggregata a Sona; un caso unico in Italia in quanto al massimo vi sono borghi divisi fra tre comuni.\nPalazzolo.\nPalazzolo \u00e8 un piccolo borgo di 2 912 abitanti, posto in cima ad una collina tra Sona e Bussolengo. Sul suo belvedere, in cima alla collina, il 30 aprile 1848 era presente il re d'Italia Carlo Alberto, che da l\u00ec osserv\u00f2 la battaglia di Pastrengo. Ancora oggi, a ricordo della sua presenza, su una casa in cima alla collina \u00e8 presente un'iscrizione: \u00abCarlo Alberto re di Sardegna, Vittorio Emanuele duca di Savoia, Ferdinando Maria duca di Genova, strenui campioni della libert\u00e0 indipendenza ed unit\u00e0 di Italia, di qui vigilarono e ressero le sorti della fazione di Pastrengo, combattuta gloriosamente contro gli Austriaci, nel 30 aprile 1848\u00bb.\nMa Palazzolo \u00e8 nota soprattutto per la sua vecchia pieve di Santa Giustina, circondata da un rustico cimitero, importante monumento dell'architettura romanica veronese, studiato tra gli altri da Luigi Simeoni, Edoardo Arslan, Angiola Maria Romanini e da Francesca D'Arcais. La pieve ha la particolarit\u00e0 di avere due absidi quasi uguali e decorate da lesene, nonostante la chiesetta sia ad una sola navata. Il campanile risale probabilmente all'XI secolo, mentre l'interno della chiesa venne affrescato nel XIII secolo, infatti dall'intonaco traspaiono le figure di alcuni santi con vesti di bizantine.\nSan Giorgio in Salici.\nSan Giorgio in Salici \u00e8, con 2 456 abitanti, la pi\u00f9 piccola frazione del comune. Si tratta di un borgo tra le colline e immerso nei vigneti della tranquilla campagna veneta. Nell'abitato, anticamente chiamato \"San Giorgio in Salcis\", il monumento pi\u00f9 importante \u00e8 la chiesa opera dell'architetto Luigi Trezza, costruita tra il 1795 e il 1800, la cui facciata \u00e8 stata per\u00f2 terminata nel 1933 dell'ingegnere Iseppo Loredan.\nEconomia.\nL'economia di Sona risulta particolarmente diversificata nei vari settori, seppure con una prevalenza del settore industriale e agricolo. In particolare il settore agricolo, vincolato alla tipologia di terreno presente nel territorio comunale, vede una prevalenza della coltivazione di vigneti, frutteti e seminativo. Molto importante \u00e8 soprattutto la coltivazione della vite, tanto che all'circa un quarto dell'intero territorio \u00e8 sfruttato per la coltivazione di numerose qualit\u00e0 di uva da vino, per la maggior parte utilizzate per produrre vini DOC e DOCG. Il territorio \u00e8 inoltre caratterizzato da un potenziale dal punto di vista turistico, grazie alla presenza di diversi edifici di interesse storico e artistico, come corti rurali, ville e chiese, per lo pi\u00f9 edificate tra il XI e il XIX secolo, oltre che per la vicinanza al lago di Garda e di numerosi parchi di divertimento.\nInfrastrutture e trasporti.\nIl comune di Sona \u00e8 facilmente accessibile tramite due autostrade principali: l'autostrada A4, attraverso il casello di \"Sommacampagna\", e l'autostrada A22, dal casello \"Verona nord\". Inoltre il territorio comunale \u00e8 attraversato dalla ex strada statale 11 Padana Superiore.\nA Sona si trova inoltre la stazione ferroviaria di Sommacampagna-Sona, non pi\u00f9 utilizzata come stazione passeggeri ma per lo scalo merci sorto a ridosso della stessa. Nel territorio del Comune di Sommacampagna e Villafranca di Verona, ma a ridosso del territorio sonese, si trova infine l'aeroporto di Verona-Villafranca \"Valerio Catullo\", il principale scalo della provincia di Verona e di quelle confinanti.\nSport.\nA Sona si disputa annualmente il Gran Premio San Luigi di Sona, corsa dilettantistica vinta da corridori diventati poi professionisti quali Enrico Gasparotto, Oscar Gatto, Sonny Colbrelli e Gianni Moscon."}
{"id": "535457", "revid": "36426", "url": "https://it.wikipedia.org/wiki?curid=535457", "title": "Ottavio Farnese, duca di Parma", "text": ""}
{"id": "535458", "revid": "6923", "url": "https://it.wikipedia.org/wiki?curid=535458", "title": "Resident Evil (serie)", "text": "Resident Evil, conosciuto in Giappone come , \u00e8 un media franchise horror giapponese creato nel 1996 da Shinji Mikami e Tokuro Fujiwara, nato come serie di videogiochi prodotti dalla Capcom. La serie si concentra su videogiochi survival horror e include film live action, film di animazione, fumetti, libri, drammi audio e merchandising. In generale, la storia segue focolai di zombi e altri mostri generati da esperimenti sfuggiti al controllo della Umbrella Corporation.\nIl franchise \u00e8 iniziato con \"Resident Evil\", videogioco del 1996. Si \u00e8 evoluto per comprendere numerosi seguiti di vario genere. Incorporando elementi come l'azione, esplorazione, rompicapo e trame ispirate da film horror e di azione. Alla serie \u00e8 riconosciuto il merito di aver popolarizzato il genere survival horror e di aver reintrodotto gli zombi nella cultura popolare dalla fine degli anni novanta in poi.\nNel 2021, con 141 titoli (tra cui ripubblicazioni) e pi\u00f9 di 123 milioni di unit\u00e0 vendute, \"Resident Evil\" \u00e8 la serie di Capcom di maggior successo. La serie cinematografica di \"Resident Evil\" \u00e8 anche la serie di film pi\u00f9 redditizia basata su videogiochi.\nSviluppo.\n\"Resident Evil\" ha debuttato su PlayStation nel 1996. Lo sviluppo della saga ebbe inizio nel 1993 e fu creata dai designer di Capcom Shinji Mikami e Tokuro Fujiwara. Originariamente l'idea di \"Resident Evil\" venne da un gioco del 1989 per NES, chiamato \"Sweet Home\". Resident Evil prese in prestito numerosi elementi da Sweet Home, inclusa l'ambientazione della magione, i puzzle, e persino la schermata di caricamento della porta. Per rendere la serie pi\u00f9 appetibile per il mercato occidentale, il titolo fu modificato da Biohazard a Resident Evil da Capcom Usa (apparentemente i diritti del nome Biohazard appartenevano gi\u00e0 ad una rock band statunitense).\nLa maggior parte dei giochi della serie sono in terza persona con ambientazioni bidimensionali. Comunque Resident Evil fu uno dei primi titoli ad usare questo stile di gioco su console, dato che la tecnica era gi\u00e0 utilizzata dalla serie Alone in the Dark per Windows. Resident Evil \u00e8 stato il primo gioco ad essere definito \"survival horror\". Il gioco \u00e8 stato in seguito convertito su Sega Saturn. Grazie al successo commerciale e con la critica positiva questo porta alla produzione di due sequel, \"Resident Evil 2\" nel 1998 e ' nel 1999, entrambi usciti per PlayStation. Una conversione di \"Resident Evil 2\" \u00e8 uscita per Nintendo 64. Inoltre, queste versioni di tutti e tre titoli sono state pubblicate per Microsoft Windows. Il quarto gioco della serie, ', \u00e8 stato sviluppato per Dreamcast e pubblicato nel 2000, seguito dai titoli di \"Resident Evil 2\" e \"Resident Evil 3\". \u00e8 stato poi ripubblicato per Dreamcast in Giappone in una forma aggiornata come Code: Veronica versione completa, che comprendeva lievi modifiche e nove minuti in pi\u00f9 di filmati. Questa versione aggiornata \u00e8 stato successivamente portata su PlayStation 2 e GameCube con il nome \"Code Veronica X\".\nNegli anni successivi, Shinji Mikami ha firmato un contratto di esclusiva con Nintendo. I prossimi tre giochi della serie, un remake del primo, \"Resident Evil Rebirth\" e il prequel \"Resident Evil Zero\", entrambi pubblicati nel 2002, cos\u00ec come Resident Evil 4 sono tutti usciti inizialmente come esclusiva GameCube. \"Resident Evil 4\" \u00e8 poi uscito per Windows, PlayStation 2 e Wii (cos\u00ec come le versioni in HD per PlayStation 3, PlayStation 4, Xbox 360 e Xbox One insieme alla versione in HD di \"). Inoltre, GameCube ha ricevuto conversioni dei precedenti seguiti di Resident Evil. Nonostante questo accordo di esclusiva tra Capcom e Nintendo, Capcom ha pubblicato diversi titoli spin-off di Resident Evil per PlayStation 2.\nIl gameplay nella serie Gun Survivor \u00e8 differente rispetto ai giochi principali; in questi giochi l'azione ha luogo da una prospettiva in prima persona e il giocatore pu\u00f2 utilizzare la GunCon Namco in aggiunta al controller. ', \u00e8 uscito nel 2000 per PlayStation e Windows, ma ha ricevuto recensioni mediocri. I giochi successivi, ' e ', hanno avuto entrambi recensioni sufficienti. In modo simile, la serie Chronicles presenta un gameplay in prima persona. ' \u00e8 uscito nel 2007 per Wii, con un solo seguito, \" uscito nel 2009 (entrambi sono stati in seguito portati su PlayStation 3 in HD nel 2012).\n\"Resident Evil Outbreak\" \u00e8 stato il primo gioco ad avere una modalit\u00e0 cooperativa online, usc\u00ec nel 2003 esclusivamente per PlayStation 2. In Outbreak c'erano cinque differenti scenari e otto personaggi. Il gioco si svolge nel 1998 durante gli eventi di \"Resident Evil 2\" e \"\". In Europa e in America il titolo Outbreak \u00e8 arrivato privo dell'online. \u00c8 stato seguito da due sequel, \"Resident Evil Outbreak: File #2\" e \"Resident Evil Outbreak Survive\".\n\"Resident Evil Gaiden\" \u00e8 un gioco d'avventura dinamica per Game Boy Color caratterizzato da un sistema di combattimento in stile ruolo. Ci sono stati diversi giochi per cellulari scaricabili basati sulla serie Resident Evil in Giappone. Alcuni di questi giochi per cellulari sono stati pubblicati in Nord America e in Europa attraverso T-Mobile. Alla conferenza stampa di Sony durante l'E3 del 2009, \u00e8 stato annunciato \"Resident Evil Portable\" per PlayStation Portable, fu descritto come un titolo tutto nuovo, in sviluppo per PSP Go che era totalmente diverso per un gioco \"Resident Evil\". Tuttavia, a partire dal 2012, sono stati fatti ulteriori annunci, a quanto pare lo sviluppo del gioco sembra che sia stato cancellato.\nLa serie debutta nella settima generazione delle console con Resident Evil 5 per PlayStation 3 e Xbox 360. In contrasto col precedente accordo di esclusiva tra Capcom e Nintendo, il produttore esecutivo Keiji Inafune ha commentato che Capcom vuole che la serie cresca in un franchise multipiattaforma e si aspetta due versioni del gioco pubblicate contemporaneamente.\nUna versione potenziata e portatile del gioco originale \"Resident Evil\" (sottotitolato \"Deadly Silence\") \u00e8 uscita per il Nintendo DS per commemorare il decimo anniversario della serie. Sfrutta i vantaggi delle capacit\u00e0 del touch screen del Nintendo DS; le utilizza per le sequenze di combattimento col coltello, nelle quali il giocatore usa il touch screen per sferrare fendenti ai nemici. Il microfono \u00e8 implementato per essere utilizzato per far rinvenire i compagni di squadra attraverso la respirazione bocca a bocca (soffiando dentro al microfono).\nNel marzo 2011, Capcom ha rivelato lo sparatutto in terza persona ', che \u00e8 stato sviluppato da Slant Six Games per PlayStation 3, Xbox 360 e Microsoft Windows ed \u00e8 uscito a marzo del 2012. Il titolo survival horror, ', \u00e8 uscito nel febbraio 2012 per Nintendo 3DS e poi nel 2013 per PlayStation 3, Xbox 360, Wii U e Microsoft Windows in versione rimasterizzata. \"Resident Evil 6\" usc\u00ec a ottobre del 2012, con recensioni contrastanti, ma con prevendite entusiasmanti.\nNel 2013 il produttore di Resident Evil, Masachika Kawata, ha detto che la serie sarebbe stata concentrata nuovamente al survival horror con pochi elementi d'azione. ' titolo a episodi che si svolge tra Resident Evil 5 e Resident Evil 6 \u00e8 uscito a marzo del 2015. Per i 20 anni della serie Capcom ha annunciato ', titolo online per PlayStation 4 e Windows, uscito a giugno 2016.\nAd agosto del 2015 Capcom ha confermato che un remake di \"Resident Evil 2\" \u00e8 in fase di sviluppo. Dopo qualche mese \u00e8 stato rivelato che sar\u00e0 proprio un vero remake e non una versione rimasterizzata.\nIl 13 giugno 2016, Capcom ha annunciato ' durante la conferenza stampa E3 di Sony con un video. Il titolo \u00e8 in prima persona, basato solo sul survival horror. Il produttore Masachika Kawata ha spiegato che ' \u00e8 ambientato dopo gli eventi del sesto capitolo, non \u00e8 un reboot, e che ovviamente fa parte dell'universo di \"Resident Evil\". \"\" \u00e8 ambientato in una mansion isolata in Louisiana, inoltre il gioco utilizza una prospettiva in prima persona e a differenza di \"Resident Evil 5\" e \"Resident Evil 6\", il settimo capitolo torna a basarsi sul genere survival horror.\nDopo tre anni di silenzio, il 12 giugno 2018, Capcom ha pubblicato il primo trailer di \"Resident Evil 2 Remake\" durante la conferenza stampa E3 di Sony. Il gioco \u00e8 uscito il 25 gennaio 2019.\nAd agosto del 2019, Capcom ha annunciato con un trailer Project REsistance. Grazie al successo ottenuto da \"Resident Evil 2 Remake\", Capcom ha rivelato \"Resident Evil 3 Remake\" a dicembre 2019 durante lo \"State Of Play\" di Sony. Esso include \"Resident Evil Resistance,\" conosciuto precedentemente come \"Project Resistance\".\nA giugno 2020 Capcom, durante la conferenza PS5, ha annunciato \"Resident Evil Village,\" seguito di \"\" che vede il ritorno di Ethan Winters e Chris Redfield.\nIl 21 Ottobre 2021 \u00e8 uscita una versione rivisitata di Resident Evil 4 per realt\u00e0 virtuale in esclusiva per Oculus Quest ora Meta Quest.\nSinossi.\nLa maggior parte degli eventi della serie si svolge a Raccoon City (letteralmente \"Citt\u00e0 del procione\"), una citt\u00e0 immaginaria del Midwest. \u00c8 l'ambientazione principale di \"Resident Evil 2\" e ', dei loro vari spin-off, della serie di \"Resident Evil Outbreak\" e di quella di '. Compare nel film \"Resident Evil\" e in parte dei seguiti. Si ispira alla tipica citt\u00e0 commerciale e industriale del Midwest americano, mentre nei romanzi di S. D. Perry, non riconosciuti da Capcom come parte della serie, la citt\u00e0 \u00e8 collocata in Pennsylvania. L'economia di Raccoon City \u00e8 controllata principalmente dall'Umbrella Corporation, multinazionale che ha generosamente finanziato la maggior parte dei progetti cittadini costruendosi un'immagine positiva presso la popolazione. Circa la met\u00e0 dei cittadini \u00e8 impiegata nella multinazionale, ma la maggioranza ignora le attivit\u00e0 illegali della compagnia. La citt\u00e0 viene distrutta con un bombardamento nucleare al termine di \"\" per contenere l'epidemia.\nDi seguito viene riassunta la trama dei vari capitoli principali e spin off in ordine cronologico.\nOrdine cronologico completo della serie.\nQui di seguito viene riportata la cronologia completa di \"Resident Evil\":\nVideogiochi.\nLa maggior parte dei giochi della serie sono in terza persona con ambientazioni bidimensionali. Comunque \"Resident Evil\" fu uno dei primi titoli a usare questo stile di gioco su console, dato che la tecnica era gi\u00e0 utilizzata dalla serie \"Alone in the Dark\" per personal computer. Gli ultimi giochi della serie usciti, \"Code Veronica\" e \"Resident Evil 4\" utilizzano motori grafici completamente tridimensionali.\nAlcuni dei giochi danno la possibilit\u00e0 al giocatore di scegliere uno tra i due personaggi principali: da questa selezione dipendono alcune sfumature della storia come segreti, mini-missioni, armi e finali sbloccati finendo il gioco dal punto di vista di entrambi i personaggi.\nLa serie \"Resident Evil\" \u00e8 ritenuta da molti controversa per l'uso che fa della violenza, presenza costante dall'inizio fino alla fine della storia. Ogni gioco \u00e8 anticipato dalla scritta \"This game contains scenes of explicit violence and gore\". Da notare \u00e8 che la violenza del gioco \u00e8 rivolta esclusivamente verso zombi e non umani mutanti e solo un paio di volte il personaggio protagonista combatte e uccide altri esseri umani\nLista.\nI giochi usciti, con la loro data di pubblicazione ufficiale e originale, sono i seguenti:\nLa serie.\nLa serie di \"Resident Evil\" \u00e8 composta da:\nSerie principale.\nFino al 2021 esistono dieci episodi della serie. Questo numero esclude le numerose versioni aggiornate, le conversioni e i remake di ogni titolo. La serie principale, da \"Resident Evil\" a ', presenta come nemico principale l'azienda farmaceutica Umbrella Corporation e gli zombi, proponendo uno stile di gioco survival horror. Nel 2004, con l'uscita di \"Resident Evil 4\", la serie si \u00e8 diretta pi\u00f9 verso il genere action (seppur sempre a tinte horror), con la scomparsa della Umbrella e degli zombi come nemici e con l'introduzione dei parassiti noti come \"Las Plagas\" e di nemici pi\u00f9 scaltri e intelligenti, i Ganados. Nei capitoli successivi il gioco si basa sulla difesa del mondo contro attacchi bioterroristici, intenti ad infettare l'intero pianeta con nuovi virus, da parte delle aziende Tricell e Neo-Umbrella. La serie continua ad avere sempre pi\u00f9 un gameplay basato sull'azione e da \"Resident Evil 5\" anche sulla cooperativa. Con ' la serie torna alle atmosfere survival horror che caratterizzavano i primi capitoli, seppur introducendo la visuale in prima persona con tanto di supporto per il VR. \nI titoli della serie principale sono, in ordine di uscita:\nSerie \"Gun Survivor\".\n \u00e8 il titolo giapponese di una serie di videogiochi sparatutto in prima persona della Capcom basati sull'universo di \"Resident Evil\", con l'eccezione della terza uscita, che \u00e8 uno spin-off della serie \"Dino Crisis\" sempre della Capcom.\nIl gameplay nella serie \"Gun Survivor\" \u00e8 differente rispetto ai giochi principali: in questi giochi l'azione ha luogo da una prospettiva in prima persona e il giocatore pu\u00f2 utilizzare la pistola ottica Guncon Namco in aggiunta al controller.\nI titoli \"Gun Survivor\", tra parentesi il titolo giapponese, sono:\nSerie \"Outbreak\".\nNonostante il contratto di esclusiva (all'epoca) con Nintendo, Capcom ha fatto in modo di far uscire uno spinoff online della serie Resident Evil titolato \"Resident Evil Outbreak\" per Sony PlayStation 2. Ambientato tra la timeline di \"Resident Evil 2\" e \"\". La serie \"Outbreak\" d\u00e0 la possibilit\u00e0 al giocatore di vivere l'esperienza degli eventi legati alla propagazione del Virus T a Raccoon City dalla prospettiva di altri personaggi. \u00c8 stato seguito da due sequel intitolati \"Resident Evil Outbreak: File #2\" e \"Resident Evil Outbreak Survive\".\nI titoli \"Outbreak\" sono:\nSerie \"Chronicles\".\nLa saga \"Chronicles\" \u00e8 un genere di sparatutto a scorrimento con una grafica pi\u00f9 moderna e con un gameplay limitato; narra i primi capitoli principali della serie, che sono stati riscritti per attenersi maggiormente allo stile action intrapreso dalla saga nei tempi pi\u00f9 recenti. Questi remake, infatti, presentano alcune differenze rispetto ai vecchi capitoli, ma sostanzialmente raccontano gli stessi eventi di giochi quali \"Resident Evil\", \"Resident Evil 2\", ' e '. Sono inoltre stati aggiunti nuovi capitoli che mettono in luce eventi passati prima sconosciuti, in modo da far maggior chiarezza sui fatti di giochi pi\u00f9 recenti come \"Resident Evil 4\" e \"Resident Evil 5\". I capitoli inediti sono \"Umbrella Ends\" con protagonisti Chris Redfield e Jill Valentine, che si svolge in Russia nel 2003 in e l'episodio \"Operation Javier\" con protagonisti Leon S. Kennedy e Jack Krauser, ambientato nel 2002 in Sud America di . In \"Umbrella Chronicles\" sono inoltre presenti alcuni capitoli extra sbloccabili seguendo degli obiettivi specifici che raccontano le storie di Albert Wesker, Hunk e Ada Wong durante i fatti di Villa Spencer e dell'incidente di Raccoon City. In \"The Darkside Chronicles\" invece, completando l'ultimo scenario in meno di 10 minuti e ottenendo il finale \"buono\" considerato canonico, si sbloccher\u00e0 un capitolo extra che mostra la seconda met\u00e0 e il finale degli eventi di \"Operation Javier\" dal punto di vista di Jack Krauser. In esso si potr\u00e0 cos\u00ec venire a conoscenza dei risentimenti di Krauser nei confronti del governo degli Stati Uniti, oltre che di Leon, e delle motivazioni che lo hanno portato a divenire alleato di Wesker e uno dei nemici principali di \"Resident Evil 4\".\nI titoli \"Chronicles\" sono:\nSerie \"Revelations\".\nSottoserie che fa parte della saga principale, narra le vicende lasciate in sospeso nei capitoli principali. Il primo capitolo \u00e8 nato su Nintendo 3DS nel 2012. Nel 2013 viene pubblicato da Capcom su PlayStation 3, Xbox 360, Wii U e Microsoft Windows in versione rimasterizzata, per poi approdare successivamente su PlayStation 4, Xbox One e Nintendo Switch. Un secondo capitolo, creato dagli stessi autori del primo, \u00e8 uscito per PlayStation 3, PlayStation 4, Xbox 360, Xbox One, Nintendo Switch e Microsoft Windows. Una versione per PlayStation Vita \u00e8 stata sviluppata insieme a Sony.\nI titoli \"Revelations\" sono:\nTitoli mobile.\nCapcom ha inoltre pubblicato alcuni giochi per dispositivi mobili in Giappone basati sulla serie \"Resident Evil\".\nFilm.\nVi sono sei film sulla serie \"Resident Evil\", scritti da Paul W. S. Anderson, anche se inizialmente il regista di film horror George A. Romero \u00e8 stato molto vicino a dirigere i film.\nA dispetto della critica negativa, i film hanno incassato abbastanza da incoraggiare l'approvazione di una esalogia. Paul W.S. Anderson aveva dichiarato in un'intervista che il quarto film, \"\", sarebbe stato l'inizio di una nuova trilogia e che il film sarebbe stato sviluppato usando cineprese 3D.\nLa trama dei film rivisita quella del videogioco, risultando dunque non canonica a quella originale.\nNel 2021 iniziano le riprese del reboot della serie. Il film si distingue notevolmente dalla saga cinematografica originale, ha per protagonisti i personaggi principali del franchise e conta su una forte componente horror. Il film \u00e8 ambientato a Raccoon City e prende spunto dai primi due capitoli della saga videoludica.\nI film sono i seguenti:\nFilm d'animazione.\nIl primo film in computer grafica \u00e8 stato \"Resident Evil 4D: Executer\", uscito solo in Giappone nel novembre 2000.\nNel dicembre del 2008 \u00e8 uscito \"\", il secondo lungometraggio realizzato totalmente in CG. Il film ha ottenuto un discreto successo, tanto che fu annunciato un seguito che usc\u00ec nel 2012. Il terzo film ha ricevuto una proiezione nelle sale solo in Giappone, mentre nel resto del mondo \u00e8 stato pubblicato solo per l'home video. La trama ricalca quella del videogioco. Un quarto film in computer grafica \u00e8 uscito nel 2017.\nI film in computer grafica sono i seguenti:\nSerie TV.\nNel 2014 viene confermata l'intenzione di realizzare una serie TV spin-off, di cui vengono rivelati pochi dettagli. Nel 2020 viene confermata una miniserie animata in CGI, in uscita su Netflix nel 2021, intitolata \". La miniserie vede gli stessi protagonisti del secondo videogioco originale del 1998 e del suo remake del 2019, Leon S. Kennedy e Claire Redfield.\nManga.\nSono stati pubblicati anche tre manga ufficiali, anch'essi fanno parte della serie principale. Essi sono:\nRomanzi tratti dai videogiochi.\nLa scrittrice statunitense S. D. Perry ha scritto molti romanzi basati sui videogiochi della serie, i cui primi sei pubblicati anche in Italia per la prima volta da \"Urania\"; tutti e sei pi\u00f9 il settimo rimasto inedito sono stati in seguito ripubblicati con nuove traduzioni e format grafico da Multiplayer.it.\nFra le altre opere esistenti, possono essere citati due romanzi giapponesi, editi in Germania:\nRomanzi tratti dai film.\nUna seconda serie di conversioni in romanzo di \"Resident Evil\", basate sui film, furono scritte dallo statunitense Keith R. A. DeCandido.\nAccoglienza.\nLa serie \"Resident Evil\" \u00e8 stata molto acclamata dalla critica e ha avuto recensioni positive. I videogiochi come \"Resident Evil\", \"Resident Evil 2\", \"Resident Evil 4\" e\"\" hanno vinto multipli premi tra cui il premio \"Gioco dell'Anno\".\nNel 2012 il magazine \"Complex\" lo posiziona al 22\u00ba posto nella categoria dei migliori franchise dei videogiochi. Lo stesso anno G4tv l'ha definita come \"una delle serie di maggior successo nella storia dei videogiochi.\"\nLa rivista \"Play Generation\" classific\u00f2 i Redfield come la famiglia pi\u00f9 celebre dei videogiochi usciti su PlayStation 2.\nVendite.\nAl 31 dicembre 2021 la serie ha raggiunto il traguardo di 123 milioni di copie vendute rendendola la pi\u00f9 venduta di Capcom in termini di vendite di software. Qui di seguito sono riportati le vendite dei titoli. Le unit\u00e0 di vendita comprendono anche le versioni aggiornate del titolo."}
{"id": "535459", "revid": "36426", "url": "https://it.wikipedia.org/wiki?curid=535459", "title": "Margherita d'Austria (duchessa di Parma)", "text": ""}
{"id": "535460", "revid": "78273", "url": "https://it.wikipedia.org/wiki?curid=535460", "title": "Big Vito", "text": ""}
{"id": "535462", "revid": "1972943", "url": "https://it.wikipedia.org/wiki?curid=535462", "title": "Colonizzazione della Luna", "text": "Gli insediamenti umani permanenti su corpi celesti diversi dalla Terra sono un tema ricorrente della fantascienza. Col progredire della tecnologia e col crescere dei dubbi sulla sostenibilit\u00e0 a lungo termine della crescita della popolazione umana, l'idea della colonizzazione della Luna o di altri pianeti per alcuni sembra essere un obiettivo fattibile e utile. Per via della sua vicinanza alla Terra e della sua geografia ben studiata, la Luna sembra essere il candidato ideale per una colonia umana nello spazio. Tuttavia il programma Apollo, pur avendo dimostrato la fattibilit\u00e0 del viaggio, ha raffreddato gli entusiasmi per la realizzazione di una colonia lunare perch\u00e9 i campioni di roccia e sabbia riportati sulla Terra hanno dimostrato la quasi assenza sulla superficie lunare di quegli elementi chimici leggeri che sono essenziali per sostenere la vita.\nAlcune delle maggiori agenzie spaziali prevedono un ritorno sulla Luna con missioni umane attorno al 2030, tra queste la NASA nel 2024 con il programma Artemis e l'agenzia spaziale cinese in collaborazione con l'ESA e con Roscosmos.\nStoria.\nL'idea di una colonia permanente sulla Luna nasce ben prima dell'era spaziale; fu Konstantin Ciolkovskij, tra i primi a suggerirla. Dagli anni cinquanta in poi numerose proposte e idee sono state presentate da scienziati, ingegneri e scrittori.\nArthur C. Clarke propose nel 1954 l'idea di una base lunare composta da moduli gonfiabili isolati ricoprendoli di sabbia lunare. Una nave spaziale assemblata nell'orbita terrestre bassa verrebbe diretta ad allunare sul Mare Imbrium, dove gli astronauti andrebbero ad assemblare dei moduli gonfiabili simili ad igloo ed un'antenna radio. i passi successivi consisterebbero nell'impiantare una struttura a cupola permanente pi\u00f9 grande, un purificatore d'aria basato su alghe, un reattore nucleare e delle \"catapulte elettromagnetiche\" per lanciare merci e carburante alle navi poste nello spazio esterno.\nNel 1959 John S. Rinehart sugger\u00ec che il progetto pi\u00f9 sicuro fosse quello di una struttura capace di \"galleggiare su un oceano di sabbia\" dato che allora si pensava che la superficie lunare fosse coperta da profondi oceani di sabbia. Il progetto consisteva di un semicilindro con due semi-cupole alle estremit\u00e0.\nIl \"Project Horizon\" era uno studio del 1959 dell'esercito statunitense per stabilire un forte sulla Luna entro il 1967 diretto dall'ingegnere balistico tedesco H. H. Koelle della \"Army Ballistic Missile Agency\". Prevedeva il trasferimento di 254 tonnellate di materiali attraverso numerosi lanci (61 Saturn I e 88 Saturn V) da completarsi entro il 1966.\nLa fase esplorativa.\nL'esplorazione della superficie lunare ebbe inizio nel 1959, quando la sonda sovietica Luna 2 impatt\u00f2 con la superficie lunare. Nello stesso anno la missione Luna 3 trasmise a Terra fotografie dell'allora mai vista faccia nascosta della Luna. Fu l'inizio di una serie decennale di esplorazioni lunari condotte da sonde automatiche.\nIn risposta al programma sovietico di esplorazione spaziale, il presidente statunitense John F. Kennedy dichiar\u00f2 al Congresso il 25 maggio 1961: \"Io credo che questa nazione debba impegnarsi per raggiungere entro la fine del decennio l'obiettivo di portare un uomo sulla Luna e riportarlo sulla Terra\". Nello stesso anno le autorit\u00e0 sovietiche annunciano pubblicamente la volont\u00e0 di portare un equipaggio sulla Luna e di installarvi una base.\nNel 1962, John DeNike e Stanley Zahn pubblicano la loro idea di una base sotto la superficie del Mare della Tranquillit\u00e0. Una base per un equipaggio di 21 uomini posta a quattro metri di profondit\u00e0, in modo da essere protetta dalle radiazioni solari in maniera analoga a come la Terra \u00e8 protetta dall'atmosfera. Sostengono inoltre la scelta dei reattori nucleari come fonte di energia perch\u00e9 pi\u00f9 efficienti dei pannelli solari e funzionanti anche durante le lunghe notti lunari. Anch'essi prevedono il ricorso a purificatori d'aria basati sulle alghe.\nL'esplorazione della superficie da parte di esseri umani inizia con la missione Apollo 8, che nel 1968 orbita attorno alla Luna con tre astronauti a bordo. \u00c8 la prima volta che occhi umani vedono direttamente la faccia nascosta del satellite. L'anno successivo il modulo Apollo 11 porta sulla superficie due astronauti, dimostrando la possibilit\u00e0 umana di viaggiare fino alla Luna, eseguire attivit\u00e0 di ricerca e ritornare con campioni di suolo lunare.\nLe missioni successive proseguirono questa fase di esplorazione. Apollo 12 allun\u00f2 vicino alla nave Surveyor 3 dimostrando la fattibilit\u00e0 di allunaggi di precisione. Dopo il quasi-disastro dell'Apollo 13, la missione Apollo 14 fu l'ultima in cui gli astronauti rimasero in quarantena al loro rientro. La missione Apollo 15 fece uso di rover lunari e Apollo 16 fece il primo allunaggio sugli altopiani della Luna.\nL'interesse per l'esplorazione della Luna tuttavia iniziava a calare presso il pubblico statunitense, Apollo 17 fu l'ultima missione, le successive missioni programmate (Apollo 18, 19 e 20) vennero annullate dal presidente Nixon. L'attenzione si volse sullo Space Shuttle e sulle missioni con equipaggio nelle orbite basse. In risposta a questo cambio di direzione, anche l'Unione Sovietica inizi\u00f2 a lavorare ad un progetto di shuttle. Ci\u00f2 non le imped\u00ec negli anni settanta di portare a termine il Programma Luna con tre sonde automatiche (la prima fu Luna 16) che riportarono a Terra campioni di suolo lunare. La fine del programma lunare sovietico giunse infine nel 1976.\nNei decenni successivi l'interesse per l'esplorazione lunare \u00e8 calato considerevolmente, lasciando solo pochi entusiasti a sostenere un ritorno. La probabile presenza di ghiaccio ai poli lunari ha ridato impulso ai programmi lunari, che trovano nella Cina una nazione nuovamente interessata all'esplorazione del satellite. Gli Stati Uniti hanno risposto agli annunci del programma lunare cinese con l'intenzione di tornare con un equipaggio sulla Luna entro il 2025 e di realizzare sul lungo termine una base stanziale che faccia da trampolino per raggiungere Marte.\nPro e contro.\nA prescindere dalla questione generale se una colonia umana oltre la Terra sia fattibile o desiderabile, i sostenitori della colonizzazione spaziale sottolineano per la Luna come sede di una colonia stanziale una serie di vantaggi e svantaggi.\nVantaggi.\nIn genere, l'insediamento di una colonia su un corpo celeste comporta la fornitura di grandi quantit\u00e0 di materiale per la costruzione della base stessa, nonch\u00e9 per altri utilizzi, compresa la schermatura dalle radiazioni. L'energia richiesta per lanciare oggetti dalla Luna verso lo spazio \u00e8 molto inferiore a quella richiesta per eseguire la stessa operazione dalla Terra, il che permette alla Luna di fungere da sito di costruzione o stazione di rifornimento per astronavi. Alcune proposte includono l'uso di dispositivi ad accelerazione elettromagnetica per lanciare oggetti nello spazio senza dover ricorrere a razzi.\nOltre a ci\u00f2, la Luna \u00e8 il corpo celeste pi\u00f9 vicino alla Terra tra quelli di grandi dimensioni, la sua distanza si mantiene stabilmente attorno ai 384.400 chilometri. Questa vicinanza ha alcuni vantaggi:\nSvantaggi.\nLa Luna offre tuttavia alcuni svantaggi come sito per una colonia:\nPosizione.\nL'astronomo russo Vladislav V. \u0160ev\u010denko propose nel 1988 tre requisiti che un sito adatto ad una base lunare deve possedere:\nLe possibili ubicazioni di una colonia lunare rientrano in tre categorie.\nRegioni polari.\nI poli della Luna sono interessanti principalmente per due ragioni: l'evidente presenza di ghiaccio d'acqua in alcune zone perennemente in ombra e l'asse di rotazione lunare, quasi perfettamente perpendicolare al piano dell'eclittica, che rende possibile sfruttare la sola energia solare per fornire energia alla colonia; una serie di centrali solari pu\u00f2 essere disposta in modo da averne sempre almeno una esposta alla luce solare a distanze tali che permettano la creazione di una rete elettrica. Alcuni punti inoltre hanno un'insolazione pressoch\u00e9 permanente. Ad esempio il monte Malapert vicino al cratere Shackleton, nei pressi del polo sud lunare \u00e8:\nAl polo nord una possibile sede per una base \u00e8 stata individuata nel bordo del cratere Peary. Dall'analisi delle immagini della missione Clementine risulta che alcune parti del bordo del cratere sono permanentemente illuminate (eccetto durante le eclissi lunari), in conseguenza di ci\u00f2 le temperature si mantengono abbastanza stabili sui -50\u00a0\u00b0C, comparabili con quelle di un inverno nell'Antartide o in Siberia. Anche l'interno del cratere Peary potrebbe ospitare depositi di ghiaccio.\nLa presenza di ghiaccio d'acqua nelle regioni polari della Luna non \u00e8 comunque ancora certa; in contrasto con i risultati positivi della missione \"Clementine\", \"Cornell News\" ha pubblicato i risultati di un esperimento radar condotto dal radiotelescopio di Arecibo, dal quale non si \u00e8 avuta alcuna evidenza di presenza di acqua sulla Luna.\nRegioni equatoriali.\n\u00c8 probabile che le regioni equatoriali della Luna presentino concentrazioni pi\u00f9 elevate di elio-3 per via del maggior angolo di incidenza del vento solare. Sono anche vantaggiose rispetto a quelle polari per effettuare lanci, anche se la scarsa velocit\u00e0 di rotazione della Luna rende il vantaggio minimo.\nUn sito che risponde ai requisiti citati da \u0160ev\u010denko \u00e8 l'Oceanus Procellarum, in cui molte sonde sono atterrate. Molte aree di quella zona potrebbero essere oggetto di studio, tra esse l'anomalia Reiner Gamma ed il cratere Grimaldi con il suo fondo scuro.\nLa faccia nascosta.\nUna base posta sulla faccia nascosta della Luna non avrebbe un canale di comunicazione diretto con la Terra, bench\u00e9 sia possibile risolvere il problema con un satellite per telecomunicazioni in orbita attorno al punto lagrangiano L2 del sistema Terra-Luna.\nPotrebbe essere una buona localizzazione per un grande radiotelescopio perch\u00e9 sarebbe ottimamente isolata dal rumore prodotto dalla Terra. La topografia della faccia nascosta non \u00e8 nota con lo stesso dettaglio della faccia vicina e non vi \u00e8 stata ancora nessuna esplorazione del suo suolo.\nSi stima che i \"mari\" della faccia nascosta contengano le pi\u00f9 elevate concentrazioni di elio-3, nonch\u00e9 concentrazioni significative di ilmenite, un minerale a base di titanio. La faccia vicina \u00e8 parzialmente schermata dalla Terra dal flusso del vento solare, mentre la faccia nascosta \u00e8 esposta completamente ad esso e riceve pertanto un maggior flusso di ioni.\nStruttura.\nHabitat.\nNumerose sono state le proposte per il tipo di moduli abitativi, i progetti si sono evoluti di pari passo alla conoscenza umana della Luna e alle possibilit\u00e0 offerte dalle tecnologie. Si va da navi spaziali a serbatoi di propellente vuoti a moduli gonfiabili di varie forme. Sin dall'inizio si tenne conto dei pericoli dell'ambiente lunare quali la brusca escursione termica, la mancanza di atmosfera e campo magnetico (e quindi l'esposizione a radiazioni e micrometeoriti) e le lunghe notti.\nAlcuni hanno suggerito la costruzione di colonie sotterranee, che sarebbero protette sia da radiazioni che da micrometeoriti. Una prima missione prevederebbe l'invio di una scavatrice automatica controllata dalla Terra in grado di scavare gli ambienti e di rinforzarli con l'applicazione di una sorta di cemento, possibilmente ottenuto con i materiali presenti sul posto. Seguirebbe quindi l'applicazione di materiale poroso isolante e infine l'inserimento in tali spazi di moduli sigillati. Come alternativa agli scavi \u00e8 stato proposto lo sfruttamento di cavit\u00e0 lasciate libere dal fluire della lava, tuttavia l'esistenza di simili cavit\u00e0 sulla Luna \u00e8 ancora da dimostrare.\nUn'alternativa pi\u00f9 semplice potrebbe consistere nel costruire la base sulla superficie e ricoprirla di suolo lunare. Sono stati proposti anche altri mezzi protettivi, come ad esempio l'impiego di campi magnetici artificiali per schermare la radiazione solare.\nEnergia.\nUna base lunare ha bisogno di una fonte di energia per mantenere le condizioni idonee alla vita, per comunicare e svolgere le proprie attivit\u00e0 di produzione o ricerca.\nEnergia nucleare.\nUn reattore a fissione nucleare potrebbe soddisfare la domanda energetica di una base lunare e rispetto ad un reattore a fusione nucleare ha il vantaggio di essere una tecnologia gi\u00e0 disponibile. Il vantaggio di un reattore a fusione nucleare \u00e8 la disponibilit\u00e0 di elio-3 sulla Luna, che verrebbe usato come combustibile, tuttavia non vi \u00e8 certezza di quando un reattore di questo genere sar\u00e0 realizzabile e disponibile.\nGeneratori termoelettrici a radioisotopi possono trovare impiego come fonti energetiche di emergenza per le basi alimentate da energia solare.\nEnergia solare.\nPu\u00f2 rappresentare una fonte di energia relativamente economica per una base lunare, soprattutto perch\u00e9 molte delle materie prime necessarie alla costruzione di pannelli solari possono essere estratte sul posto. Tuttavia la lunga notte lunare (14 giorni terrestri) \u00e8 un grosso ostacolo allo sfruttamento dell'energia solare, che potrebbe essere risolto realizzando una serie di postazioni tali per cui ve ne sia sempre almeno una esposta al Sole; esistono inoltre sulla Luna, in prossimit\u00e0 dei poli, punti in cui l'insolazione \u00e8 quasi costante.\nNon \u00e8 necessario che la conversione dell'energia solare avvenga solo attraverso celle di silicio; si pu\u00f2 anche sfruttare l'elevato gradiente di temperatura tra le zone in ombra e quelle alla luce. La luce pu\u00f2 altres\u00ec essere riflessa tramite specchi e usata sia come tale per illuminare le strutture che come fonte di calore per processi agricoli e industriali.\nCelle a combustibile.\nLe celle a combustibile dello Space Shuttle funzionano regolarmente fino a 17 giorni consecutivi; sulla Luna sarebbero necessarie per 14,75 giorni - la durata di una notte lunare. Durante il giorno lunare i pannelli solari (sia fotovoltaici che termici) potrebbero essere usati per produrre l'elettricit\u00e0 necessaria per scindere nuovamente l'acqua (che \u00e8 lo \"scarto\" delle celle a combustibile) in idrogeno e ossigeno da usare durante la notte lunare successiva.\nL'attuale tecnologia delle celle a combustibile \u00e8 ancora migliore rispetto a quelle impiegate sullo Space Shuttle, le celle a membrana a scambio protonico (\"Proton Exchange Membrane\", PEM) sviluppano meno calore, richiedono pertanto radiatori meno ingombranti e risultano essere pi\u00f9 leggere e quindi pi\u00f9 economiche da lanciare dalla Terra.\nTrasporti.\nSulla superficie.\nGli occupanti della base avranno necessit\u00e0 di muoversi su lunghe distanze per trasferire merci da e verso moduli e navi e per condurre ricerche scientifiche su ampie aree della superficie lunare per lunghi periodi. Le possibili soluzioni includono numerose varianti, da piccoli rover aperti a laboratori mobili pressurizzati, a veicoli che si spostano volando o saltando.\nI rover sono utili se il territorio non \u00e8 troppo inclinato o corrugato. A tutt'oggi i rover che hanno operato sulla superficie lunare sono quelli del programma Apollo (\"Lunar Roving Vehicle\", LRV, con equipaggio) e quelli del programma Lunokhod (automatici). Gli LRV sono rover aperti per due persone ed \u00e8 allo studio della NASA un laboratorio mobile pressurizzato. L'Unione Sovietica progett\u00f2 alcune varianti del Lunokhod per poterli adattare a missioni con equipaggio sulla Luna e su Marte; questi rover sono chiusi e pressurizzati, adatti a missioni lunghe.\nQualora pi\u00f9 basi venissero insediate sulla Luna, queste potrebbero essere collegate permanentemente attraverso sistemi ferroviari; sono stati proposti sia veicoli convenzionali che veicoli basati sulla levitazione magnetica (Mag-Lev). Questi ultimi sono particolarmente interessanti dato che non vi \u00e8 atmosfera che freni i treni con la propria resistenza, consentendo il raggiungimento di velocit\u00e0 notevoli. Una particolarit\u00e0 dei treni lunari tuttavia sar\u00e0 il fatto che ogni vagone deve essere sigillato ed attrezzato con sistemi di supporto vitale; devono essere inoltre molto resistenti in caso di deragliamento, dato che la perforazione del vagone potrebbe portare rapidamente alla morte degli occupanti.\nVeicoli in grado di volare con e senza equipaggio, da usare in aree difficili, sono state proposte alla NASA dalla Bell Aerosystem.\nVerso lo spazio.\nUna base lunare avr\u00e0 bisogno di mezzi efficienti per trasportare persone e merci tra la Terra e la Luna e successivamente tra la Luna e le altre destinazioni nello spazio interplanetario. Un vantaggio della Luna \u00e8 il suo campo gravitazionale relativamente debole, che rende facile lanciare oggetti verso la Terra. L'assenza di un'atmosfera \u00e8 un vantaggio e uno svantaggio - non esiste resistenza al lancio, ma \u00e8 impossibile usare dei paracadute per rallentare la discesa sulla Luna, rendendo necessario impiegare del carburante per frenare. Un'alternativa possibile per le merci \u00e8 circondare il carico con sistemi di ammortizzamento dell'urto - palloni o materiali leggeri - qualcosa di analogo \u00e8 stato provato con il programma Ranger, dove \u00e8 stato usato del legno di balsa.\nAltre possibilit\u00e0 per lanciare materiale dalla Luna verso lo spazio esterno sono la catapulta elettromagnetica (\"mass driver\"), ovvero un binario su cui un veicolo viene accelerato elettromagneticamente, e l'ascensore spaziale, per trasportare uomini e merci ad una stazione spaziale posta in un punto lagrangiano tra Luna e Terra. \u00c8 stato anche proposto un \"cannone\" spaziale, in cui l'accelerazione ai carichi verrebbe impressa da gas riscaldato.\nSviluppo economico.\nPer una sostenibilit\u00e0 a lungo termine, una colonia spaziale dovrebbe essere autosufficiente o andarci molto vicino. L'estrazione mineraria e la raffinazione di materiali lunari da usare sulla Terra o in altri luoghi del sistema solare potrebbe essere una buona fonte di sostentamento, dato anche il minor costo energetico necessario rispetto alla Terra per lanciare i prodotti nello spazio.\nEsportare verso la Terra potrebbe tuttavia essere pi\u00f9 problematico e costoso; un materiale interessante potrebbe comunque essere l'elio-3, raro sulla Terra, prodotto dal vento solare che si \u00e8 accumulato sulla superficie lunare nei miliardi di anni e che potrebbe rappresentare un combustibile utile per i reattori a fusione nucleare. Tuttavia l'abbondanza esatta dell'elio-3 sulla Luna non \u00e8 nota; la Cina ha posto la misura di tale abbondanza tra gli scopi del suo programma di esplorazione lunare.\nTra le altre opportunit\u00e0 economiche rientrano il turismo, la possibilit\u00e0 di produrre materiali in ambienti sterili, nel vuoto e a bassa gravit\u00e0, la ricerca e la manipolazione di materiali potenzialmente pericolosi sulla Terra e lo stoccaggio a lungo termine delle scorie nucleari.\nLa bassa gravit\u00e0 potrebbe far nascere specialit\u00e0 sportive quali il volo umano, da praticarsi sotto grandi cupole pressurizzate.\nLe tecnologie sviluppate da una colonia lunare possono probabilmente trovare applicazione in altri ambienti altrettanto ostili, favorendo la colonizzazione di altri corpi celesti come ad esempio Mercurio.\nLe colonie lunari nella fantascienza.\nLe colonie lunari sono presenti in numerosi romanzi, racconti e film di fantascienza, bench\u00e9 non tutti abbiano la colonia in s\u00e9 come elemento centrale della trama. Alcuni esempi di classici sono il romanzo \"La Luna \u00e8 una severa maestra\" di Robert Heinlein (1965) e il film \"\" di Stanley Kubrick. La serie televisiva \"Spazio 1999\" ha per protagonista la base lunare Alpha su una Luna scagliata fuori dalla propria orbita ed errabonda nello spazio, a causa di un fenomeno collegato alla concentrazione di scorie nucleari in stoccaggio."}
{"id": "535464", "revid": "31886", "url": "https://it.wikipedia.org/wiki?curid=535464", "title": "Personaggi di Majora's Mask", "text": "Come in ogni episodio della saga di \"Zelda\", l'interazione con i personaggi non giocanti \u00e8 una caratteristica fondamentale del gioco.\nQuello che segue \u00e8 l'elenco dei personaggi principali di \"Majora's Mask\".\n??? (mano).\n\u00c8 una mano che alla mezzanotte di qualsiasi giorno, esce dal gabinetto dello Stock Pot Inn e chiede della carta a Link. In cambio gli d\u00e0 un pezzo di cuore.\n\"Alieni\".\nSono dei fantasmi che (ogni anno in cui c'\u00e8 il Carnival of Time) fanno irruzione nel Romani Ranch dalle 2:30 a.m. del primo giorno fino alle 5:15 dello stesso giorno; vengono con una palla di luce e cercano di arrivare al granaio per rubare le mucche (per un motivo ignoto). Se Link riesce a difendere le mucche ricever\u00e0 una bottiglia di latte. Se non ci riesce, Romani( la sorellina minore di Cremia) verr\u00e0 rapita insieme alle mucche e riportata al terzo giorno con la memoria cancellata. Se si rallenta il tempo, l'attacco sar\u00e0 pi\u00f9 lento, ma durer\u00e0 di pi\u00f9.\nAnju.\n\u00c8 la ragazza che gestisce, insieme alla madre, lo Stock Pot Inn. \u00c8 molto smemorata e terribile come cuoca; si scusa sempre con tutti. \u00c8 la fidanzata di Kafei, e attende impaziente il suo ritorno (dato che lui si nasconde e perch\u00e9 le ha promesso di andare da lei al termine del terzo giorno, per sposarla). Passa tutta la durata del primo giorno alla reception, preparando anche il pranzo per sua nonna (che per\u00f2 si rifiuta ostinatamente di mangiare, perch\u00e9 detesta il modo in cui la nipote cucina). Se nel pomeriggio dello stesso giorno, se le si parla con la maschera di Kafei, lei dar\u00e0 a Link un appuntamento notturno nella cucina. Durante l'appuntamento Link le promette di ritrovare Kafei e ottiene una lettera per quest'ultimo. Anche nel secondo giorno (solo se \u00e8 in corso la missione secondaria tra Kafei e Anju) lei si trover\u00e0 alla reception. Se no, alla reception sar\u00e0 presente la madre e di conseguenza la ragazza andr\u00e0 al Laundry Pool a cercare Kafei, ma egli non comparir\u00e0. Durante la notte di questo giorno Anju ha una discussione con la madre perch\u00e9 quest'ultima sostiene che Kafei l'abbia abbandonata e che sia fuggito con Cremia, un'amica di Anju. Nel terzo giorno fa le pulizie nella camera degli artisti di Gorman. Nella notte o rimarr\u00e0 nella sua camera ad attendere Kafei oppure fuggir\u00e0 al Romani Ranch con la madre e la nonna.\nNonna di Anju.\n\u00c8 la nonna di Anju. \u00c8 una signora molto anziana e piuttosto rimbambita e ama raccontare le storie, e scambia sempre Link per Tortus, il padre di Anju nonch\u00e9 suo figlio. Racconta due storie ma son troppo lunghe e Link si addormenta ascoltandole. Se Link riesce a restare sveglio per tutta la durata delle storie (usando la \"All-night Mask\") avr\u00e0 un pezzo di cuore. Nel diario della nonna si legge che la loro famiglia si trasferir\u00e0 il terzo giorno al Romani Ranch per rifugiarsi dalla Luna (Anju e Cremia sono amiche). Si pu\u00f2 anche assistere ad un dialogo tra Anju e sua nonna, che fa di tutto per non mangiare il cibo preparato dalla nipote. Questa donna sembra aver lavorato come insegnante nella citt\u00e0 di Clock Town, e a volte nomina il nome \"Gampy\", che si presume essere il nome della madre di Anju oppure, molto probabilmente, si riferisce al suo defunto marito. Non a caso la vecchia nonna viene chiamata Granny (che \u00e8 una storpiatura del nome Grandma=Grandmother=Nonna), e si pensa dunque che \"Gampy\" stia per Grandpa, ovvero nonno.\nMadre di Anju.\n\u00c8 la madre di Anju. \u00c8 una signora con i capelli raccolti e la si pu\u00f2 vedere qualche volta alla reception. Se le si parla con la maschera di Kafei, si arrabbia molto (perch\u00e9 Kafei \u00e8 sparito e perch\u00e9 sostiene che tra lui e Cremia ci sia un flirt.) Questa ipotesi viene confermata dalla conversazione tra lei e la figlia Anju, che avviene alle 9:30 p.m. del secondo giorno, e che Link pu\u00f2 origliare entrando dalla \"sua\" camera (pu\u00f2 farlo solo se \u00e8 in possesso della chiave che riceve parlando ad Anju il primo giorno, prima delle 4 del pomeriggio), mettendosi davanti allo squarcio che c'\u00e8 nel muro.\nSi sente infatti una discussione tra madre e figlia, dove la prima sostiene che Kafei sia scappato con Cremia e che l'abbia abbandonata, proprio come suo marito ha fatto con lei. Nella notte del terzo giorno, (se si \u00e8 iniziato il quest'tra Kafei e Anju), sta nella casa di Romani a incolparsi di aver educato in tal modo la figlia (Anju infatti rimarr\u00e0 nella sua camera ad attendere Kafei). Nel diario della nonna si legge il nome Gampy, nome che potrebbe essere quello della madre di Anju.\nShikashi.\n\u00c8 un uomo che gestisce l'osservatorio astronomico di Clock Town e consente ai Bombers di utilizzare il laboratorio come nascondiglio segreto. Passa le giornate a passeggiare avanti e indietro con le mani dietro la schiena.\nAveil.\nAveil \u00e8 il capo dei pirati presenti sulla Great Bay Cost. Link non la incontra mai, la vede soltanto mentre la spia dall'alto da una finestra, mentre sta sgridando una ragazza della ciurma, perch\u00e9 vuole impossessarsi delle uova di Lul\u00f9 e i pirati non sono ancora riusciti a rubarle agli Zora.\nBanchiere.\n\u00c8 un ragazzo (non si capisce se maschio o femmina) che gestisce la banca di Clock Town; per riconoscere i clienti, segna il loro nome con uno speciale inchiostro, il che permette a Link di usare la banca anche quando \u00e8 trasformato. Si muove sempre, anche se \u00e8 inginocchiato. Se il numero delle Rupie che Link vi deposita (non \u00e8 obbligatorio farlo) arriva a 5000, otterr\u00e0 un pezzo di cuore.\nI Fratelli Castoro.\nSono due castori che abitano sulla Great Bay, dietro una cascata. Collezionano bottiglie, e ne daranno una a Link se li batter\u00e0 nella corsa (a nuoto) tra le loro dighe.\nGrande Goron.\nQuesto enorme Goron si trova sul Snowhead. Passa il tempo a soffiare, per via di una maledizione lanciatagli da Skull Kid, che lo costringe a soffiare e lo rende invisibile, provocando un fortissimo vento.Se Link gli suona la Goron Lullaby, il Biggoron si addormenter\u00e0, cadendo quindi nel crepaccio. Nella primavera che viene sconfiggendo Goth, lui sta seduto in una pietra a Snowhead, affermando di non ricordarsi nulla.\nProprietario del Negozio di Bombe.\n\u00c8 un ragazzo calvo che gestisce un negozio di bombe nella zona ovest di Clock Town. \u00c8 il figlio della vecchietta che viene attaccata dal ladro Sakon nella mezzanotte del primo giorno.\nI Bomber.\n\u00c8 una societ\u00e0 formata da sei bambini un po' birichini, di cui cinque sono sempre in giro e uno fa la guardia all'ingresso dell'Osservatorio Astronomico. Il loro scopo \u00e8 quello di aiutare i cittadini. Il loro capo (quello col cappello rosso) si chiama Jim.\nSe Link (ancora sotto forma di Deku Scrub) riuscir\u00e0 a entrare nel gruppo (Jim gli proporr\u00e0 un gioco: deve ritrovare tutti e cinque i Bombers che sono nascosti nella citt\u00e0, prima dell'alba del giorno successivo) ricever\u00e0 un codice che dovr\u00e0 dare al sesto Bombers per andare all'Osservatorio Astronomico. Se riuscir\u00e0 a entrare nel clan anche in forma umana, ricever\u00e0 il \"Bomber's Notebook\", un taccuino dove vengono segnate le persone e i favori che gli si promette.\nCremia.\n\u00c8 la ragazza che si occupa del Romani Ranch (cedutole dal padre, ora anziano), famoso per il suo latte squisito (venduto al Milk Bar). Vive con la sorellina Roman\u00ec, che parla sempre di strani \"alieni\", ma la ragazza non crede alle parole della piccola. Ultimamente ha dei problemi nel consegnare il latte, perch\u00e9 viene sempre attaccata da due delinquenti (che non sono altro che i fratelli Gorman mascherati da ninja). Se Link la aiuta a difendere il latte, gli dar\u00e0 la \"Romani's Mask\" (in seguito dar\u00e0 200 rupie o un abbraccio). Si dice che Cremia sia innamorata di Kafei, il futuro marito della sua amica Anju, e per questo motivo n\u00e9 lei e n\u00e9 Kafei piacciono alla madre di Anju. Nonostante il fidanzamento dei due, Cremia \u00e8 molto felice per loro, e non ha mai fatto nulla per ostacolarli.\nDampei.\n\u00c8 il becchino del cimitero d'Ikana. Passa le giornate a passeggiare nel cimitero, con un badile sulla spalla. Nella sua versione di , rispetto alla versione di Hyrule, ha paura dei fantasmi: infatti, parlandogli col \"Captain's Hat\", una maschera, scapper\u00e0 terrorizzato e si chiuder\u00e0 in casa.\nDarmani III.\nDarmani \u00e8 l'eroe dei Goron. Quando il lungo inverno \u00e8 sceso sulla montagna, \u00e8 partito verso il Snowhead Temple per capirne le cause, ma \u00e8 stato scaraventato in un dirupo da un vento formidabile (ovvero il soffio di Biggoron), ed \u00e8 morto. Dopo che Link gli suona la Song of Healing, ricever\u00e0 la \"Goron Mask\", che lo trasformer\u00e0 in Darmani. Ha un rapporto molto stretto con l'Anziano Goron (si dice che siano padre e figlio) e con suo figlio (che considera Darunia il suo mito, e che stando a quanto detto prima dovrebbe essere il fratellino di Darmani). In questa forma, Link potr\u00e0 competere con i Goron e partecipare anche alle loro tradizioni (come la Goron' Racetrack) e potr\u00e0 anche rotolare a velocit\u00e0 folle e sbloccare nuovi passaggi.\nMaggiordomo Deku.\n\u00c8 il maggiordomo del Deku King. Quando Link riporta la Principessa Deku dal Re, il maggiordomo lo sfider\u00e0 a una corsa (molto simile a quella di Damp\u00e8 in \"Ocarina of Time\"); se Link vince, avr\u00e0 la \"Mask of Scent\". Suo figlio \u00e8 stato esiliato nel Lost Wood da Skull Kid quando, maledicendo Link e trasformandolo in un Deku Scrub, ha fuso la sua anima con quella di Link, trasformandolo in una strana pianta, che Link pu\u00f2 incontrare all'inizio del gioco. Ogni volta che incontra Link, il maggiordomo si inchina sempre.\nRe Deku.\nIl Re dei Deku \u00e8 molto impulsivo, e non esita a infliggere torture a una povera scimmietta, accusata di avere rapito la Principessa Deku, anche se non ci sono prove della sua colpevolezza.\nPrincipessa Deku.\nFiglia del Re Deku, viene rapita da Odolwa. Quando Link la trova, la riporta al palazzo dentro una bottiglia. Appena la Principessa vede la scimmia torturata, picchia il padre e gli ordina di liberarla.\nEpona.\n\u00c8 la cavalla di Link (in realt\u00e0 apparteneva a Malon di Ocarina Of Time, che l'ha regalata a Link perch\u00e9 lui l'ha salvata); ha il manto marrone e una criniera chiara. Viene catturata dallo Skull Kid all'inizio del gioco, per poi ricomparire misteriosamente nel Romani Ranch. Link pu\u00f2 montare Epona solo nella sua forma umana. Per chiamarla, Link deve suonare la \"Epona's Song\", ed Epona comparir\u00e0 immediatamente, preceduta da un nitrito. Il nome di Epona deriva da una figura mitologica di origine gallica dal nome celtico di Epona.\nEvan.\nSuona il piano nella band \"Indigo-go's\", e ne \u00e8 il leader. \u00c8 un tipo molto orgoglioso, e invidia il talento creativo di Mikau e di Japas. Se Link (non trasformato in Mikau) gli suona la \"jam session\" che ha composto con Japas, otterr\u00e0 un pezzo di cuore.\nBemolle &amp; Diesis, i Fratelli Mortaldi.\nSono i due fantasmi compositori. Diesis si \u00e8 dedicato a una musica malefica, e Bemolle chiede a Link di suonare a Diesis la \"Song of Storms\" per fargli sapere come stava male per colpa sua.\nPescatore.\n\u00c8 il pescatore che gestisce un negozio (e ci vive anche) in riva all'oceano. Si lamenta del fatto che ultimamente l'acqua sia troppo calda e sporca per pescare. Nel suo negozio ha un cavalluccio marino, il quale chiede aiuto a Link. Il pescatore lo ceder\u00e0 solo in cambio di una foto di una delle donne pirata (Link deve avere una bottiglia vuota per trasportarlo).\nCollezionista di anime.\n\u00c8 uno spirito vagante nell'Ikana Canyon, e aiuta Link ad entrarvi. Sa leggere nel cuore delle persone. Porta un mantello viola e al posto del viso ha una macchia rossa (molto probabilmente \u00e8 un occhio). \u00c8 il proprietario di un gioco vicino alla casa di Pamela; il gioco consiste nello sconfiggere 4 fantasmi senza perdere pi\u00f9 di tre cuori. Se Link vince il gioco, avr\u00e0 un pezzo di cuore.Lo si pu\u00f2 ritrovare nel tempio segreto alla sorgente del fiume .Qui Link deve sconfiggere tutti i miniboss sconfitti nei templi. In cambio ricever\u00e0 un frammento di cuore.\nFratelli Gorman.\nI fratelli Gorman sono tre in tutto: i primi due vivono nella fattoria a sinistra della Milk Way (Via del Latte), il terzo \u00e8 un onesto uomo d'affari che lavora in un circo, di cui \u00e8 il direttore. I due fratelli nella fattoria passano il tempo ad ostacolare in ogni modo il Romani Ranch, arrivando ad attaccare Cremia mentre trasporta il latte verso il Milk Bar. Quando Link li incontra nel loro Ranch, lo sfidano a una corsa a cavallo; se Link vince, ottiene la \"Garo Mask\" (i due fratelli la indossavano durante gli attacchi alla carrozza trasportante il latte guidata da Cremia). Il terzo fratello si affligge dopo aver scoperto che, in seguito a un discorso con Madame Aroma, il lavoro commissionatogli per il Carnival of Time \u00e8 stato cancellato a causa di Lulu che ha perso la voce, cos\u00ec passa le notti al Milk Bar a ubriacarsi; quando Link suona la \"Ballad of the Wind Fish\" una delle prime canzoni degli \"Indigo-go's\" nonch\u00e9 quella che li ha resi famosi, lui gli confessa di essere entrato nel mondo dello spettacolo per via di quella canzone, all'epoca cantata dalla madre di Lulu. Per ricompensa, Link riceve la \"Circus Leader Mask\".\nAnziano Goron.\n\u00c8 il patriarca dei Goron. Suo figlio \u00e8 ancora un bambino (relativamente ai Goron) e pare che anche Darmani sia suo figlio; dato il suo fisico (e la sua memoria), il Goron \u00e8 estremamente vecchio. Viene scongelato da Link - Darmani e insegna a quest'ultimo la ninna nanna dei Goron da suonare al figlio e al Biggoron che si trova in cima al Snowhead, in entrambi i casi per farli addormentare.\nFiglio dell'Anziano Goron.\nIl figlio dell'Anziano Goron non fa altro che piangere tutto il giorno, torturando i poveri Goron nella caverna. Solo con la \"Goron Lullaby Intro\" si calma. Adora Darmani, chiamandolo \"Darmi\". Dopo la sconfitta di Goth gestisce la Goron Racetrack (una gara di Goron che si svolge annualmente, con l'arrivo della primavera) e invita Link - Darmani a prendervi parte.\nGrog.\n\u00c8 un ragazzo (ma somiglia di pi\u00f9 a un vampiro) che alleva i pulcini nel Romani Ranch; sa che la Luna sta per cadere, e il suo unico dispiacere \u00e8 di non potere vedere crescere i pulcini. Se Link lo aiuta (deve far crescere i pulcini richiamandoli tutti quanti dietro di s\u00e9 suonando la marcia con l'ocarina, utilizzando la \"Bremen's Mask\"), gli dar\u00e0 la maschera di \"Bunny Hood\". Con questa maschera Link potr\u00e0 correre pi\u00f9 velocemente e fare salti pi\u00f9 lunghi\nGuru-Guru.\n\u00c8 un musicista che faceva parte del Circo di Gorman, e che confessa a Link di avere rubato la maschera del Capo (\"Bremen Mask\") perch\u00e9 ne era invidioso. Dopo la confessione la regala a Link, dato che a lui non serve pi\u00f9. Lo si trova di notte al Laundry Pool e nella camera dello Stock Pot Inn durante il giorno.\nL'Allegro Venditore di Maschere.\n\u00c8 il venditore di maschere a cui lo Skull Kid ha rubato \"Majora's Mask\". \u00c8 a conoscenza della storia di \"Majora's Mask\", proveniente da un'antica trib\u00f9 che, temendone il potere, la nascosero. \u00c8 un uomo gentile, ma si arrabbia quando Link non gli riporta la maschera. Le sue espressioni cambiano istantaneamente, come se fossero delle maschere (sorride, si arrabbia e piange). I cinque bambini che giocano sulla Luna hanno tutti il taglio di capelli del venditore. Non si sa se il venditore vuole la maschera per s\u00e9 o per evitare i danni che potrebbe causare. Da notare che sul suo zaino c'\u00e8 anche la maschera di Super Mario!\nDolcezza &amp; Tesoro.\nSono due giovani innamorati che gestiscono una sala giochi nella parte est di Clock Town. Sono sempre abbracciati e tutt'attorno ci sono dei cuoricini. Ogni giorno, propongono un tipo di gioco diverso:\nSe Link riesce a vincere i loro giochi per tre giorni di fila, gli daranno un pezzo di cuore.\nJapas.\n\u00c8 uno dei componenti della band Indigo-go's, con il taglio di capelli tipo \"figli dei fiori\". Se Link suona una \"jam session\" (che trova nel diario di Mikau) con lui, e poi la fa sentire ad Evan (ma non mentre \u00e8 trasformato in Mikau), il capo della band gli dar\u00e0 un pezzo di cuore.\nAka &amp; Ao.\nSono i due giocolieri del Circo di Gorman, e passano le giornate (escluso il terzo giorno) ad esercitarsi nella zona est di Clock Town e a ridere e scherzare. Di notte giocano a carte nella stanza dello Stock Pot Inn prenotata per gli artisti di Gorman. Se la sera prima si ha ottenuto la \"Circus Leader Mask\", sar\u00e0 presente anche Gorman con i due.\nKafei.\n\u00c8 il figlio del sindaco e futuro marito di Anju. Prima delle nozze, lui e Anju avevano costruito le maschere per la cerimonia (\"Sun Mask\" e \"Moon Mask\"). Ma, mentre sta andando al Milk Bar per incontrare i suoi amici, Kafei incontra lo Skull Kid (da lui chiamato un piccolo demonio maschio), che lo trasforma in un bambino; in pi\u00f9, mentre si dirige dalla Great Fairy nella parte nord di Clock Town per chiederle aiuto, il ladro Sakon gli ruba la maschera per la cerimonia. Passa i tre giorni nella casa del Laundry Pool, nella quale si vede l'interno del Curiosity Shop (dove si vendono gli oggetti rubati). Se si parla con l'astronomo con la maschera di Kafei, si viene a sapere che Kafei faceva parte dei Bombers.\nSe Link lo aiuta a ritrovare la \"Sun Mask\" (seguendolo nell'Ikana Valley ed entrando nel nascondiglio segreto di Sakon), lui potr\u00e0 tornare da Anju (che lo aspetta allo Stock Pot Inn, nella sua camera), ed entrambi aspetteranno insieme che cada la luna (Link ricever\u00e0 la \"Couple Mask\"). Se Link ferma la Luna, Kafei sposa Anju (si vede nei titoli di coda, ma non si vede Kafei, anche se si intuisce che \u00e8 della stessa altezza di Anju)\nKamaro.\nKamaro era un grande danzatore, ora defunto. Dalla mezzanotte all'alba di qualsiasi giorno il suo fantasma si trova fuori dalla Clock Town, su uno dei grandi \"funghi\" di ghiaccio ai piedi delle montagne, ballando e cantando alla Luna. Se Link gli guarisce lo spirito, ricever\u00e0 la \"Kamaro Mask\".\nKeaton.\n\u00c8 una volpe gialla a tre code, che \u00e8 visibile solo se, indossata la \"Keaton Mask\", Link riesce a distruggere tutti gli arbusti che si muovono (ce n' \u00e8 un gruppo sulla Milk Way, sulle montagne, ma solo in versione primaverile e uno nella parte nord di Clock Town). A Link pone delle domande sul gioco e gli d\u00e0 un pezzo di cuore se risponde esattamente a tutte.\nKoume e Kotake.\nSono due vecchissime streghe che abitano nelle paludi: Kotake ha una boutique di pozioni, Koume lavora come guida turistica. Quest'ultima viene attaccata dallo Skull Kid mentre cercava funghi nei \"Woods of Mystery\" (simili ai \"Lost Woods\" in \"Ocarina of Time\") per sua sorella.\nIgos d'Ikana.\n\u00c8 il re dell'Ikana Castle; il suo regno \u00e8 andato in rovina, probabilmente anche per problemi interni, e ora \u00e8 sceso nell'oscurit\u00e0. Se Link riuscir\u00e0 a portarvici luce, per ricompensa gli insegner\u00e0 la \"Elegy of Emptiness\"\nLink.\nLink \u00e8 il protagonista di questa avventura (e di tutti gli altri episodi di Zelda). Alla fine di \"Ocarina of Time\", gli viene ridata la sua giovinezza perduta, e ora \u00e8 alla ricerca di un amico perduto(la fatina Navi). Aggredito da due fatine e dallo Skull Kid, viene privato della sua cavalla Epona e portato in un mondo a lui sconosciuto. Dopodich\u00e9 verr\u00e0 trasformato in un Deku Scrub dallo Skull Kid e conoscer\u00e0 Tatl (rimasta indietro nel tentativo di fermare Link, che stava inseguendo lo Skull Kid). In queste condizioni Link raggiunge la Clock Town e dopo essere sfuggito alla prima collisione e aver recuperato l'Ocarina riesce a ritornare normale. Si pu\u00f2 trasformare in un Goron e in uno Zora. In quest'avventura Link dovr\u00e0 fare un sacco di favori a molte persone (che per\u00f2, con l'inizio di un primo giorno qualsiasi si scorderanno di averlo incontrato) come difendere il Romani Ranch e aiutare il postino a fare esercizi mentali\nLink - Goro.\n\u00c8 un Goron chiamato appunto Link che \u00e8 sempre in viaggio. Arriva allo Stock Pot Inn verso le quattro del pomeriggio del primo giorno per prenotare una camera e se Link l'ha gi\u00e0 prenotata in precedenza, il Goron sar\u00e0 costretto a passare la notte fuori, seduto su una panchina. In questo caso, passa la notte a russare sonoramente e a prevedere il tempo del secondo giorno (parlando nel sonno)\nLul\u00f9.\n\u00c8 la cantante degli Indigo-go's, ma ha temporaneamente perso la voce. Per riacquistarla, Link le deve suonare la \"New Wave Bossa Nova\", imparata proprio dai figli (nati dalle uova schiuse) di Lulu (e forse di Mikau). \u00c8 una grande amica di Mikau. La sua melodica voce pu\u00f2 risvegliare la Grande Tartaruga con un'isola sulla schiena, che porter\u00e0 Link al Great Bay Temple. Dopo la sconfitta di Gyorg lei e il resto della banda si esibiscono nel loro concerto e anche Link - Mikau vi prender\u00e0 parte, essendo il chitarrista.\nMadame Aroma.\nMadame Aroma \u00e8 la moglie del sindaco Dotour nonch\u00e9 l'organizzatrice di tutte le feste di Clock Town. \u00c8 una donna molto corpulenta e se qualcuno le vuole parlare deve prima fissare un appuntamento. Se Link le promette di ritrovare Kafei, lei gli offrir\u00e0 la \"Kafei's Mask\". La notte del terzo giorno si trover\u00e0 al Milk Bar e a seconda di che cosa ha deciso di fare il giocatore (deve essere in corso il sub quest'di Kafei) o offrir\u00e0 a Link una bottiglia di latte del Romani Ranch, oppure ordiner\u00e0 al postino di lasciare la citt\u00e0.\nVenditore di Fagioli Magici.\n\u00c8 il venditore dei \"Magic Beans\"; Link lo incontra in una grotta sotto il Deku Palace. Passa le giornate a mangiare i suoi \"magic beans\".\nMaschera di Majora.\n\u00c8 una maschera usata da un'antica trib\u00f9 per alcuni rituali; si dice che un potere malefico si impossessi di chiunque la indossi. Secondo le leggende, i danni causati da \"Majora's Mask\" furono cos\u00ec grandi che, per evitare una catastrofe, la nascosero per sempre. Ma ora che la trib\u00f9 \u00e8 scomparsa, nessuno conosce i veri poteri di questa maschera. In ogni caso la maschera ha il potere di controllare lo Skull Kid, e di attingere da lui la forza per muoversi per conto suo. Pu\u00f2 darsi un corpo (\"Majora's Incarnation\") e, soprattutto, ha tanto potere da contrastare la forza dei Quattro Giganti.\nSpesso si vede lo Skull Kid/\"Majora's Mask\" provocare danni soprattutto psicologici pi\u00f9 che fisici (come quando trasforma Kafei in un bambino, il quale non subisce nessun danno fisico, ma soffre per la situazione in cui si trova). Anche quando si trasforma in \"Majora's Incarnation\" prevale il suo lato infantile, quando balla e canta in modo fastidioso.\nInoltre in nel negozio di Tom Nook puoi ottenere la \"Majora's Mask\" scambiandola per 6.000 punti al Servizio Raccolta Punti.\nMamamu Yan.\nMamamu Yan \u00e8 una donna piuttosto corpulenta che gestisce la corsa dei cani nel Romani Ranch. Il gioco consiste nello scegliere un cagnolino che possa arrivare per primo (\u00e8 meglio utilizzare la \"Mask of Truth\"). Se il cagnolino scelto arriver\u00e0 per primo e se si ottengono pi\u00f9 di 150 rupie, Mamamu Yan dar\u00e0 a Link un pezzo di cuore\nSindaco Dotour.\n\u00c8 il sindaco di Clock Town, un uomo estremamente indeciso che non riesce a risolvere la questione, sollevata da Mutoh e da Viscen, sull'abbandonare o no Clock Town. Solo con la \"Couple Mask\", Dotour riesce a prendere una decisione: ognuno \u00e8 libero di fare quello che ritiene pi\u00f9 saggio. \u00c8 sposato con Madame Aroma.\nMikau.\n\u00c8 il chitarrista degli Indigo-go's, e amante di Lul\u00f9. La sua storia \u00e8 come quella di Darmani: viene trovato moribondo da Link, in mezzo al mare, e riportato a riva. Qui, Mikau spiega a Link che nel tentativo di riprendersi le uova di Zora, \u00e8 stato ferito a morte dai pirati, che sono appunto i ladri. Dopo aver suonato e cantato un'ultima canzone, si accascia a terra e muore. Link gli suona la Song of Healing per curargli lo spirito e poi lo seppellisce e ottiene la \"Zora's Mask\", abbassando rispettosamente la testa per qualche istante. Questo \u00e8 forse l'episodio pi\u00f9 toccante e commovente dell'intero gioco. Con la forma di Zora, Link pu\u00f2 nuotare sott'acqua e camminare nel fondo del mare. Per sconfiggere i nemici pu\u00f2 difendersi con calci e pugni oppure utilizzare i Boomerang. Pu\u00f2 ovviamente competere con gli Zora e suonare addirittura nel concerto degli Indigo-go's, proprio come faceva il defunto Mikau.\nScimmie.\nSono quattro scimmiette, di cui tre chiedono a Link di liberare la quarta, accusata di avere rapito la Principessa Deku. Questa scimmietta insegner\u00e0 a Link la \"Sonata of Awakening\" per entrare a Woodfall.\nMr. Barten.\n\u00c8 il proprietario del \"Milk Bar\" nella zona est di Clock Town. Durante il giorno fa le pulizie, per preparare il bar bello pulito entro le dieci di sera e nel frattempo chiacchiera con Gorman. Di sera offre una bottiglia di latte normale per 20 rupie e una di latte del Romani Ranch per 200 rupie. Dopo le dieci di sera si rifiuta di far entrare nel bar coloro che non hanno la \"Romani's Mask\".\nMaestro Tek.\nTek \u00e8 il capo della squadra di carpentieri che lavorano dall'alba del primo giorno fino al tramonto del terzo giorno per ultimare la torre dei fuochi d'artificio per il Carnival of Time. Lo si vede sempre con le braccia incrociate e a ridere di qualcuno. Non vuole assolutamente lasciare la citt\u00e0, perch\u00e9 non crede che la Luna possa cadere su Termina, la ritiene una sciocchezza inventata da qualcuno, anche se nutre qualche timore pure lui. Durante la notte del terzo giorno, sta da solo vicino alla torre costruita dai suoi uomini e urla alla Luna sfidandola, incurante del pericolo incombente. Si dice che quest'uomo abbia dei figli (che sono fuggiti dalla citt\u00e0 per paura della luna) e anche una moglie (scomparsa durante la sua discussione con Viscen ed il sindaco). Mutoh \u00e8 molto arrabbiato con Kafei, perch\u00e9 non tollera il suo atteggiamento e la sua scomparsa, per questi motivi lo paragona ai suoi figli (lo crede infantile).\nVecchietta.\nQuesta vecchietta gestisce un negozio di bombe insieme al figlio. Nella mezzanotte del primo giorno viene attaccata dal ladro Sakon mentre attraversa la zona Nord di Clock Town. Se Link la difende lei gli dar\u00e0 una maschera capace di fare esplodere i massi e/o alcuni nemici (come i Dodongos). Per completare la subquest tra Kafei e Anju, non deve essere salvata.\nPamela.\nPamela \u00e8 una bimba che vive nella casa della musica nell'Ikana Canyon. Dentro casa nasconde suo padre, uno scienziato che studia i Ghibdo, che si sta trasformando in una mummia a causa della \"maschera Ghibdo\". Se Link lo cura con la \"Canzone del ristoro\", avr\u00e0 la maschera. Pamela \u00e8 molto protettiva verso suo padre, e cerca di non fargli vedere nulla di strano, perch\u00e9 \u00e8 sempre pronto a iniziare nuove e pericolose ricerche.\nPiratesse.\nSono un gruppo di donne dedite alla pirateria, ed hanno il loro rifugio nascosto vicino all'oceano. Sono state ingaggiate dallo Skull Kid per prendere le uova di Lulu. Tentano inoltre di entrare nel Great Bay Temple, ma vengono spazzate dai venti vorticosi che lo circondano.\nPostino.\n\u00c8 il postino della Clock Town. Gira dentro la citt\u00e0 due volte al giorno, prima per prelevare e poi per consegnare le lettere. Quando non \u00e8 in giro, resta in ufficio (dove vive) e fa esercizi mentali; e invita Link ad esercitarsi con lui e gli regala un pezzo di cuore se riesce nell'esercizio (deve contare fino a dieci senza guardare l'orologio). \u00c8 maniacalmente attaccato al suo dovere, e fino all'ultimo non lascer\u00e0 la citt\u00e0 perch\u00e9 deve lavorare. Nell'ultima notte vorrebbe scappare dalla citt\u00e0, ma \"non pu\u00f2, perch\u00e9 nessuno glielo ha permesso\". Cos\u00ec arriva all'insano tentativo di scriversi una lettera in cui si chiede se pu\u00f2 fuggire, ma senza successo. Se Link gli porta una lettera che lo libera da ogni vincolo (\u00e8 la lettera che Kafei ha scritto per sua madre. Viene consegnata a Link il terzo giorno dal proprietario del Curiosity shop, e il giocatore pu\u00f2 scegliere se consegnarla alla destinataria o darla al postino), lui scapper\u00e0 via saltellando felice dopo avergli dato il Postman's Hat. Nella notte del secondo giorno, esce di casa e va a imbucare la lettera citata in precedenza.\nRomani.\n\u00c8 la sorella minore di Cremia, e passa il tempo ad esercitarsi con l'arco per difendere le mucche da \"loro\" (ogni anno prima del Carnival of Time, alcuni Alieni attaccano il ranch per rubare le mucche); se fallisce nel difenderle, anche lei verr\u00e0 rapita. \u00c8 molto simpatica e loquace; d\u00e0 a Link il soprannome di grasshopper (cavalletta), perch\u00e9 \u00e8 verde e quando cammina sull'erba fa rumore. In alcuni momenti parla di s\u00e9 in terza persona. Inoltre, insegna a Link l\"'Epona's Song.\"\nJudo &amp; Marilla, le sorelle Rosa.\nSono le gemelle danzatrici del Circo di Gorman, si chiamano Marilla e Judo, che di notte si esercitano nella zona est di Clock Town. Se Link gli balla davanti con la \"Kamaro Mask\", insegnando loro i passi che volevano e avr\u00e0 un pezzo di cuore. Di giorno sono allo Stock Pot Inn, pensando ai passi da fare. Una \u00e8 nella camera prenotata dagli artisti, l'altra passeggia in giro per la locanda.\nSakon.\n\u00c8 il ladro dalla faccia sempre sorridente (grinning face). \u00c8 lui che ruba la \"Sun Mask\" a Kafei, e cerca di derubare la proprietaria del Bomb Shop nella mezzanotte del primo giorno. La roba che ruba viene portata al Curiosity Shop. Il suo nascondiglio si trova nell'Ikana Canyon, protetto da un enorme macigno che solo lui pu\u00f2 aprire. Dentro il nascondiglio, c'\u00e8 un meccanismo a difesa della \"Sun Mask\", il quale la fa cadere in un pozzo dopo un certo tempo. Se Link e Kafei (aiutandosi con dei pulsanti che rallentano il meccanismo) riescono a riprendersi la maschera, allora Kafei potr\u00e0 sposare Anju.\n\u00c8 l'unico umano che Link pu\u00f2 disarmare quando difende la vecchietta.\nIppocampo.\n\u00c8 il cavalluccio marino dato a Link dal pescatore in riva all'oceano. Chieder\u00e0 a Link di portarlo a \"Pinnacle Rock\" (una specie di abisso) e di liberare una sua amica prigioniera dei serpenti marini. Se Link la libera, ricever\u00e0 un pezzo di cuore. Inoltre, tra i buchi dell'abisso, ci sono anche 3 delle 7 uova Zora che Mikau stava cercando, e che Link deve portare al Laboratorio.\nShiro.\n\u00c8 un soldato che si trova nel covo delle Piratessa; Link lo pu\u00f2 veder solo attraverso la \"Lens of Truth\". Dice di avere chiesto aiuto per molto tempo, ma nessuno lo notava. In cambio di un po' di pozione rossa, dar\u00e0 a Link la \"Stone Mask\".\nSkull Kid, Bambino Perduto.\n\u00c8 l'antagonista di questa avventura, che ruba \"Majora's Mask\" dal Venditore di maschere. Cerca di distruggere Termina facendo precipitare la Luna sul mondo stesso.\nZubora &amp; Gabora.\nSono i fabbri che vivono nel cottage del Mountain Village. Il primo dei due \u00e8 un Hylia, l'altro \u00e8 un grande ammasso di ferro. Link pu\u00f2 temperare la sua spada normalmente o usando dell'oro puro vinto con la corsa dei Goron (nel secondo caso, il lavoro dei fabbri \u00e8 duraturo, mentre con la prima lavorazione, la tempera dura solo 100 colpi)\nPadre di Tingle.\n\u00c8 il proprietario del tiro a segno delle paludi. \u00c8 molto simile al proprietario del tiro a segno di Clock Town e dell'uomo della gara di fotografia (stesso modello, facce diverse).\nMaestro di Spada.\n\u00c8 un uomo che gestisce una scuola in cui si insegnano, previo pagamento, le mosse per attaccare il nemico con la spada. Abita nella parte ovest di Clock Town. Quando mancano cinque ore alla collisione \u00e8 accovacciato nel retro della scuola e trema dalla paura.\nTaya &amp; Tael.\nSono due fatine (fratello e sorella) che, per caso, incontrano lo Skull Kid (prima che questo venisse posseduto da \"Majora's Mask\") e fanno amicizia. Quando attaccano Link, Taya si intrattiene per fermarlo, e viene divisa dal fratello Tael. Taya \u00e8 una fatina un po' arrogante e svogliata e non fa altro che pensare al fratello, per tutto il tempo. Malgrado il suo carattere, Link potr\u00e0 contare su di lei nel corso della sua avventura\nI Giganti Guardiani.\nSono quattro giganti, che appaiono con delle gambe lunghissime, senza il busto, e con delle braccia che partono dall'enorme testa; hanno la pelle rossa e la barba verde. In passato hanno protetto Termina dai pericoli, e furono visti come d\u00e8i; al tempo in cui Link si trovava a Termina, erano pressoch\u00e9 dimenticati. Quando i quattro giganti si separarono e si diressero ognuno verso un punto cardinale diverso (per proteggere le corrispondenti aree) lo Skull Kid, loro amico, si sent\u00ec abbandonato. Egli, usando i poteri di \"Majora's Mask\", si vendic\u00f2 intrappolandoli in quattro maschere malefiche e chiudendoli in quattro templi. I quattro giganti vengono chiamati ad ogni Carnival of Time alla Clock Tower, per propiziare un buon raccolto. Anche Link dovr\u00e0 chiamarli dalla Clock Tower (usando la \"Oath to Order\") per fermare la Luna.\nPotrebbero essere associati ai Quattro Re Celesti del Buddhismo, delle divinit\u00e0 che (come i Giganti) sorvegliavano i quattro punti cardinali.\nKaegopa Gaebora.\n\u00c8 il grande gufo che Link incontra a Woodfall; il gufo aspetta da molto tempo un eroe che riesca a salvare Termina, e guida Link nelle sue avventure. Grazie alle \"owl statues\" (statue del gufo), Link pu\u00f2 spostarsi velocemente su tutta Termina.\nTingle.\nTingle \u00e8 un uomo di 35 anni, che per\u00f2 si rifiuta di crescere; \u00e8 alla continua ricerca di una fata tutta per s\u00e9 (crede di essere una specie di Kokiri). Come lavoro vende mappe, che disegna mentre \u00e8 sospeso in aria grazie ad un palloncino rosso. Se Link vuole parlargli, deve fare scoppiare il palloncino per fare cadere Tingle. \u00c8 il figlio dell'uomo della gara di fotografia: infatti, quando Link incontra quest'ultimo, lui parla tra s\u00e9 e s\u00e9 su qualcuno che si comporta in uno strano modo per la sua et\u00e0. Se Link gli porta una fotografia di Tingle, gli dar\u00e0 un pezzo di cuore (oltre a chiedergli di dire a Tingle di non vestirsi in quella maniera).\nToto.\n\u00c8 il manager degli Indigo-go's. \u00c8 un pesce basso e tarchiato, con bombetta e gilet bleu. Lo si trova alla residenza del sindaco e al Bar Latte.\nProprietaria della Sala della Fortuna.\n\u00c8 una ragazza dai capelli blu che gestisce il gioco d'azzardo nella parte Est di Clock Town. Far\u00e0 degli sconti a Link se questo si presenter\u00e0 come Deku o come Zora. Il gioco pu\u00f2 essere affrontato solo da Link - Darmani\nViscen.\nViscen \u00e8 il capitano delle guardie di Clock Town. Non va molto d'accordo con Mutoh, perch\u00e9 quest'ultimo non crede che la Luna stia per cadere. Viscen cerca di convincere il sindaco Dotour a fare evacuare la citt\u00e0 immediatamente per cercare riparo. Quando il sindaco decide che ognuno \u00e8 libero di fare quello che ritiene pi\u00f9 saggio, Viscen e le guardie restano nella citt\u00e0. Durante il terzo giorno le guardie si tengono una mano sul cuore e dicono a Link di fuggire pi\u00f9 in fretta che pu\u00f2.\nZelda.\nSebbene appartenga alla saga di \"Zelda\", in questo gioco la Principessa di Hyrule appare solo per pochi attimi, quando Link rientra in possesso dell'Ocarina of Time. Al solo tocco, Link ricorda quando Zelda gli ha affidato l'Ocarina e gli ha ricordato la \"Song of Time\"."}
{"id": "535469", "revid": "287204", "url": "https://it.wikipedia.org/wiki?curid=535469", "title": "Mario Scotti (bassista)", "text": "Biografia.\nInizia facendo parte nel 1963/64 del gruppo Five Continentals in Emilia-Romagna noti anche come \u00abla risposta Italiana ai Beatles\u00bb.\nNel 1965 suona al Festival di Sanremo con Franco Tozzi nel gruppo Pard's, incidendo il secondo 45 giri dell'artista \"Non a caso il destino ci ha farro incontrare/Per questo amore\".\nNello stesso anno conosce Gianni Morandi registrando con lui alcuni dei suoi primi successi, suona inoltre nel complesso di Patrick Samson.\nFa parte nel 1967 dei \"Boa Boa\" a fianco di Pierfranco Colonna e con questo gruppo partecipa l'anno dopo alla tourn\u00e9e italiana di Jimi Hendrix.\nIn quegli anni suon\u00f2 con altri grandi della musica mondiale, tra i quali Jimmy Smith, leggendario organista americano.\nDal 1969 inizi\u00f2 a lavorare come turnista alla RCA Italiana di Roma e sempre in quell'anno\ncomincia per lui l'attivit\u00e0 Televisiva con l'Orchestra Ritmi Moderni della R.A.I.Tv Italiana.\nNella sua lunga attivit\u00e0 ha suonato e registrato anche con molti artisti italiani: Nini Rosso, Antonello Venditti (L.P. \"Lo Stambecco\", \"Lilli\", ecc.) con Patty Pravo, Lucio Dalla (\"Anidride Solforosa\", \"Anna Bell'Anna\", \"Nuvolari\" ecc.), Claudio Baglioni (da \"Piccolo Grande Amore\" a \"Solo\"), Renato Zero (\"Invenzioni\", \"Zerolandia\" ecc.), Francesco De Gregori (\"Bufalo Bill\", \"Generale\", \"Donna Cannone\", \"Scacchi e Tarocchi\", \"Titanic\") Anna Oxa, Mimmo Locasciulli, Loretta Goggi, Alessandro Haber, New Trolls e tanti altri. \nNel 1976 nei studi della RCA Italiana registra con Nan\u00e1 Vasconcelos e Saro Liotta un trentatr\u00e9 giri (\"L'attesa\") dedicato alla musica Etnico-Brasiliana.\nNel 1982 entra a far parte dell'Orchestra Europea unitamente alla Filarmonica di Vienna in una tourn\u00e9e in Giappone diretta dal Maestro Ritz Ortolani eseguendo Respighi, Strauss e musiche da film dello stesso Maestro (Africa addio, More, Happy to Dreamin').\nNel 1980 registra con Claudio Villa dieci concerti e altrettanti L.P. (Fonit Cetra) nella trasmissione \"Concerti all'Italiana\" unitamente alla Sinfonica di Torino diretta da Nello Ciangherotti. Sempre negli anni 80 partecip\u00f2 come esecutore ai maggiori Film Italiani e stranieri di musiche dirette dai Maestri Ennio Morricone, Armando Trovajoli, Riz Ortolani, Jerry Goldsmith, Michel Colombier.\nHa eseguito molte musiche dei citati Maestri insieme a grandi esecutori di livello mondiale come Benny Goodman (clarinetto) e Toots Thielemans (Chitarra e armonica cromatica). Ha suonato il basso nella canzone \"Autostrada\" del pianista e giornalista di Rai Isoradio Alessandro De Gerardis.\nNel 1983 registra un LP con Del Newman arrangiatore di Diana Ross. Nella sua carriera televisiva (dal 1969 al 1990) e quindi nelle varie trasmissioni alle quali ha prestato la sua opera (Domenica in; Al Paradise; Fantastico, G.B. Show; Europa Europa, Tot\u00f2 ti Voglio Presentare...ecc.) ha accompagnato i seguenti artisti stranieri di fama internazionale: Jos\u00e9phine Baker (cantante, ballerina show girl), Paco de Luc\u00eda, Eumir Deodato, Toots Thielemans, Ray Charles, Frank Rosolino, Dee Dee Bridgewater, Amii Stewart, e altri grandi della Musica Nazionale ed Internazionale. Nel 1990 suona nel gruppo denominato \"Les Aristocrates\" a Montecarlo e a Divonne Les Bain in Francia per un breve periodo.\nNel 1994 partecipa alla trasmissione \"Numero Uno\" dove accompagna Giorgia figlia di Giulio Todrani (in arte Giulio Sangermano). Nello stesso periodo diventa il fondatore (con Stefano Senesi, Nicola Distaso e Ruggero Brunetti), arrangiatore, direttore ed esecutore del gruppo Alta Tensione Big Band composto da 13 elementi, eseguendo musiche dei Tower of Power, Earth Wind &amp; Fire, Huey Lewis &amp; the News, Kenny Loggins, Ivan Links, Donald Fagen ecc. e altri grandi successi del R.&amp;B., suonando nei maggiori locali romani, come Saint Louis, Alpheus, Cineporto, Akab, Fonclea, ecc. accompagnando nel 1994 con la stessa orchestra presso lo Stadio Olimpico di Roma il brano \"Delitti Perfetti\" con l'autore \"Mimmo Locasciulli\".\nNonostante il successo riscosso anche tra gli addetti, l'orchestra vive altri cinque anni poi, per impegni professionali dei componenti, si scioglie.\nMuore a Roma il 2 novembre 2001 per cause naturali lasciando due figli, Andrea e Sabrina, avuti dalla moglie Fiammetta.\nDiscografia.\nPartecipazioni ad incisioni di altri artisti."}
{"id": "535472", "revid": "287204", "url": "https://it.wikipedia.org/wiki?curid=535472", "title": "Il Caff\u00e8 (rivista)", "text": ""}
{"id": "535473", "revid": "1632387", "url": "https://it.wikipedia.org/wiki?curid=535473", "title": "Edmund Burke", "text": "Per pi\u00f9 di vent'anni sedette alla Camera dei comuni come membro del partito Whig (i liberali), avversari dei Tories (conservatori). Viene ricordato soprattutto per il suo sostegno alle rivendicazioni delle colonie americane contro re Giorgio III, anche se si oppose alla loro indipendenza, controversia che condusse alla guerra d'indipendenza americana, nonch\u00e9 per la sua veemente opposizione alla Rivoluzione francese, espressa nelle \"Riflessioni sulla Rivoluzione in Francia\". Il dibattito sulla rivoluzione rese Burke una delle figure principali della corrente conservatrice del partito Whig (che soprannomin\u00f2 Vecchi Whig) in opposizione ai Nuovi Whig filo-rivoluzionari, guidati da Charles James Fox. \nLa polemica di Burke sulla Rivoluzione francese stimol\u00f2 il dibattito in Inghilterra. Ad esempio l'anglo-americano Thomas Paine rispose alle \"Riflessioni\" con \"I diritti dell'uomo\" mentre William Godwin scrisse l\"Inchiesta sulla giustizia politica\", condannando gli esiti sanguinosi della rivolta, ma senza ripudiare i principi che l'avevano ispirata, come fece invece Burke, che pubblic\u00f2 anche opere filosofiche sull'estetica e fond\u00f2 l\"Annual Register\".\nBiografia.\nNato a Dublino, in Irlanda, Edmund Burke era figlio di un avvocato protestante e di una donna cattolica, il cui cognome, prima del matrimonio era Nagle. Burke venne educato alla fede del padre e rimase per tutta la vita un anglicano praticante. Dopo aver frequentato la scuola dei Quaccheri a Ballitore (contea di Kildare), nel 1744 entr\u00f2 al Trinity College di Dublino. Nel 1747 fond\u00f2 un proprio circolo di discussione, l'Edmund Burke's Club. Si laure\u00f2 al Trinity College nel 1748 (la famosa istituzione lo ha onorato erigendogli una statua). Burke senior voleva che il figlio si inserisse nel mondo dell'avvocatura e lo mand\u00f2 quindi a Londra, nel 1750. Nella capitale inglese Burke cominci\u00f2 l'esercizio forense presso Middle Temple, una delle quattro associazioni professionali inglesi di cui deve essere membro ogni avvocato, ma ne usc\u00ec quasi subito.\nLa prima opera di Burke ad essere pubblicata fu \"A Vindication of Natural Society: A View of the Miseries and Evils Arising to Mankind from every species of Artificial Society\", apparso anonimo nel 1756. Progettato forse per attaccare i princip\u00ee \"anarchici\" dei filosofi illuministi che pretendono di fondare lo Stato sui teoremi della ragione, senza tener conto della complessit\u00e0 della natura umana, oltre e contro il suo intento satirico, si trasform\u00f2 in una denuncia dei mali della societ\u00e0 mercantile, che rappresentano il lato oscuro, non eliminabile, del progresso civile.\nNel 1757 pubblic\u00f2 un trattato di estetica, \"Un'indagine filosofica sull'origine delle nostre idee di Sublime e Bello\" (tit. or. \"A Philosophical Enquiry into the Origin of Our Ideas of the Sublime and Beautiful\"), che attir\u00f2 l'attenzione di importanti pensatori europei, come Denis Diderot e Immanuel Kant, ed \u00e8 ispirato in parte all'estetica che egli ricava dalla lettura del \"Paradiso perduto\" di John Milton. \nNel 1758, assieme all'editore Robert Dodsley, fond\u00f2 l'influente \"Annual Register\", una rivista su cui diversi autori commentavano i maggiori eventi di politica internazionale dell'anno precedente. A Londra Burke entr\u00f2 a far parte dei pi\u00f9 importanti circoli culturali e artistici, stabilendo rapporti con personalit\u00e0 come Samuel Johnson, Sir Joshua Reynolds, Giuseppe Baretti, David Garrick e Oliver Goldsmith.\nNello stesso periodo Burke conobbe William Gerard Hamilton. Quando Hamilton fu nominato Ministro per l'Irlanda, Burke divenne suo segretario - incarico che avrebbe svolto per tre anni - e lo segu\u00ec a Dublino. Nel 1765 Burke divenne segretario privato del marchese di Rockingham, esponente di spicco dei Whig, che, in quell'anno era diventato primo ministro. Lord Rockingham e Burke sarebbero rimasti amici e alleati fino alla prematura morte del primo, avvenuta nel 1782.\nImpegno politico.\nNel 1765 Burke entr\u00f2 nel Parlamento britannico, eletto alla Camera dei comuni. Il collegio elettorale, in cui si candid\u00f2, apparteneva alla categoria dei \u201cBorghi putridi\u201d, cio\u00e8 ai territori che, a causa di una ridotta popolazione, erano di fatto sotto il controllo di un notabile, solitamente il maggiore proprietario terriero della zona. Il collegio in questione era Wendover, \u201cfeudo\u201d di Lord Fermanagh, un alleato di Rockingham. In Parlamento Burke gioc\u00f2 un ruolo fondamentale nel dibattito sui limiti costituzionali dell'autorit\u00e0 regia. Si batt\u00e9 con forza contro un potere regio privo di restrizioni, sostenendo il ruolo dei partiti politici nel mantenere un principio di opposizione, in grado di arginare gli abusi del re o di \"lobby\" all'interno del governo. La sua pi\u00f9 importante pubblicazione sul tema fu \"Pensieri sulle cause del malcontento attuale\" (tit. or. \"Thoughts on the Cause of the Present Discontents\") del 1770. Burke appoggi\u00f2 le rivendicazioni delle colonie americane contro il governo di re Giorgio III e dei suoi rappresentanti. Fece sentire la sua voce anche contro le persecuzioni dei cattolici in Irlanda e denunci\u00f2 gli abusi e la corruzione operati dalla Compagnia britannica delle Indie orientali.\nNel 1769 Burke pubblic\u00f2, in risposta a George Grenville, il pamphlet \"L'attuale stato della Nazione\" (tit. or. \"The Present State of the Nation\"). Nello stesso anno acquist\u00f2 la piccola tenuta di Gregories, vicino a Beaconsfield. Il prezzo fu saldato per la maggior parte con denaro preso a prestito. Anche se questa tenuta di seicento acri conteneva una collezione d'arte, comprendente opere di Tiziano, nondimeno nei decenni seguenti si sarebbe dimostrata un pesante fardello finanziario. Sempre nello stesso anno fu iniziato in massoneria a Londra, nella Loggia Jerusalem N. 44. I suoi discorsi e i suoi scritti l'avevano ormai reso famoso e, tra l'altro, avevano fatto sospettare che fosse l'autore delle \"Lettere di Giunio\" (\"Letters of Junius\"), violenti attacchi contro il governo, che si riveleranno in seguito opere autografe del saggista Philip Francis. \nNel 1774 venne eletto a rappresentare Bristol, al tempo la seconda citt\u00e0 dell'Inghilterra e, quindi, un collegio in cui la contesa elettorale era abbastanza libera. Il suo discorso agli elettori, tenuto dopo la vittoria, si fece notare per la difesa dei principi della democrazia rappresentativa contro l'idea secondo cui gli eletti dovessero agire esclusivamente a difesa degli interessi dei propri elettori. Il supporto che Burke forn\u00ec al libero commercio con l'Irlanda e il suo sostegno all'emancipazione dei cattolici, argomenti impopolari tra i suoi elettori, gli fecero perdere il seggio nel 1780. Per il resto della sua carriera parlamentare, Burke rappresent\u00f2 Malton, un altro collegio elettorale controllato da Rockingham.\nSotto il governo \"tory\" di Lord North, la guerra in America and\u00f2 sempre peggio. Fu anche grazie ai discorsi di Burke che la guerra fin\u00ec. A questo periodo appartengono due delle sue opere pi\u00f9 brillanti: il discorso \"Conciliazione con l'America\" (\"Conciliation with America\") del 1775 e la \"Lettera agli Sceriffi di Bristol\" (\"Letter to the Sheriffs of Bristol\", 1777). La caduta del \"tory\" North riport\u00f2 il \"whig\" Rockingham al potere. Burke divenne Paymaster of the Forces (un lucroso incarico, relativo al finanziamento delle truppe) e consigliere privato del re, ma la morte inaspettata di Rockingham, avvenuta nel luglio 1782, pose fine al suo mandato dopo pochi mesi.\nBurke sostenne allora il nuovo governo formato dal Duca di Portland, in cui coabitavano i Whig e i Tory, una decisione che in seguito molti considereranno il suo peggior errore politico. Durante questo breve governo di coalizione continu\u00f2 a rivestire l'incarico di Paymaster. La coalizione cadde nel 1783 e fu seguita dal lungo governo \"Tory\" di William Pitt il Giovane, che dur\u00f2 fino al 1801. Burke rimase all'opposizione sino al 1793, anno in cui ruppe definitivamente con il leader Whig Charles James Fox e pass\u00f2, assieme ad altri esponenti del partito, come William Windham e il nipote di Rockingham, con i Tory di Pitt. Nel 1785 pronunci\u00f2 il famoso \"Discorso sui debiti del nababbo di Arcott\". L'attacco contro il Governatore del Bengala, Warren Hastings, ebbe come conseguenza l'incriminazione di Hastings. Il processo, di cui Burke fu il maggior promotore, dur\u00f2 dal 1787 fino alla definitiva assoluzione di Hastings nel 1794.\nGli anni seguenti furono caratterizzati invece dalla strenua lotta contro i principi della rivoluzione francese, in particolare con l'opera \"Riflessioni sulla rivoluzione in Francia\", opera di ispirazione conservatrice, controrivoluzionaria e storicista.\nUltimi anni e morte.\nNel 1794 Burke sub\u00ec un duro colpo, causato dalla morte del figlio Richard, a cui era molto legato. In quello stesso anno fin\u00ec il processo contro Hastings con sentenza di assoluzione. Burke sent\u00ec di aver fatto il suo tempo e, stanco, decise di lasciare il Parlamento. Il Re, che aveva apprezzato le sue posizioni sulla Rivoluzione francese, voleva nominarlo Conte di Beaconsfield, ma dopo la morte del figlio, a Burke non interessavano pi\u00f9 i titoli nobiliari. Accett\u00f2 solo una pensione di 2.500 sterline. Seppur modesto, il vitalizio fu contestato dal Duca di Bedford e dal Conte di Lauderdale. A loro Burke diede una bruciante risposta in \"Lettera a un nobile Lord\" (\"Letter to a Noble Lord\", 1796). In quello stesso anno uscirono i suoi ultimi scritti: le \"Lettere su una pace regicida\" (\"Letters on a Regicide Peace\"), nelle quali Burke si schierava contro i negoziati di pace con la Francia.\nMor\u00ec a Beaconsfield il 9 luglio 1797. Sebbene molti avessero proposto di inumarlo nell'Abbazia di Westminster con un funerale di Stato, il Parlamento prefer\u00ec attenersi al testamento lasciato dallo stesso Burke, che chiedeva di essere seppellito nella cattedrale di Beaconsfield.\nPensiero.\nEstetica: il Bello e il Sublime.\nL'estetica di Burke fu anticipatrice del romanticismo dei numerosi decenni successivi. \nIl Bello, secondo Burke, \u00e8 ci\u00f2 che \u00e8 ben formato ed esteticamente gradevole, quindi possiede bellezza, mentre il Sublime \u00e8 ci\u00f2 che ha il potere di costringerci a fare qualcosa e di distruggerci. \nNell'idea di Burke \u00e8 sublime \"tutto ci\u00f2 che pu\u00f2 destare idee di dolore e di pericolo, ossia tutto ci\u00f2 che \u00e8 in un certo senso terribile o che riguarda oggetti terribili, o che agisce in modo analogo al terrore\"; il sublime pu\u00f2 anche essere definito come \"l'orrendo che affascina\" (\"delightful horror\"). La natura, nei suoi aspetti pi\u00f9 terrificanti, come mari burrascosi, cime innevate, paesaggi crepuscolari o eruzioni vulcaniche, diventa dunque la fonte del Sublime perch\u00e9 \"produce la pi\u00f9 forte emozione che l'animo sia capace di sentire\", un'emozione per\u00f2 negativa, non prodotta dalla contemplazione del fatto in s\u00e9, ma dalla consapevolezza della distanza insuperabile che separa il soggetto dall'oggetto.\nLa preferenza del Sublime sul Bello rappresenta il segno del passaggio dal Neoclassicismo al Romanticismo tramite il gusto preromantico gi\u00e0 presente nel XVIII secolo, ad esempio con la poesia cimiteriale (ad esempio Edward Young e Thomas Gray) e l'ossianesimo.\nLe origini delle nostre idee del bello e del sublime, secondo Burke, possono essere definite comprendendo le loro strutture e le loro cause. In accordo alla fisica e metafisica aristotelica, il nesso causale pu\u00f2 essere suddiviso in cause formali, materiali, efficaci e finali. La causa formale della bellezza \u00e8 la passione d'amore; la causa materiale riguarda le caratteristiche degli oggetti, quali la grandezza, la morbidezza o la delicatezza dell'oggetto; la causa efficace \u00e8, ad esempio, la calma che l'oggetto provoca in noi; la causa finale \u00e8 la provvidenza divina. Burke fa degli esempi letterari, citando ad esempio il \"Paradiso perduto\" di John Milton.\nCritica alla Rivoluzione francese.\nL'ultima battaglia culturale di Burke fu quella contro la Rivoluzione francese. Dato il suo sostegno all'indipendenza americana e la campagna contro la prerogativa regia, la sorpresa fu grande nell'ambiente politico e culturale britannico quando Burke diede alle stampe le \"Riflessioni sulla Rivoluzione in Francia\" nel 1790. Il politico anglo-irlandese divenne uno dei primi critici della Rivoluzione francese, che considerava non un movimento diretto a creare una democrazia costituzionale e rappresentativa, bens\u00ec una violenta rivolta contro la tradizione e la legittima autorit\u00e0, un esperimento sconnesso dalla complessa realt\u00e0 della societ\u00e0 civile che, prevedeva, sarebbe finito in un disastro.\nGrandi ammiratori di Burke, come Thomas Jefferson e Charles James Fox, lo accusarono di essere diventato reazionario e nemico della democrazia. Thomas Paine scrisse \"I diritti dell'uomo\" nel 1791 come risposta a Burke. Peraltro, altri sostenitori della democrazia, come John Adams, e alcuni decenni dopo anche noti liberali, come Alexis de Tocqueville, concordarono con Burke, cos\u00ec come il drammaturgo italiano Vittorio Alfieri, contemporaneo di Burke, che pure era sempre stato un accanito critico dei regimi monarchici. \nInoltre, molte previsioni di Burke sullo sviluppo della rivoluzione furono confermate, con l'esecuzione di re Luigi XVI (21 gennaio 1793), il Terrore (1793-luglio 1794) e l'affermarsi del regime autocratico di Napoleone Bonaparte (1799-1814). Burke, pur essendo un giusnaturalista, non riconosce il fondamento razionale dei diritti umani sancita dalla rivoluzione. Scrive Burke nella sua opera:\nBurke attacc\u00f2 poi la Costituzione francese del 1791, approvata dall'Assemblea nazionale sulla base della Dichiarazione dei diritti dell'uomo e del cittadino del 1789: a suo dire la nuova costituzione preparava il terreno a disastri politici, negando altres\u00ec ogni paragone tra essa e il Bill of Rights inglese del 1689 (gloriosa rivoluzione), quello americano recente o perfino la dichiarazione d'indipendenza degli Stati Uniti d'America. Burke riconosceva la paternit\u00e0 sulla rivoluzione inglese degli empiristi come Locke e sul cambiamento della sensibilit\u00e0 a Newton e Hobbes (a differenza di conservatori come Giacomo Casanova che disconosceranno l'origine illuminista della rivoluzione francese), pur appartenendo alla corrente anti-utilitarista. Tuttavia traccia una netta divisione tra gli eventi inglesi e americani e quelli francesi, vedendo i secondi come un evento distruttivo e da deprecare. Tuttavia Burke non tiene in considerazione il legame che la cacciata e fuga del re cattolico Giacomo II Stuart, abbandonato dal suo esercito nel 1689 in favore dei protestanti Guglielmo III e Maria II ha comunque storicamente con la rivoluzione inglese di Cromwell (1649) in cui Carlo I fu decapitato come accadr\u00e0 a Luigi XVI, e che in Irlanda vi furono comunque scontri armati. Allo stesso tempo per\u00f2 entrambe le rivoluzioni furono attuate dal legittimo Parlamento britannico e non da una sommossa popolare. Egli cita i cromwelliani regicidi solo come paragone ai deputati \"radicals\" filo-giacobini del suo tempo.\nLa critica serrata che Burke muove nelle \"Riflessioni\" alla Rivoluzione francese parte da un nodo ed un presupposto fondamentali. Secondo lo statista anglo-irlandese, la rivoluzione francese \u00e8 irrimediabilmente destinata alla catastrofe, perch\u00e9 essa poggia le proprie fondamenta ideologiche su nozioni astratte, che hanno la pretesa di essere razionalmente fondate, ma che al contrario ignorano la complessit\u00e0 della natura e della societ\u00e0 umane. Burke considerava la politica da un punto di vista pragmatico, e rigettava le idee ed il razionalismo astratto dei filosofi dell'Illuminismo, come il marchese di Condorcet, secondo i quali la politica poteva essere ridotta ad un mero sistema basato sulla matematica e su una rigida logica deduttiva. \nFormatosi sugli scritti di Cicerone, Aristotele, Platone, Sant'Agostino nonch\u00e9 del giurista illuminista Montesquieu, Burke credeva in un governo basato sul \"sentimento degli uomini\", piuttosto che sul freddo raziocinio. Per tale motivo ricorrono spesso, nelle \"Riflessioni\", giudizi negativi e di aperta condanna contro tutti quegli esponenti dell'Illuminismo, soprattutto francese, come Voltaire (di cui ignora, in quanto considerato un proto-ideologo rivoluzionario, la concezione antipopolare e monarchica), Rousseau, Helv\u00e9tius, Turgot, che negavano o snaturavano i concetti del Peccato originale e della Divina Provvidenza, e dell'azione di quest'ultima all'interno della societ\u00e0 umana (seppur molti dei suoi ammiratori anche parziali prescinderanno da ci\u00f2, ad esempio Karl Popper, Hannah Arendt, Ernst Nolte, laicizzandone il pensiero).\nCome anglicano e \"whig\", Burke non condivide la nozione di \"diritto divino\" tipica dei sovrani cattolici, ma, contro Rousseau, egli difende il ruolo centrale del diritto alla propriet\u00e0 privata, della tradizione e del \"pregiudizio\" (quest'ultimo inteso come l'adesione di un popolo a un complesso di valori privi di giustificazioni razionali coscienti), la garanzia dei quali volge gli uomini ai comuni interessi di prosperit\u00e0 nazionale ed ordine sociale. Egli si mostra favorevole a riforme moderate e graduali, purch\u00e9 esse rientrino in un ordine costituzionale.\nBurke insiste sul fatto che una dottrina politica fondata su nozioni astratte come la libert\u00e0, l'uguaglianza e i diritti dell'uomo pu\u00f2 essere facilmente utilizzata da coloro che detengono o concorrono al potere per giustificare azioni tiranniche ed oppressive. In tal modo egli sembra profeticamente preannunciare i disastri e le atrocit\u00e0 che avverranno in Francia di l\u00ec a poco sotto la dittatura di Robespierre, durante il Regime del Terrore, sostenendo che nemmeno Rousseau stesso avrebbe appoggiato la Rivoluzione.\nSecondo Burke la capacit\u00e0 di ragionamento e discernimento degli uomini \u00e8 limitata ed essi preferiscono perci\u00f2 affidarsi proprio ai loro pregiudizi. Egli difende i \"pregiudizi\" umani in virt\u00f9 della loro utilit\u00e0 pratica: attraverso essi l'individuo pu\u00f2 determinare rapidamente le decisioni da prendere nelle situazioni incerte; in poche parole, negli esseri umani i \"pregiudizi\" possono essere buon senso e \u00abfanno dell'abitudine una virt\u00f9\u00bb.\nCause della Rivoluzione e suoi esiti secondo Burke.\nIn un discorso al Parlamento il 6 maggio 1790 attacc\u00f2 i costituenti francesi e afferm\u00f2 riguardo della Costituzione in preparazione, ancora monarchica: \nPur riconoscendo che la grande sommossa seguita agli Stati generali era avvenuta a causa di errori politici precedenti, Burke sosteneva che vi fossero interessi occulti di carattere finanziario dietro la Rivoluzione. Egli lanci\u00f2 inoltre un'accusa contro i filosofi dei circoli parigini e quegli ideologi giacobini dell'Assemblea Nazionale, come il vicario Siey\u00e8s, che, da \u00abarchitetti della rovina, stavano calpestando ogni regola e tradizione nell'astratto e pericolosissimo intento di fare tabula rasa del passato\u00bb. Rivolgendosi inoltre a tutti coloro che non rispettano la tradizione, radicatasi da secoli, li accusa di pura presunzione, condannando cos\u00ec la ragione individualistica e razionalistica per difendere quella collettiva e religiosa.\nEra infatti, secondo Burke, proprio contro la religione cristiana e la Chiesa che la Rivoluzione aveva mosso fin dall'inizio la sua pi\u00f9 feroce offensiva. Egli riconobbe nei primi atti dell'Assemblea, dominata dal dogma politico di Siey\u00e8s, un esplicito attacco al Cristianesimo, concretizzatosi nella confisca delle propriet\u00e0 della Chiesa e nella Costituzione civile del clero. Ma c'era qualcosa di pi\u00f9. Dietro alla secolarizzazione dei beni ecclesiastici come garanzia dell'emissione di un prestito nazionale e degli assegnati, egli intu\u00ec il mascheramento di un secondo attacco, altrettanto devastante, facente parte di una duplice congiura dai disegni ben pi\u00f9 occulti.\nBurke individu\u00f2 la prima parte di questa cospirazione nei \"philosophes\" e negli \"id\u00e9ologues\" come Siey\u00e8s che fin dagli inizi del secolo dominavano la cultura francese. Questi \"chierici laici\" (come li defin\u00ec Burke nelle \"Riflessioni\") erano stati inizialmente soggetti al controllo delle accademie, fondate verso la fine del XVII secolo da Luigi XIV. Durante i regni successivi, tuttavia, la loro emancipazione si era sempre accresciuta, essendo venuti meno, da una parte, il patrocinio della Corona con la presa di distanza di Luigi XV dagli enciclopedisti (conseguente all'attentato di Damiens e poi alla morte della Pompadour) e della Chiesa, e dall'altra il mecenatismo dell'aristocrazia, fino a trasformarsi in una vera e propria macchina ideologica. \"Philosophes\" e \"id\u00e9ologues\" si erano perci\u00f2 riorganizzati intorno ad imprese editoriali indipendenti, come quella che aveva varato il vasto progetto dell\"Encyclop\u00e9die\", guidate da sottili ideologi che miravano alla distruzione della religione cristiana. \nIl pericolo che Burke vide nel 1790 si rivel\u00f2 fondato: non solo Luigi XVI e Maria Antonietta finirono giustiziati, ma molti accesi sostenitori della rivoluzione (non solo i pi\u00f9 estremisti come i giacobini, gli hebertisti, ecc.) rimasero vittime di essa, come coloro che, girondini e foglianti, decisero di prendere le distanze dopo i massacri di settembre del 1792 e la proclamazione della Repubblica, avverando cos\u00ec i pronostici di Burke; tra essi gli enciclopedisti Condorcet (suicida in carcere) e Jean-Sylvain Bailly (quasi linciato dalla folla e poi ghigliottinato), e i girondini Jean-Marie Roland (suicida durante le fuga) e la moglie Manon Roland, gli ultimi quasi tutti \"rei\" di non aver votato a favore della condanna a morte del re o di capi d'accusa creati ad arte dal pubblico inquisitore Fouquier-Tinville (poi decapitato dai termidoriani) o di essere nemici dei montagnardi (Charlotte Corday, assassina di Marat).\nTuttavia, secondo Burke, dietro a molti di questi \"chierici\" radicali, si celavano figure pi\u00f9 sinistre e pragmatiche, denominate, nella terminologia burkeana, come \"speculatori\" (\"speculator\") o \"agitatori\" (\"stock-jobber\"). \nLa seconda parte in causa nella congiura era infatti rappresentata proprio dai creditori della Corona francese, che Burke definiva una \"lobby\" finanziaria. Suo scopo primario era quello di imporre gli assegnati come unica valuta legale in tutti i settori dell'economia francese. Nel medio-lungo termine tale consorteria intendeva imporre una dittatura sullo Stato e sulla stessa propriet\u00e0 terriera. Inoltre l'imposizione degli assegnati come unica carta moneta avrebbe generato di l\u00ec a poco un aumento vertiginoso del tasso d'inflazione ed una grave recessione.\nLa Rivoluzione quindi era stata provocata, secondo questa visione, dai creditori dello Stato, pronti ad impossessarsi dei terreni ecclesiastici per poter poi controllare tutta la societ\u00e0, e da una classe intellettuale laicista (atea o deista), dominata da un sentimento anticristiano, che aveva come unico scopo l'espropriazione e il sovvertimento del clero e della Chiesa.\nBurke credeva che l'intesa tra questi gruppi sovversivi non fosse affatto accidentale, infatti, nei vent'anni precedenti la Rivoluzione, dai germi seminati dalla cultura dei Lumi, erano nate grandi e pericolose cospirazioni, come quella degli Illuminati di Baviera, un gruppo che si era scisso dalla massoneria. In tutta Europa, intanto, gli Stati stavano sprofondando in un indebitamento sempre pi\u00f9 pesante, che li avrebbe ben presto condotti alla bancarotta, fino a divenire cos\u00ec facili prede dei loro stessi creditori.\nNella ricostruzione di Burke, questi creditori bancari e borghesi della Corona francese sarebbero stata la lobby finanziaria dietro la Rivoluzione, che era identificata in maniera simile a quella che, secondo i \"Tories\", aveva fatto istituire ai \"Whig\" la Banca d'Inghilterra durante il regno di Guglielmo III, fondando il debito pubblico al posto del debito della Corona britannica. In un passo delle \"Riflessioni\", Burke nomina gli \"agenti di cambio giudei\", ma a parte ci\u00f2 non parla mai di un \"complotto ebraico\", come accadr\u00e0 nel secolo seguente con i \"clich\u00e9\" antisemiti incentrati sulla \"finanza ebraica\" e sull'usura da essa esercitata.\nCelebrazione della figura di Maria Antonietta.\nIl secondo evento cruciale della Rivoluzione, cos\u00ec come Burke vedeva le cose nel 1789-90, era rappresentato dai fatti di Versailles del 5-6 ottobre 1789, quando la folla invase gli appartamenti di Luigi XVI e della sua famiglia, minacciando fisicamente il sovrano e costringendo la corte ad abbandonare la reggia. Egli descrive tutte le violenze morali perpetrate contro Maria Antonietta, prevedendone in un certo senso la fine brutale e umiliante (che avverr\u00e0 tre anni dopo sulla ghigliottina) finendo col fare di lei il simbolo della fine di un'et\u00e0 della cavalleria, da lui amaramente rimpianta, contrapponendo anche la civilt\u00e0 dell'onore a quella del denaro. Sebbene in questo punto sembri in qualche modo cedere al puro sentimentalismo, Burke ebbe per\u00f2 il grande merito di riportare alla memoria un importante concetto di sociologia storica. I filosofi della storia britannici e francesi, le cui opere erano ben note al Burke, concordavano tutti sul considerare lo sviluppo della cavalleria in epoca medievale, e soprattutto l'atteggiamento nei riguardi della donna idealizzata (si vedano i concetti amor cortese e dolce stil novo), quali fattori capitali per la formazione di quel codice di comportamento del \"gentiluomo\", sia aristocratico che delle \u00e9lite rurali ed urbane (si pensi alla \"gentry\"), che aveva modificato completamente il costume degli europei moderni rispetto a quello degli antichi.\n Questa immagine di Maria Antonietta come un'eroina della controrivoluzione e ultimo baluardo della vecchia civilt\u00e0 avr\u00e0 grande influenza su Fran\u00e7ois-Ren\u00e9 de Chateaubriand (quando ricorda nelle \"Memorie d'oltretomba\" il suo incontro con la regina e successivamente il ritrovamento delle spoglie della sovrana) e sul primo romanticismo francese, ma anche su personalit\u00e0 cattoliche del decadentismo come L\u00e9on Bloy (nel saggio \"La cavaliera della morte\"), intellettuali che contribuirono dopo la Rivoluzione alla costruzione del mito della \"regina martire\", ed in seguito su Stefan Zweig per il suo \"Maria Antonietta - Una vita involontariamente eroica\". \nNelle \"Lettere su una pace regicida\" (1795-96), prevedendo che la Francia tenter\u00e0 l'invasione del Regno Unito, ricorda che le sue previsioni si sono avverate e, ammonendo anche l'ambasciatore austriaco, che nessuna trattativa di pace si pu\u00f2 avviare col governo pi\u00f9 moderato del Direttorio, nato dalla reazione termidoriana ma guidato o sostenuto da molti degli stessi rivoluzionari regicidi (riferimento ai vari Barras, Sieyes, Tallien, Fouch\u00e9, Fr\u00e9ron...) le cui mani erano ancora \"esalanti del sangue della figlia di Maria Teresa, che mandarono mezza morta su un carro da letame verso una crudele esecuzione\".\nCollegamenti con la teoria estetica burkiana.\nIn questa visione di donna angelicata di Burke, Maria Antonietta viene descritta come un modello impalpabile di virt\u00f9 superiore, mentre le donne popolane che guidarono la marcia su Versailles assumono invece connotati bestiali e materiali, probabilmente per contrasto dei feroci libelli satirici contro la regina che circolavano nel periodo pre-rivoluzionario, anticipatori delle accuse, anche a sfondo sessuale, che le vennero mosse al processo del 1793 accanto alla principale imputazione di alto tradimento.\nAlcuni avversari politici arrivarono a sospettare che Burke fosse affetto da disordine mentale, o che, visto il suo forte turbamento per i provvedimenti antiecclesiastici presi dall'Assemblea francese, fosse in realt\u00e0 segretamente cattolico. \nBurke lega altres\u00ec questi eventi alla propria concezione estetica, ripresa poi dal romanticismo (si veda il Medioevo inglese, seppur idealizzato, di Walter Scott o dei preraffaelliti), che lo porta a deplorare anche le moderate concessioni dell'Assemblea Nazionale, assai simili peraltro alle limitazioni imposte ai monarchi britannici dal Parlamento inglese. Per questo estetismo e sentimento cavalleresco ma antifemminista, per altro condiviso da molte donne della piccola nobilt\u00e0 e della borghesia francese (ad esempio la pittrice di corte \u00c9lisabeth Vig\u00e9e Le Brun che dir\u00e0: \u00abAllora regnavano le donne. La rivoluzione le ha detronizzate\u00bb) viene criticato dalla femminista inglese Mary Wollstonecraft (1759-1797). L'immagine burkiana di Maria Antonietta minacciata dal potere (quasi una moderna Antigone) e non difesa dai cavalieri, conseguenza delle idee espresse gi\u00e0 nel 1756 nel saggio \"A Philosophical Enquiry into the Origin of Our Ideas of the Sublime and Beautiful\", viene stigmatizzata dalla pensatrice britannica in \"A Vindication of the Rights of Men\": Burke associava infatti l'idea del Bello anche con quella della debolezza e della femminilit\u00e0, mentre aveva identificato l'idea del Sublime con quella della forza (in senso di virt\u00f9) e quindi della virilit\u00e0. La Wollstonecraft gli ritorce quelle definizioni, sostenendo che tali \"descrizioni teatrali\" rendono i lettori delle \"femminucce infiacchite\" e lo accusa di difendere una societ\u00e0 non egualitaria fondata anche sull'emarginazione delle donne. Difendendo le virt\u00f9 repubblicane, la Wollstonecraft invoca l'etica della classe media in opposizione ai viziosi codici di comportamento dell'aristocrazia. Illuministicamente, ella crede nel progresso e deride il Burke per il suo attaccamento ai vecchi costumi e alle antiche tradizioni: se infatti si fosse sempre rimasti fedeli alle pi\u00f9 antiche tradizioni, per conseguenza si dovrebbe tuttora essere favorevoli perfino all'antichissimo sistema della schiavit\u00f9 (sebbene Burke non sia contrario al progresso politico e di costume, bens\u00ec sia contrario alla sua estremizzazione e velocit\u00e0 travolgente, il che farebbe di lui un conservatore spaventato dagli eventi, ma non un vero reazionario tradizionalista come Joseph de Maistre). La Wollstonecraft contrappone poi all'esaltazione dei valori feudali fatta dal Burke l'immagine borghese dell'idillica vita di campagna (peraltro non troppo distante dalla borghesia di campagna inglese), nella quale ogni famiglia sviluppa la propria esistenza in una fattoria soddisfacendo i propri bisogni con un lavoro semplice e onesto. Questa visione della societ\u00e0 le appare l'espressione di sentimenti sinceri, in contrasto coi sentimenti fittizi sui quali si fonderebbe la visione reazionaria del Burke.\nPrevisioni su Napoleone e giudizi di contemporanei.\nInfine Burke mise in evidenza come l'instabilit\u00e0 ed il disordine generale, che avrebbero accompagnato e seguito la Rivoluzione, avrebbero reso l'esercito, ossia la Guardia nazionale francese, incline ad ammutinarsi o a sostenere un ruolo chiave all'interno delle dispute fra fazioni ideologiche e politiche. Egli afferm\u00f2 che un generale carismatico, capace di farsi amare ed obbedire dai suoi soldati, una volta spentisi i fuochi maggiori del disastro rivoluzionario, avrebbe potuto rapidamente divenire \u00abpadrone dell'Assemblea e dell'intera nazione\u00bb. Pareva egli cos\u00ec predire l'avvento della dittatura militare e dell'impero napoleonico. In seguito lo storico francese Jean Jacques Chevallier afferm\u00f2: \u00abBurke, Cassandra amara e frenetica, denunciava le future calamit\u00e0 che la Rivoluzione avrebbe prodotto. I fatti volgevano nella direzione da lui preannunciata e gli davano ragione, sempre pi\u00f9 ragione\u00bb.\nQuesti fatti e opinioni di Burke, e il disaccordo sulla loro interpretazione, portarono alla rottura dell'amicizia tra il pensatore e Fox e, da un punto di vista pi\u00f9 generale, alla divisione del Partito Whig. Nel 1791 Burke pubblic\u00f2 l\"Appello dai nuovi ai vecchi Whig\" (\"Appeal from the New to the Old Whigs\"), in cui rinnov\u00f2 le sue critiche ai programmi radicali ispirati dalla Rivoluzione francese e attacc\u00f2 i \"Whig\" che li appoggiavano. Gran parte del partito segu\u00ec Burke e si un\u00ec al governo tory di William Pitt il Giovane (che pure aveva delle riserve sulle \"Riflessioni\" pur ammirandone lo stile), che dichiar\u00f2 guerra alla Francia rivoluzionaria nel 1793. A Burke risposero anche Thomas Paine con \"The Rights of Men\", la citata Mary Wollstonecraft con \"A Vindication of the Rights of Men\" (1790) e William Godwin con \"Inchiesta sulla giustizia politica\", quest'ultimo condann\u00f2 le violenze giacobine pi\u00f9 estreme ma giustific\u00f2 pienamente la rivoluzione.\nFalse attribuzioni.\nA Burke \u00e8 attribuito un celebre aforisma, in varie formulazioni, in realt\u00e0 mai scritto o pronunciato: \u00abPerch\u00e9 il male trionfi \u00e8 sufficiente che i buoni rinuncino all'azione.\u00bb La frase non \u00e8 presente in nessuna delle sue opere. La falsa attribuzione potrebbe essere nata da un celebre libro di citazioni, il Bartlett's Familiar Quotations, uscito nel 1905. \nLa sua origine potrebbe risalire a una citazione simile di John Stuart Mill: \u00abGli uomini malvagi non hanno bisogno che di una cosa per raggiungere i loro scopi, cio\u00e8 che gli uomini buoni guardino e non facciano nulla\u00bb, che a sua volta si sarebbe ispirato a una frase dello stesso Burke, contenuta in \"Pensieri sulle cause dell'attuale malcontento\" (1770): \u00abQuando i malvagi si uniscono, i buoni devono associarsi. Altrimenti cadranno uno ad uno, un sacrificio spietato in una lotta disprezzabile\u00bb. \nFormulazioni di un aforisma simile si ritrovano gi\u00e0 in Platone, ma \u00e8 talvolta attribuito anche a Lev Tolstoj, Andr\u00e9 Ch\u00e9nier, John Fitzgerald Kennedy e altri."}
{"id": "535478", "revid": "1652635", "url": "https://it.wikipedia.org/wiki?curid=535478", "title": "Tomba", "text": "Una tomba \u00e8 un luogo naturale o artificiale in cui sono conservati i resti umani di uno o pi\u00f9 individui, generalmente dopo un rito funebre. In base alla cultura del gruppo di appartenenza, la tomba pu\u00f2 contenere anche oggetti del defunto o ritenuti necessari per un'ipotetica vita ultraterrena.\nLe tombe possono essere classificate sulla base di diverse variabili costitutive come ad esempio il tipo (a fossa, a cassa lignea, con sarcofago, ecc.), la forma (rettangolare, ovoidale, a vasca, ecc.), il fondo (terra, pietra, malta, ecc.), il rivestimento interno (assente, in pietra, in malta, ecc.), la copertura (assente, lapidea monolitica, con tumulo in terra, ecc.) e la posizione (al di sopra del terreno - piramidi, mausolei - oppure al di sotto).\nIl corpo del defunto, prima di essere collocato nella tomba, pu\u00f2 essere preparato in diversi modi in base alla cultura di appartenenza. Ad esempio gli antichi egizi procedevano alla mummificazione del cadavere dei defunti illustri, altri cremavano il corpo.\nOltre alla preparazione del corpo in s\u00e9, questo pu\u00f2 essere collocato in un contenitore particolare, come una bara, un sarcofago o un'urna funeraria nel caso delle ceneri, inserito a sua volta nella tomba.\nTipologie note.\nTra le tipologie pi\u00f9 note vi sono:\nCollocazioni.\nPer questioni di igiene o di cultura le tombe vengono a volte raggruppate in un'unica zona, ad esempio in cimiteri o necropoli.\nNel caso di personaggi illustri era ed \u00e8 uso collocare la tomba in un luogo particolare: gli antichi egizi costruirono le piramidi a ovest del Nilo, durante il medioevo in Europa le persone importanti avevano una tomba all'interno di chiese e basiliche.\nLa tomba del re visigoto Alarico I fu collocata nel letto del fiume Busento per impedire che ne fossero saccheggiati i tesori."}
{"id": "535481", "revid": "767487", "url": "https://it.wikipedia.org/wiki?curid=535481", "title": "DJ Hurricane", "text": "\u00c8 conosciuto soprattutto per la sua lunga collaborazione con il gruppo hip hop dei Beastie Boys, durata dal 1988 al 1998, anno in cui \u00e8 stato sostituito definitivamente da Mix Master Mike.\nNegli ultimi anni ha realizzato tre album da solista, avvalendosi della collaborazione di varie personalit\u00e0 del mondo hip hop statunitense\nMessosi in luce come rapper molto presto, gi\u00e0 all'et\u00e0 di undici anni, Wendell cominci\u00f2 subito ad esercitarsi ai piatti. Dopo una breve collaborazione con i Run DMC, alla fine degli anni ottanta conobbe i Beastie Boys, allora alla ricerca di un nuovo deejay. Nacque cos\u00ec un lungo periodo di collaborazione, alla cui fine Fite decise di intraprendere una carriera solista, inframezzata comunque dall'ingresso come dj in due gruppi, \"Solo Sounds\" ed \"Afros\"."}
{"id": "535483", "revid": "844563", "url": "https://it.wikipedia.org/wiki?curid=535483", "title": "Eduardo", "text": ""}
{"id": "535492", "revid": "767487", "url": "https://it.wikipedia.org/wiki?curid=535492", "title": "Alisifare", "text": "Alisifare \u00e8 il primo album del gruppo calabrese de Il Parto delle Nuvole Pesanti uscito nel 1994.\nFormazione.\nAltri musicisti"}
{"id": "535493", "revid": "28592", "url": "https://it.wikipedia.org/wiki?curid=535493", "title": "Cccp", "text": ""}
{"id": "535502", "revid": "1501558", "url": "https://it.wikipedia.org/wiki?curid=535502", "title": "Benito Archundia", "text": "Carriera.\nArbitro internazionale dal 1\u00ba gennaio 1993, nello stesso anno viene impiegato ai mondiali di calcio FIFA under 17 in Giappone, esordendo poi sui palcoscenici maggiori il 28 maggio 1994 arbitrando la partita -, finita 1-1.\nNel suo palmar\u00e8s figurano le partecipazioni alle Olimpiadi di Atlanta nel 1996 ( gare Giappone - Brasile 1:0 e Francia - Arabia Saudita 2:1 ), al torneo FIFA Confederations Cup del 2001 in Corea del Sud e Giappone, ai mondiali under 20 del 2003 negli Emirati Arabi Uniti e del 2005 nei Paesi Bassi. Le altre partite importanti arbitrate sono state:\nNel 1999 e nel 2007 \u00e8 protagonista nella Coppa America di calcio (la massima manifestazione per nazioni del Sudamerica). Vanta anche ben cinque partecipazioni alla Gold Cup (1996, 2003, 2005, 2007, 2009).\nNel dicembre 2008 ha partecipato al Mondiale per club in Giappone dirigendo la semifinale Gamba Osaka - Manchester United.\nNel giugno 2009 viene convocato all'ultimo momento in vista della Confederations Cup in Sudafrica per sostituire il guatemalteco Carlos Batres, reo di non aver superato i test atletici a causa di un infortunio. Pochi mesi dopo la FIFA lo convoca, per la terza volta, per arbitrare al Mondiale per club, che dal 2009 si svolger\u00e0 negli Emirati Arabi Uniti. Qui dirige due finali: quella per il quinto posto tra TP Mazembe e Auckland City, e successivamente la finalissima che assegna il trofeo, tra ed Estudiantes.\nNel febbraio del 2010 la FIFA rende nota la sua convocazione per il mondiale di calcio in Sudafrica, dove arbitra tre incontri, ovvero -, - e la finale per il terzo posto tra -.\nIl 31 dicembre 2010 pone fine alla sua lunga ed illustre carriera internazionale.\nMondiale 2006.\nArchundia ha fatto la sua prima apparizione mondiale al Campionato mondiale di calcio 2006 ed ha arbitrato 5 partite, detenendo cos\u00ec il record di maggior partite arbitrate ex aequo con l'argentino Horacio Elizondo:\nHa arbitrato la semifinale del Campionato mondiale di calcio 2006 -, in cui gli \"azzurri\" hanno prevalso per 2-0 dopo i tempi supplementari con reti di Fabio Grosso e Alessandro Del Piero.\nIn generale \u00e8 stato l'arbitro meno fiscale del torneo mondiale, estraendo solamente in media 3 cartellini a partita.\nDopo il ritiro.\nNei mesi immediatamente successivi al suo ritiro dal campo, \u00e8 subito prescelto dalla FIFA come osservatore arbitrale. Nel 2011 viene infatti inviato dapprima ai Mondiali Under 17 in Messico e successivamente agli Under 20 in Colombia. Tutto ci\u00f2 viene rivelato dallo stesso fischietto messicano in un'intervista rilasciata proprio alla FIFA, in cui si apprende inoltre come la sua volont\u00e0 sia quella di diventare un vero e proprio istruttore per la formazione di giovani arbitri.\nUn anno pi\u00f9 tardi, per\u00f2, deluso dall'esperienza, abbandona il mondo arbitrale per diventare dirigente presso la societ\u00e0 di calcio messicana del Cruz Azul."}
{"id": "535503", "revid": "767487", "url": "https://it.wikipedia.org/wiki?curid=535503", "title": "Kim Jong-Il", "text": ""}
{"id": "535506", "revid": "4085321", "url": "https://it.wikipedia.org/wiki?curid=535506", "title": "Secure Digital Card", "text": ""}
{"id": "535508", "revid": "406204", "url": "https://it.wikipedia.org/wiki?curid=535508", "title": "Short interfering RNA", "text": "Uno small interfering RNA (o short interfering RNA, traducibile come \"RNA interferente breve\"), comunemente conosciuto come siRNA, \u00e8 una classe di molecole di RNA a doppio filamento, lunghe tra i 19 e i 21 nucleotidi, in grado di svolgere numerosi ruoli biologici.\nI siRNA sono coinvolti anzitutto nel \"pathway\" della RNA interference, che conduce all'interferenza dell'espressione di specifici geni con sequenze nucleotidiche complementari, degradando l'mRNA dopo la trascrizione, in modo tale da non far avvenire la traduzione. Hanno un ruolo importante anche in altri processi legati alla RNAi, come alcuni meccanismi antivirali o nel modellamento della struttura della cromatina.\nSul meccanismo esatto di tutti questi processi si sta concentrando la ricerca per giungere una caratterizzazione completa ed esaustiva. Gli siRNA furono inizialmente individuati dal gruppo di ricerca di David Baulcombe a Norwich, come attori principali nel cosiddetto \"silenziamento genico post-trascrizionale\" nelle piante. In seguito, nel 2001, siRNA sintetici sono stati utilizzati per indurre RNAi in cellule di mammifero da parte del gruppo di ricerca di Thomas Tuschl. Queste scoperte hanno portato a un interesse crescente per la RNAi e le sue possibili applicazioni in ricerca ed in clinica.\nStruttura.\nGli siRNA hanno una struttura ben definita, che consiste in un breve RNA a doppio filamento (RNAds), composto solitamente di 21 nucleotidi, con due nucleotidi sporgenti ad ognuna delle due estremit\u00e0 3'. Questa struttura \u00e8 il risultato del processamento dell'enzima Dicer, che converte lunghe molecole di RNAds o shRNA (molecole di RNA che formano una forcina) in siRNA. Gli siRNA possono essere introdotti artificialmente dall'esterno attraverso specifici metodi di trasfezione, per indurre il silenziamento di geni specifici. In linea teorica, qualsiasi gene la cui sequenza sia nota pu\u00f2 essere scelta come bersaglio di un siRNA. Questo ha reso gli siRNA uno strumento importante per studi sulla funzione genica e sullo sviluppo di nuovi farmaci.\nInduzione di RNAi attraverso siRNA o suoi precursori.\nLa trasfezione di un siRNA esogeno pu\u00f2 essere problematica, dal momento che il silenziamento genico \u00e8 solo transiente, soprattutto in cellule a rapida crescita. Una modalit\u00e0 per superare questo problema consiste nell'introduzione nella cellula bersaglio di un vettore (come un plasmide) in grado di esprimere la molecola di siRNA desiderata. Ci\u00f2 \u00e8 possibile attraverso il \"design\" di vettori in grado di produrre molecole di RNAds contenenti una forcina (chiamati shRNA, \"small hairpin RNA\"): tali molecole hanno il vantaggio di essere trascritte esattamente come ogni altro RNA. Questi vettori sono infatti in grado di trascrivere gli shRNA attraverso promotori eucariotici specifici per la RNA polimerasi III (come il promotore del gene umano H1, che codifica per un RNA catalitico, o il promotore dello snoRNA U6), che solitamente inducono la trascrizione dei piccoli RNA nucleari (o snRNA, dall'inglese \"small nuclear RNA\") coinvolti nello splicing. Gli shRNA risultanti dalla trascrizione vengono processate a siRNA dalla RNAsi Dicer, anche se il reale coinvolgimento di Dicer in questo passaggio non \u00e8 ancora confermato dall'intera comunit\u00e0 scientifica.\nAttivazione RNA.\n\u00c8 stato recentemente scoperto che il dsRNA pu\u00f2 anche attivare l'espressione genica con un meccanismo che \u00e8 stato definito \"attivazione genica indotta da small RNA\" o RNAa. \u00c8 stato dimostrato che i dsRNAs che hanno come target dei promotori genici inducono una potente attivazione trascrizionale dei geni associati. RNAa sono stati scoperti in cellule umane usando dsRNAs sintetici, chiamati \"piccoli RNA attivanti\" (saRNAs). Attualmente non \u00e8 noto se RNAa \u00e8 conservato in altri organismi.\nSpecificit\u00e0 degli siRNA.\nLa RNAi si interseca con diversi altri processi cellulari. Non \u00e8 dunque sorprendente che l'introduzione di siRNA nella cellula possa indurre alcuni effetti non specifici. Una cellula di mammifero, ad esempio, pu\u00f2 \"interpretare\" una molecola di RNAds come un composto di origine virale, avviando una risposta immunitaria. Inoltre, dal momento che i microRNA (molecole prodotte dalla cellula per regolare l'espressione genica) sono estremamente simili come struttura ai siRNA, sono possibili indesiderate interferenze anche con questa \"pathway\".\nImmunit\u00e0 innata.\nL'introduzione di troppo siRNA pu\u00f2 generare diverse risposte cellulari aspecifiche in grado di attivare una risposta immunitaria innata. La maggior parte dei lavori scientifici sembra indicare che ci\u00f2 sia dovuto alla presenza di PKR, un \"sensore\" cellulare per gli RNAds, e sembra probabile il coinvolgimento anche del gene RIG-I (acronimo di \"retinoic acid inducible Gene I\"). Un metodo promettente per ridurre l'effetto aspecifico consiste nell'adattare gli siRNA fino a far assumer loro la struttura di un microRNA. Dal momento che la presenza citosolica dei microRNA \u00e8 assolutamente \"naturale\" e comporta uno dei pi\u00f9 potenti meccanismi di silenziamento cellulare, tale approccio promette di essere molto efficace, permettendo di incorporare minori concentrazioni di siRNA per avere un silenziamento molto pi\u00f9 efficiente e selettivo.\nBersagli errati.\nSi \u00e8 riscontrato che alcuni mRNA non perfettamente complementari con la molecola di siRNA somministrata possono comunque andare incontro a degradazione. Questo comporta ulteriore aspecificit\u00e0 di azione degli siRNA. Questo problema, in ogni caso, pu\u00f2 essere superato attraverso un oculato \"design\" dei siRNA. La costruzione di siRNA \"ottimizzati\" per ottenere la massima specificit\u00e0 viene comunemente svolta con il supporto di algoritmi in grado di selezionarne la composizione migliore. I numerosi studi in corso sull'espressione genica e sulle caratteristiche del trascrittoma stanno attualmente permettendo di raffinare tali algoritmi.\nProspettive future.\nLa possibilit\u00e0 di silenziare in teoria qualsiasi gene attraverso la RNAi indotta da siRNAs sta suscitando un grande interesse nella comunit\u00e0 scientifica cos\u00ec come dell'industria farmaceutica e biotecnologica.\nsiRNA nella ricerca di base.\nL'utilizzo di siRNA e relativi shRNA per silenziare specifici geni sta diventando un utile strumento di \"silenziamento genico\" per la ricerca di base. Rimangono tuttavia diversi problemi ancora da superare. Una delle maggiori sfide per terapie basate siRNA e RNAi \u00e8 la \u201cconsegna\u201d intracellulare. La \u201cconsegna\u201d di siRNA tramite nanoparticelle ha mostrato risultati promettenti. Gli oligo siRNA in vivo sono vulnerabili alla degradazione da parte delle nucleasi plasmatiche e tissutali e hanno mostrato solo una lieve efficacia in target localizzati, come l'occhio umano. Utilizzare DNA puro \u00e8 impegnativo, a causa della loro grande dimensione e perch\u00e9 la struttura impedisce loro di diffondere facilmente attraverso le membrane. Gli oligo siRNA sembrano aggirare questo problema grazie alle loro piccole dimensioni, 21-23 oligo. Permettendo il loro arrivo a destinazione tramite dei vettori, chiamati nanovettori. Un buon nanovettore per il targeting tramite siRNA dovrebbe proteggere il siRNA dalla degradazione, aumentando la presenza dei siRNA nell'organo bersaglio e facilitandone l'assorbimento cellulare. I tre gruppi principali di nanovettori per siRNA sono: a base lipidica o non lipidica, a base organica e inorganica. I nanovettori a base lipidica sono eccellenti per il targeting tramite siRNA per i tumori solidi, ma altri tipi di tumore possono richiedere diversi nanovettori organici a base non lipidica, come nanoparticelle a base di ciclodestrine. I siRNA distribuiti mediante nanoparticelle a base lipidica hanno un potenziale terapeutico per i disturbi del sistema nervoso centrale (SNC), ma la barriera emato-encefalica (BBB), spesso blocca l'accesso a potenziali agenti terapeutici per il cervello. I siRNA distribuiti mediante nanoparticelle a base di lipidi sono in grado di attraversare completamente la BBB. Un altro problema nella consegna dei siRNA \u00e8 la questione dell'off-targeting. Dal momento che i geni vengono letti in entrambe le direzioni, esiste la possibilit\u00e0 che oltre a interferire con l'mRNA bersaglio, il siRNA dell'altro filamento possa interferire con un'altra proteina coinvolta in un'altra funzione. Inoltre, i siRNA mostrano una differente efficacia in differenti tipi cellulari, apparentemente indiscriminatamente (non \u00e8 infatti possibile definire precisamente se un tipo cellulare sia responsivo ai siRNA oppure no). Rimane in ogni caso il problema delle risposte cellulari aspecifiche, ancora poco comprese. Finch\u00e9 queste due questioni non saranno comprese a fondo e risolte, non sar\u00e0 possibile la produzione di \"farmaci ad acidi nucleici pienamente affidabili\".\nsiRNA nella ricerca farmaceutica.\nViste le potenzialit\u00e0 dell'intervento farmacologico sui mRNA, hanno avuto inizio numerosi \"screening\" sul trascrittoma, cos\u00ec come numerosi test di funzionalit\u00e0 di numerosi siRNA. Dal momento che i processi patologici dipendono solitamente dall'espressione sregolata di diversi geni, infatti, ci si attende che la somministrazione di siRNA sia in grado di \"spegnere\" tale espressione (attraverso la RNAi); ci\u00f2 potrebbe comportare un sensibile miglioramento delle terapie \"palliative\" attualmente utilizzate. La \"fase I\" dei \"trial clinici\" di due \"farmaci a RNA\" (in particolare per il trattamento per la degenerazione maculare) sta in effetti dimostrando che i siRNA sono ben tollerati e mostrano una buona efficacia. In un altro studio clinico di fase 1, a 41 pazienti con cancro avanzato metastatizzato al fegato sono stati somministrati RNAi coniugati con le nanoparticelle lipidiche. Gli RNAi hanno come target due geni che codificano per proteine chiave nella crescita delle cellule tumorali, il fattore di crescita del endotelio vascolare (VEGF), e la proteina KSP (kinesin spindel protein). I risultati hanno mostrato un beneficio clinico, con la stabilizzazione del cancro dopo sei mesi o regressione delle metastasi in alcuni dei pazienti. L'analisi farmacodinamica di campioni bioptici dei pazienti ha rivelato la presenza degli RNAi nei campioni, dimostrando che le molecole raggiungono il bersaglio designato. Alcune prove hanno indicato che i siRNA Ebola-mirati possono essere efficaci come profilassi post-esposizione negli esseri umani, con il 100% di primati sopravvissuti a una dose letale di Zaire Ebolavirus, il ceppo pi\u00f9 letale. Quindi i siRNA e la relativa induzione di RNAi, dunque, promettono di dar vita ad una nuova importante classe di farmaci."}
{"id": "535509", "revid": "1234826", "url": "https://it.wikipedia.org/wiki?curid=535509", "title": "SEAT Marbella", "text": "La SEAT Marbella \u00e8 un'automobile del segmento A prodotta dalla casa spagnola SEAT dal 1986 al 1998.\nStoria.\nLa Marbella \u00e8 stata presentata, dopo la fine dell'accordo FIAT-SEAT nel 1986, in sostituzione della SEAT Panda, la versione iberica della famosa utilitaria italiana, dalla quale la Marbella riprende i motori e la linea generale, con un restyling fatto in modo da non infrangere le regole del copyright. Le modifiche essenziali si ebbero nel frontale, nei fari posteriori e negli interni.\nLa Marbella vendette bene in tutta Europa, sia con le sue versioni di base che con le innumerevoli versioni speciali prodotte. Cos\u00ec come per la Panda, la Marbella deve il suo successo proprio alla spartanit\u00e0, a tratti anche maggiore rispetto a quella della cugina italiana (profondamente aggiornata dal 1986), nonostante alcune lievi differenze che, per certi versi, la rendevano anche pi\u00f9 pratica e robusta della Panda. La sua essenzialit\u00e0 le permetteva di essere venduta a un prezzo molto basso e invitante per chi voleva una macchina da citt\u00e0 economica. Rispetto alla Panda, la Marbella ebbe fin dall'inizio i rivestimenti integrali delle portiere anteriori, mentre la prima aveva esclusivamente il rivestimento nella parte alta e lamiera a vista in quella inferiore.\nDal 1990, anche i passaruota posteriori furono rivestiti. Al contrario, le versioni pi\u00f9 essenziali della Marbella non disponevano di hazard, retrovisore regolabile dall'interno e tergilunotto. La Marbella montava le balestre al retrotreno, come la Panda prima serie.\nDalla Marbella deriv\u00f2 anche un piccolo furgone denominato SEAT Terra, e come per la progenitrice FIAT ne venne prodotta anche una versione Van che ottenne un discreto successo sul mercato di origine.\nLa produzione della piccola di casa SEAT prosegu\u00ec fino all'estate del 1998, lasciando spazio alla nuova SEAT Arosa, decisamente meno spartana e realizzata insieme alla Volkswagen e gemella della Volkswagen Lupo con cui condivideva pianale e meccanica.\nMeccanica.\nLe motorizzazioni previste, fino al 1992, erano due ed esclusivamente a benzina: un propulsore da 843 cm\u00b3 e 34 CV, derivato dalla Fiat 850 e dalla Fiat Panda 34/Seat Panda 35, e un altro da 903 cm\u00b3 e 39 CV, derivato da quello della Fiat 127 e dalla Seat Panda 40. L'auto era capace di raggiungere una velocit\u00e0 di circa 135 km/h (con motorizzazione maggiore) grazie anche al suo peso ridotto (circa 700 kg). La Marbella 850 disponeva di un cambio a 4 velocit\u00e0, mentre la Marbella 903 era equipaggiata, a seconda delle versioni, con cambio a 4 o 5 rapporti.\nNel 1992, in seguito alle imminenti norme antinquinamento Euro 1 che prevedevano l'obbligo del catalizzatore, il modello 850 venne tolto di produzione, mentre il 903 fu aggiornato. Il cambio \u00e8 a 5 velocit\u00e0 e la potenza sale a 41 CV.\nNel 1997 avvenne l'ultima importante modifica meccanica: con l'entrata in vigore delle norme antinquinamento Euro 2, il precedente 903 fu rimpiazzato da un 899 con accensione elettronica e starter automatico. Completamente rivista la trasmissione, con cambio a 5 rapporti di derivazione Volkswagen a retromarcia avanti, sensibilmente migliorato nella morbidezza e precisione degli innesti.\nLa gamma, nella produzione italiana, era cos\u00ec articolata:\n- Versioni 850: L (1986-1988), GL (1987-1989), L Sprint (1988), Junior (1988-1989), Special (1989-1992), Black (1989-1992), Red (1989-1992), Yellow (1989-1990), Green (1990-1992), Blue (1990-1992), Jeans (1990-1992), White (1991-1992), Superstar (1991-1992).\n- Versioni 903: L (1986-1987), GL (1986-1989), GLX (1986-1990), Special (1989-1992), XL (1989-1991), CLX (1991-1992).\n- Versioni 903 cat: Special (1992-1995), Fun (1994-1995), Jeans (1992-1993), CLX (1992).\n1995-1997\n- Versioni 903 cat (restyling): Special (1995-1997).\n- Versioni 899 cat: 899 (1997-1998)."}
{"id": "535510", "revid": "44939", "url": "https://it.wikipedia.org/wiki?curid=535510", "title": "SiRNA", "text": ""}
{"id": "535513", "revid": "122437172", "url": "https://it.wikipedia.org/wiki?curid=535513", "title": "Riserva naturale orientata Cavagrande del Cassibile", "text": "La riserva naturale orientata Cavagrande del Cassibile \u00e8 un'area naturale protetta situata nei comuni di Avola, Noto e Siracusa, in provincia di Siracusa. La riserva \u00e8 stata istituita nel 1990 (D.A. del 13 luglio), gestita dall'Azienda Foreste Demaniali della Regione Siciliana; ne \u00e8 prevista l'inclusione nell'area del Parco Nazionale degli Iblei, attualmente in fase di elaborazione. La Riserva \u00e8 nata con lo scopo di preservare le diverse ricchezze del suo territorio sia dal punto di vista naturalistico-paesaggistico sia sotto il profilo archeologico ed antropologico, visto che tutta la zona \u00e8 stata abitata nel corso dei millenni e ne sono rimaste notevoli testimonianze in tombe e reperti. La Riserva si estende per 2700,00 ettari, 900 ha nella zona A (riserva) e 1860,00 ha nella zona B (preriserva) ed \u00e8 caratterizzata dal\ncorso del fiume Cassibile, l'antico \"Kakyparis\" greco, che le d\u00e0 nome e che l'ha creata nel corso dei millenni scavando profonde gole o canyon a diverse profondit\u00e0 che toccano il massimo di 507 m nella zona belvedere di Avola antica; anche il luogo con l'ampiezza massima di queste (altrove strettissime) gole \u00e8 situato nella stessa zona di Avola antica e misura un'estensione di 1200 metri di larghezza. Nel fondovalle si \u00e8 formato un sistema di piccole cascate e laghetti (chiamati localmente \"uruvi\"), fonte di refrigerio estivo per i suoi numerosissimi frequentatori, al quale si accede per un'antica e suggestiva scala nota come \"La Scala Cruci\".\nStoria.\nDifeso dalle inaccessibili pareti a strapiombo della cava e dalla vicinanza dell'acqua i Sicani, primi abitatori conosciuti di questo luogo, vi hanno costruito una necropoli, ancora oggi difficile da raggiungere.\nIntorno al XIII secolo a.C. delle popolazioni della Sicilia sud-orientale, forse spinte da genti italiche pi\u00f9 agguerrite, preferirono rifugiarsi in questi luoghi impervi e ben difesi.\nSi conoscono almeno due villaggi rupestri, quello settentrionale che si nota subito appena ci si affaccia dal belvedere, e quello meridionale, quasi di fronte.Il primo risale ai secoli XI-X a.C., secondo per suggestione solo a Pantalica, in cui si trovano centinaia di tombe a grotticella e gli ipogei paleocristiani scavati nelle pareti, disposti uno a fianco dell'altro, su ben sei differenti livelli paralleli.\nLa foce del fiume Cassibile \u00e8 un luogo storico, poich\u00e9, secondo Tucidide (7.80), il capitano Demostene nel 413 a.C. con 6.000 Ateniesi dovette arrendersi alla citt\u00e0 di Siracusa.\nQuesti luoghi vennero utilizzati fino alla prima met\u00e0 del secolo scorso, infatti poco sopra i laghetti si trovava un monastero, del quale si notano ancora delle rovine e le case di alcune famiglie di Canicattini come i Bombaci e gli Uccello, che traevano il loro sostentamento dalla coltivazione di ulivi, carrube e mandorle.\nQuesto luogo fu visitato anche dal pittore Jean Houel nel 1777 durante il suo grand tour: \nTerritorio.\nCi\u00f2 che rende spettacolari le cave a causa dello scorrimento dei corsi d'acqua, \u00e8 la morfologia del grande canyon di Cava Grande del Cassibile, il \"Kakyparis\" dei greci.\nSul versante nord \u00e8 possibile osservare un piccolo agglomerato di abitazioni rupestri comunemente noto come \"Grotta dei Briganti\".\nNel versante sud si trova un complesso sistema di abitazioni scavate nella roccia, disposte una accanto all'altra su sei diversi livelli paralleli, collegati tra loro da un sistema di cunicoli e gallerie chiamato \"dieri di Cavagrande\".\nAi margini della riserva, a nord-est, sorgono varie necropoli antiche, nelle quali sono stati trovati ricchi corredi tombali e materiale ceramico: la sua peculiare decorazione, detta \"piumata\" o \"marmorizzata\", rientra nell'ambito della cultura Ausonia presente nelle isole Eolie e nella Sicilia orientale intorno al 1000 a.C.\nGrotta dei Briganti.\nSul versante nord di Cava Grande \u00e8 presente un abitato rupestre incassato in un'ampia grotta semicircolare naturale, conosciuta come \"Grotta dei Briganti\". Al suo interno vi sono circa venti ambienti artificiali accessibili mediante scalini incisi nella roccia, databili al periodo di Cassibile e di probabile funzione abitativa, data la presenza di una sorgente naturale. Gli ambienti furono riutilizzati in epoca bizantina e persino in epoca araba. Gli arabi infatti sfruttarono la presenza dell'acqua per conciare le pelli, trasformando la grotta in una conceria.\nDdieri bizantini.\nSul versante sud di Cava Grande \u00e8 presente un sistema di grotte e cunicoli che si sviluppa per circa un chilometro su diversi livelli paralleli. Sono ipogei sepolcrali databili al periodo siculo; furono anch'essi riutilizzati come abitazioni in epoca bizantina. Sono conosciuti come \"Ddieri\" (dall'arabo \"diyar\", casa); sono stati individuati circa 140 ambienti.\nScale e trazzere.\nDei seguenti sentieri solo \"Scala Cruci\", Sentiero Carrubella\" e \"Scala di Mastra Donna\" sono percorribili ai sensi del regolamento dell'ente gestore, Azienda Foreste Demaniali Regione Siciliana; I primi due sono raggiungibili tramile la strada provinciale n\u00b0 4 Avola-Manghisi; mentre il \"Mastra Ronna\" \u00e8 raggiungibile dalla Strada Provinciale n\u00b0 73 Canicattini - Cugni - Stallaini - Cassibile. Per maggiori info contattare l'Ente gestore al n\u00b0 093167450.\nFlora.\nLa flora di Cava Grande annovera oltre 400 specie vegetali molte delle quali endemiche seppur non esclusive di questo biotopo. Di particolare interesse per l'areale ibleo \u00e8 il \"Trachelium lanceolatum\", altri endemismi: \"Cymbalaria pubescens\", \"Odontites bocconei\", \"Ophrys lunulata\", \"Antirrhinum siculum\". Con areale mediterraneo troviamo: \"Chamaerops humilis\", \"Teucrium fruticans\", \"Calendula suffruticosa\", \"Sarcopoterium spinosum\", \"Salvia triloba\", \"Phlomis fruticosa\", \"Ferulago nodosa\", \"Anacamptis longicornu\", la rara \"Ophrys exaltata\" ed il maestoso \"Platanus orientalis\". Curiose le presenze del bucaneve (\"Galanthus nivalis\"), dell'euforbia delle faggete (\"Euphorbia amygdaloides\") e della falsa ortica (\"Lamium flexuosum\"); fra le rarit\u00e0 \u00e8 da segnalare la presenza di una felce tropicale la \"Pteris vittata\".\nFauna.\nPiuttosto contenuta \u00e8 la presenza di fauna vertebrata, con eccezioni relative agli uccelli: sono presenti l'endemita codibugnolo di Sicilia (\"Aegithalos caudatus siculus\"), la poiana (\"Buteo buteo\") e il falco pellegrino (\"Falco peregrinus\"). D'altra parte, vi sono vertebrati che, nell'ambito del territorio ibleo, potrebbero vivere e vivono solo nella cava: l'istrice (\"Hystrix cristata\"), la martora (\"Martes martes\"), la testuggine terrestre (\"Testudo hermanni hermanni\"), la testuggine di palude siciliana (\"Emys trinacris\"), il colubro leopardino (\"Elaphe situla\"), il discoglosso (\"Discoglossus pictus pictus\"), la raganella (\"Hyla intermedia\"), oltre a numerosi rapaci diurni e notturni.\nTra gli invertebrati merita una nota il granchio d'acqua dolce \"Potamon fluviatile\".\nCriticit\u00e0.\nLa riserva presenta diverse criticit\u00e0 non ancora risolte, tra cui l'insorgenza di piccole frane in occasione di piogge abbondanti che rendono difficile l'accesso alla stessa. Inoltre sono da segnalare periodici incendi come quello del 25 giugno 2014 che ha distrutto buona parte della vegetazione che ricopre i bordi della vallata. Da quella data infatti la riserva \u00e8 ufficialmente chiusa per mancanza fondi, da parte della regione Siciliana che dovrebbe finanziare la sistemazione dei percorsi e la messa in sicurezza. Dopo anni ancora non \u00e8 stata stabilita alcuna data di apertura."}
{"id": "535514", "revid": "1528507", "url": "https://it.wikipedia.org/wiki?curid=535514", "title": "VDM Sound", "text": "VDM Sound \u00e8 un emulatore di scheda audio, crea un dispositivo virtuale di una scheda sonora. Molteplici sono le applicazioni: si pu\u00f2 usare per eseguire giochi (nativi DOS come ad esempio Mugen o Bor) dove l'audio risulta \"scattoso\". Oppure si pu\u00f2 usare se nel proprio computer non si dispone di una scheda audio o di un chip che produce suoni. Di solito per eseguire programmi nativi DOS, si usa il DOSBox, ma quando i giochi sono troppo complessi o se il computer non \u00e8 molto potente VDM \u00e8 una soluzione al problema."}
{"id": "535521", "revid": "466539", "url": "https://it.wikipedia.org/wiki?curid=535521", "title": "Cerreto Alpi", "text": "Cerreto Alpi \u00e8 una frazione del comune italiano di Ventasso (fino al 2015 dell'ex comune di Collagna), in provincia di Reggio Emilia. Menzionato in un documento dell'835, \u00e8 il centro abitato pi\u00f9 antico, ed il territorio comunale \u00e8 tra i pi\u00f9 ricchi di storia dell'intero Appennino reggiano.\nGeografia fisica.\nCerreto Alpi \u00e8 situato nel cuore dell'Appennino reggiano, alla confluenza del Canale Cerretano nel Secchia. A pochi chilometri pi\u00f9 a sud vi \u00e8 il Passo del Cerreto, confine naturale e geografico tra Emilia-Romagna e Toscana. Il centro abitato, posto su uno sperone, si divide in tre borgate: \"la Piazza\", \"Stette\" e \"Ca' Furloni\". Particolarmente suggestiva dal punto di vista paesaggistico \u00e8 la valle del Secchia nel tratto compreso tra Cerreto Alpi e Collagna, con la profonda gola scavata dal fiume nel corso dei millenni, nota localmente come \"Schioch\".\nL'abitato sorge ai margini dell'ex Strada statale 63, l'antica via che collegava la Lunigiana con la pianura Padana. Appena sotto l'abitato si trova un antico mulino in pietra. Questo edificio, eretto agli inizi del XIX secolo, \u00e8 caratterizzato da ampie volte, dentro cui erano sistemate le ruote orizzontali in legno che azionavano le macine per la produzione della farina di castagna e di cereali. Il mulino \u00e8 stato oggetto di un recente pregevole intervento di recupero a cura dell'Ente Parco nazionale dell'Appennino Tosco-Emiliano che lo ha trasformato in un alloggio rurale a 10 posti letto gestito da una cooperativa locale.\nStoria.\nCerreto Alpi \u00e8 citata per la prima volta in un documento dell'835 nel quale si attestava che il borgo passava sotto la giurisdizione del monastero di Sant'Alessandro di Parma. Nel XII secolo fu soggetto ai Vallisneri, padroni incontrastati dell'alta montagna reggiana, mentre, nel 1237, i cerretani si sottomisero al Comune di Reggio. Nel 1323 divenne invece possesso del signore di Lucca Castruccio Castracani. In seguito torn\u00f2 ad essere al centro delle lotte tra alcune nobili famiglie reggiane come i Vallisneri ed i Dalli. Dal XV secolo al 1859 fu possesso degli Estensi. Il 7 settembre 1920 Cerreto Alpi fu duramente colpita da un terremoto che sconvolse la Lunigiana e tutto l'alto Appennino reggiano. Negli ultimi anni la localit\u00e0 ha assunto notoriet\u00e0 quale luogo di nascita e residenza del cantautore Giovanni Lindo Ferretti."}
{"id": "535524", "revid": "63945", "url": "https://it.wikipedia.org/wiki?curid=535524", "title": "Publio Cornelio Scipione l'Africano Maggiore", "text": ""}
{"id": "535529", "revid": "228587", "url": "https://it.wikipedia.org/wiki?curid=535529", "title": "Autostrada del Brennero", "text": ""}
{"id": "535530", "revid": "628767", "url": "https://it.wikipedia.org/wiki?curid=535530", "title": "Udienza preliminare", "text": "L'udienza preliminare, nel diritto processuale italiano, \u00e8 quell'udienza che si tiene dinanzi al giudice dell'udienza preliminare (GUP) successivamente alla richiesta di rinvio a giudizio effettuata dal pubblico ministero.\nL'udienza preliminare \u00e8 anche il luogo di celebrazione di due dei cinque riti alternativi previsti dalla procedura penale italiana: il patteggiamento (art. 444 c.p.p.) e il rito abbreviato (art. 441); quest'ultimo prevede la riduzione di un terzo della pena e si svolge sui soli atti del pubblico ministero (e del difensore).\nProcedura.\nRichiesta di rinvio a giudizio.\nL'inizio dell'udienza preliminare si ha dopo la notifica dell'avviso di cui all'art. 415 bis c.p.p. (avviso di conclusione delle indagini preliminari). Quando il pubblico ministero ritenga di non dover procedere con la richiesta di archiviazione, che si ha quando non si ritengono sussistenti le accuse, emetter\u00e0 una richiesta di rinvio a giudizio. Quest'ultima \u00e8 un atto complesso, i cui contenuti sono indicati dall'art. 417 c.p.p. (in estrema sintesi, contiene le generalit\u00e0 dell'imputato, l'enunciazione del fatto e delle norme che si assumono violate, l'indicazione delle fonti di prova acquisite, la domanda al giudice di emissione del decreto che dispone il giudizio e la data e la sottoscrizione). Le modalit\u00e0 con cui si dispone l'udienza sono sancite dall'art. 418 del codice di procedura penale:\n \nAlmeno 3 giorni prima della data fissata per l'udienza, l'imputato pu\u00f2 chiedere che si proceda con giudizio immediato, un rito alternativo.\nCostituzione delle parti.\nL'udienza si svolge alla presenza necessaria, oltre che del difensore dell'imputato, del pubblico ministero. La comunicazione della fissazione dell'udienza viene comunicata anche alla persona offesa, che a differenza delle due parti prima citate \u00e8 una figura eventuale che accede al processo penale. Secondo l'art 419 comma 4 c.p.p., nel termine di 10 giorni dall'udienza deve essere notificato l'avviso di udienza alle parti e devono formalizzarsi gli atti introduttivi: l'avviso, oltre che alla persona offesa, viene recapitato, qualora siano presenti, anche al responsabile civile e al civilmente obbligato per la pena pecuniaria, che sono altre figure non necessarie del processo penale ma che possono partecipare.\nDall'entrata in vigore della legge n.479/1999, che ha introdotto l'articolo 420 bis, era possibile, per il GUP dichiarare contumace un imputato gi\u00e0 nel corso dell'udienza preliminare. La medesima disposizione accorda peraltro al giudice la facolt\u00e0 di disporre, anche d'ufficio, la rinnovazione degli avvisi all'imputato allorch\u00e9 sia provato ovvero appaia probabile che lo stesso non ne abbia avuta effettiva conoscenza, salvo che per sua colpa o nei casi in cui il codice prevede la notifica al difensore. Il giudice valuta liberamente se l'imputato abbia avuto conoscenza dell'avviso o meno: questa valutazione non \u00e8 oggetto di discussione n\u00e9 motivo d'impugnazione.\nIn caso di impossibilit\u00e0 dell'imputato dovuta a causa di forza maggiore o caso fortuito, il giudice rinvia l'udienza e dispone il rinnovo dell'avviso, stesso discorso per l'avvocato difensore (qualora non abbia per\u00f2 disposto un sostituto o non difenda congiuntamente). Anche le probabilit\u00e0 per l'idoneit\u00e0 della causa di forza maggiore o di caso fortuito sono valutate liberamente dal giudice, e anche in questo caso non impugnabili o discutibili.\nSe non sussistono le cause giustificatrici dell'assenza in udienza dell'imputato (stabilite dagli articoli 420\u00b2, 420 \"bis\", e 420 \"ter\" del c.p.p.) il giudice, se l'imputato non \u00e8 presente, rinvia l'udienza e dispone che l'avviso sia notificato all'imputato personalmente. Qualora la notificazione non risulti possibile, il giudice dispone con ordinanza la sospensione del processo nei confronti dell'imputato assente (artt. 420 \"quarter, quinquies\").\nIl nuovo sistema introdotto nel 2014.\nin seguito di varie condanne da parte della Corte di Strasburgo, con la Legge 28/4/2014, n. 67, il legislatore ha eliminato l'istituto della contumacia.\nCon la nuova normativa, quando la notificazione all'imputato della prima udienza non risulta possibile, il Giudice dispone con ordinanza la sospensione del processo nei confronti dell'imputato irreperibile. Alla scadenza di un anno dalla pronuncia dell'ordinanza di sospensione del processo, il Giudice dispone nuove ricerche dell'imputato per la notifica dell'avviso, provvedendo ad ogni successiva scadenza annuale, qualora il procedimento non abbia ripreso il suo corso. Con l'ordinanza di revoca della sospensione del processo, il Giudice fissa la data per la nuova udienza. Solo per l'imputato assente, e cio\u00e8 colui che nonostante abbia avuto notizia del processo a suo carico decida di non presenziarvi, \u00e8 previsto che il processo continui e si concluda ordinariamente.\nDiscussione.\nDopo la costituzione delle parti, il GUP dichiara aperta la discussione.\nIl pubblico ministero, che deve intervenire per primo, espone sinteticamente i risultati delle indagini preliminari e gli elementi di prova a giustificazione del rinvio a giudizio da lui richiesto. Successivamente l'imputato pu\u00f2 rilasciare dichiarazioni spontanee o chiedere di essere sottoposto ad interrogatorio, per il quale si applicano le disposizioni degli art. 64 e 65 c.p.p. In verit\u00e0, su richiesta di parte, il giudice pu\u00f2 disporre che l'interrogatorio sia reso nelle forme previste dagli art. 498 e 499 c.p.p., col risultato che le dichiarazioni rese dall'imputato acquistano, in via del tutto eccezionale per la fase preliminare, i connotati di vera e propria prova.\nDopo l'imputato hanno il diritto di parlare i difensori vari, nell'ordine della parte civile, del responsabile civile, della persona civilmente obbligata per la pena pecuniaria e infine dell'imputato stesso. Il pubblico ministero ed i difensori possono replicare una sola volta, dopodich\u00e9 formulano illustrandole le rispettive conclusioni alla base del fascicolo delle indagini preliminari e degli eventuali atti o documenti ammessi dal giudice prima dell'inizio della discussione.\nIl provvedimento finale.\nLa discussione \u00e8 l'ultima fase prima del provvedimento del giudice, che pu\u00f2 ritenere di poter decidere alla base dello stato degli atti oppure no. Nel primo caso dichiara chiusa la discussione ed emana un decreto con cui dispone il giudizio, ovviamente con accoglimento della richiesta del PM. Nel secondo caso, pu\u00f2 indicare al PM nuove indagini da svolgere o disporre l'assunzione di nuove prove, anche d'ufficio, determinanti per la pronuncia della sentenza di non luogo a procedere.\nFunzione.\nL'udienza preliminare supplisce a una triplice funzione:\nDalla emanazione del codice di procedura ad oggi l'udienza preliminare ha subito importanti modifiche. Inizialmente configurata come un filtro a maglie larghe, che lasciava cio\u00e8 passare molte imputazioni al dibattimento, \u00e8 diventata un'udienza sempre pi\u00f9 selettiva, sulla scia di una giustizia penale sempre pi\u00f9 rallentata. Se il testo originario dell'art.425 prevedeva l'evidenza della cause liberatorie ai fini dell'emissione della sentenza di non luogo a procedere, le riforme del 1993 e del 1999 hanno in primo luogo soppresso la parola evidente, per poi consentire il non luogo a procedere nei casi di contraddittoriet\u00e0 degli elementi acquisiti, o quando questi non risultino idonei a sostenere l'accusa in sede dibattimentale.\nFiltro.\nLa prima funzione, disciplinata dall'art.425 , risponde alle esigenze di filtrare imputazioni azzardate e lo sfociare in dibattimento di azioni penali esercitate erroneamente, grazie alla sentenza di non luogo a procedere. Proprio questa funzione, con l'introduzione dell'udienza preliminare nella riforma codicistica, aveva creato notevoli contrasti in dottrina per circa un decennio: si discostava infatti la sentenza di proscioglimento dell'udienza preliminare dall'archiviazione delle indagini preliminari, sia per il dettato, poi riformato nel '93, che disponeva l'evidenza della prova negativa, sia successivamente quando prevedeva per lo stesso proscioglimento la prova negativa e non quella contraddittoria, mancante o insufficiente.\nLe numerose critiche furono accolte dal legislatore nella legge n.479/1999, con la modifica del comma terzo dello stesso art.425 che prevede esplicitamente\nDiritto alla prova.\nIl secondo scopo dell'udienza appare evidente considerando l'ipotesi che nuove prove possano emergere dopo le indagini preliminari. Per limitare il riavvicinarsi di una fase istruttoria, tale udienza \u00e8 stata modellata come una fase allo stato degli atti nella quale possono essere acquisite eccezionalmente e in casi previsti alcune prove, efficaci per\u00f2 nella fase stessa e non in altre eventualmente successive.\nAd accentuare lo scopo del diritto alla prova \u00e8 intervenuta anche la legge n.479/1999 inserendo l'art.421 bis, che prevede la possibilit\u00e0 per il giudice, qualora ritenga le indagini preliminari incomplete, di delegare il PM per nuove indagini. Inoltre lo stesso giudice pu\u00f2 richiedere l'assunzione di elementi di prova d'ufficio in caso non sia in grado di decidere ma non voglia nemmeno una integrazione completa delle indagini preliminari: aspetto molto importante della riforma atto a risolvere problemi in ordine a questo scopo, visto che la parte pu\u00f2 fare istanza al giudice per ottenere l'ordinanza di assunzione di determinati elementi di prova.\nScelta dei riti differenziati.\nLa terza funzione dell'udienza preliminare \u00e8 quella di permettere dei riti alternativi a quello ordinario.\nOccorre per\u00f2 precisare che solo nell'udienza preliminare si pu\u00f2 approdare nel giudizio abbreviato e nel patteggiamento. Il rito abbreviato pu\u00f2 essere chiesto anche entro 15 giorni dalla notifica del decreto che dispone il giudizio immediato.\nL'imputato dopo essere venuto a conoscenza dei risultati delle indagini preliminari e dopo aver esperito le sue facolt\u00e0 difensive, potr\u00e0 valutare in questa sede la convenienza o meno ad effettuare il patteggiamento (il quale pu\u00f2 essere chiesto anche durante le indagini preliminari, ma \u00e8 pi\u00f9 logico che venga richiesto in tale fase) o il giudizio abbreviato (disposto solo se l'integrazione probatoria risulta necessaria ai fini della decisione e se \u00e8 compatibile con le finalit\u00e0 di economia processuale)\nCon la legge 16 dicembre 1999 n. 479 (\"legge Carotti\") tale istituto \u00e8 stato modificato come segue:\nLa modifica dell'imputazione.\nSe nel corso dell'udienza il fatto contestato all'imputato risulta \"diverso\" ovvero \"nuovo\", ovvero emerge una circostanza aggravante o un reato connesso ex art. 12 lettera b) c.p.p. (concorso formale di reati), \u00e8 consentito al pubblico ministero di modificare l'imputazione (art.423 c.p.p.).\nLa disciplina per la modifica sar\u00e0 tuttavia diversa: solo in caso di fatto diverso, ovvero aggravante o reato connesso, il P.M. potr\u00e0 autonomamente modificare e contestare la nuova imputazione, mentre nel caso di fatto nuovo avr\u00e0 bisogno del consenso dell'imputato e dell'autorizzazione del giudice."}
{"id": "535534", "revid": "49022", "url": "https://it.wikipedia.org/wiki?curid=535534", "title": "Guerre macedoni", "text": ""}
{"id": "535541", "revid": "1355461", "url": "https://it.wikipedia.org/wiki?curid=535541", "title": "Conferenza di Casablanca", "text": "La conferenza di Casablanca (nome in codice \"SYMBOL\") fu tenuta all'Hotel Anfa a Casablanca, Marocco, dal 14 al 24 gennaio 1943, per pianificare la strategia europea degli Alleati durante la seconda guerra mondiale. Definita anche la conferenza della \"resa incondizionata\" fu la pi\u00f9 lunga e importante riunione militare di tutta la seconda Guerra mondiale.\nFurono presenti Franklin D. Roosevelt, Winston Churchill e i generali francesi Henri Giraud e Charles de Gaulle. Essi furono successivamente raggiunti dal generale inglese Harold Alexander e da quello statunitense Dwight Eisenhower. Anche il generale De Gaulle, inizialmente restio a partecipare a questa conferenza, giunse a Casablanca, ma solo il 22 gennaio. Alla conferenza fu invitato anche il capo sovietico Iosif Stalin il quale non intervenne, ma venne tenuto al corrente delle decisioni prese. Venne aggiornato della decisioni anche il leader cinese Ch'ang-Kai-Shek.\nLa conferenza, durante la quale sorsero forti contrasti tra i generali statunitensi e britannici riguardo alle priorit\u00e0 strategiche della guerra contro l'Asse, fu caratterizzata soprattutto dalla dichiarazione di Roosevelt sulla \"resa incondizionata\" che sarebbe stata imposta alle potenze nemiche e dalle decisioni operative prese riguardo alla guerra nel Mediterraneo e al programma di bombardamenti strategici.\nI lavori e le loro conclusioni.\nGran parte del lavoro della conferenza venne svolto dai vari militari e consiglieri che accompagnavano Roosevelt e Churchill, e che si riunirono, anche pi\u00f9 di una volta, quotidianamente, riferendo naturalmente ai capi di Stato.\nIl rapporto finale, approvato dalla conferenza, prevedeva:\nFu deciso inoltre che al nemico sconfitto sarebbe stata richiesta la resa senza condizioni (sembra, a questo proposito, che Churchill si fosse speso per escludere da tale richiesta l'Italia e che lo avesse ottenuto, contro il parere di Roosevelt, ma che di tale esclusione non sia rimasta traccia nel documento finale a causa, secondo lo statista britannico, di un malinteso).\nNel teatro di guerra del Pacifico e in Estremo Oriente si sarebbe dovuto continuare ad esercitare la massima pressione bellica sul Giappone, fino ad un attacco finale risolutivo, da condursi appena fosse stata sconfitta la Germania nel 1943. Il primo sforzo da compiere sarebbe stato la riconquista della Birmania e, in sottordine, la conquista delle isole Marshall e delle Isole Caroline. \nLa conferenza si svolse nella massima segretezza, tanto che enorme fu lo stupore dei rappresentanti della stampa, convocati per la lettura del comunicato stampa finale, nel trovarsi di fronte quasi tutti i massimi esponenti delle potenze alleate.\nAltri partecipanti.\nInsieme agli statisti, presero parte alla conferenza alcuni alti esponenti militari (o diplomatici) di Gran Bretagna e Stati Uniti (non invece del Governo francese in esilio), che svolsero in effetti gran parte del lavoro. I pi\u00f9 importanti furono:"}
{"id": "535547", "revid": "1269275", "url": "https://it.wikipedia.org/wiki?curid=535547", "title": "Cork City Football Club", "text": "Il Cork City Football Club (in gaelico: Cumann Peile Cathrach Chorca\u00ed), meglio noto come Cork City, \u00e8 una societ\u00e0 calcistica irlandese con sede nella citt\u00e0 di Cork, dove fu fondata nel 1984, in continuazione della lunga tradizione calcistica di Cork iniziata negli anni venti. Si tratt\u00f2 di uno dei primi club irlandesi (e il primo di Cork) ad aver schierato una squadra di calciatori professionisti. Grazie ai progressi del club e allo sviluppo dello stadio (il Turners Cross), il Cork City divenne progressivamente uno dei pi\u00f9 supportati club della nazione. Nell'ultima stagione la squadra giocava in maglia verde con risvolti bianchi e rossi; in precedenza la maglia si \u00e8 presentata secondo stili diversi: strisce orizzontali, strisce verticali o tinta unita, ma sempre mantenendo il bianco e il verde come colori predominanti. I soprannomi pi\u00f9 ricorrenti erano \"City\" e \"Rebel Army\". La maglia numero 12 venne ritirata nel marzo 2007 in onore del \"ruolo ricoperto dai tifosi\".\nStoria.\nIl Cork City storico.\nNella sua storia ultraventennale il Cork City ha sempre militato in Premier Division, massima divisione irlandese, salvo l'anno in cui \u00e8 stata rifondata, ed ha vinto due volte il titolo nazionale (1993 e 2005). Si \u00e8 quasi sempre piazzato nelle zone alte della classifica: ci\u00f2 gli ha garantito costanti apparizioni nelle coppe europee, in totale 14 (di cui 7 negli anni 2000). I calciatori irlandesi ad aver vestito la maglia della Nazionale durante la loro militanza nel Cork City sono due: Colin Healy e Joe Gamble, entrambi nel 2007. Il pi\u00f9 celebre giocatore esportato all'estero \u00e8 invece Kevin Doyle. Il giocatore del Cork City ad aver fatto registrare il maggior numero di presenze in competizioni UEFA per club \u00e8 Michael Devine (14); il miglior cannoniere \u00e8 invece Dan Murray (5).\nNegli ultimi anni della sua storia, per\u00f2, la societ\u00e0 soffr\u00ec di gravi problemi finanziari e controversie di gestione. Il club fu messo sotto inchiesta nel 2008 e fu soggetto di un provvedimento di liquidazione adottato dall'agenzia delle Entrate. Ci\u00f2 caus\u00f2 le dimissioni del presidente Tom Coughlan oltre a svariati mesi di ricorsi e battaglie legali. La faccenda culmin\u00f2 nel febbraio 2010 con il rifiuto da parte della \"Football Association of Ireland\" di concedere una licenza - necessaria per partecipare al campionato - al club e la conseguente liquidazione della holding, la \"Cork City Investments Fc Ltd\". Dopo lo scioglimento del Cork City, venne subito fondato il suo successore: il Cork City FORAS Co-op.\nIl Cork City FORAS e la rifondazione.\nIl Cork City FORAS Co-op \u00e8 stato fondato nel periodo immediatamente successivo alla liquidazione del Cork City Football Club, avvenuta nel febbraio 2010. La \"FORAS\", societ\u00e0 gestionaria del club, ha chiesto e ottenuto la licenza per partecipare alla League of Ireland First Division dopo che la Federazione aveva negato di rilasciare al Cork City la licenza necessaria per disputare la nuova stagione di League of Ireland Premier Division. Come allenatore \u00e8 stato scelto Tommy Dunne, viceallenatore del Cork City nella stagione precedente. Il 28 febbraio il club ha disputato la sua prima partita in assoluto: una amichevole vinta 7 a 0 sul Crosshaven AFC. Il debutto ufficiale risale invece al 5 marzo, pareggio per 1 a 1 in casa del Derry City, nella prima partita della First Division 2010. Una settimana pi\u00f9 tardi (12 marzo), 4400 persone assistettero al primo match casalingo dei biancoverdi, terminato per\u00f2 con una sconfitta per mano del Waterford United (0-2).\nAcquisiti i diritti storici del club, come nome e trofei, la societ\u00e0 ha riassunto l'originaria denominazione e ha ottenuto la promozione nella massima divisione.\nLa squadra vince la Premier Division 2017 (Irlanda), davanti ai rivali del Dundalk; si tratta del terzo titolo della loro storia.\nPrende parte, quindi, alle qualificazioni di UEFA Champions League 2018-2019, ma qui subiscono una doppia sconfitta al primo turno dai campioni polacchi del Legia Varsavia. Il cammino per la UEFA Europa League 2018-2019 va nello stesso modo di quello per la Champions, con una doppia sconfitta contro i norvegesi del Rosenborg. \nChiudono al secondo posto il campionato irlandese del 2018, alle spalle del Dundalk."}
{"id": "535548", "revid": "2056951", "url": "https://it.wikipedia.org/wiki?curid=535548", "title": "Substrato", "text": ""}
{"id": "535552", "revid": "37401", "url": "https://it.wikipedia.org/wiki?curid=535552", "title": "Oasi faunistica di Vendicari", "text": ""}
{"id": "535554", "revid": "1543377", "url": "https://it.wikipedia.org/wiki?curid=535554", "title": "Impulso elettromagnetico", "text": "Nel settore delle telecomunicazioni e in guerra, il termine Impulso elettromagnetico (IEM - EMP, \"Electromagnetic pulse\") ha i seguenti significati:\nBomba elettromagnetica.\nL'emissione di un intenso impulso di radiazioni \u00e8 utilizzato come arma da guerra elettronica con la cosiddetta bomba elettromagnetica o bomba-E (\"E-bomb\"). Si tratta di un'arma progettata per mettere fuori uso le componenti elettroniche in un vasto raggio di azione. L'intenso impulso \u00e8 ottenuto per effetto Compton o per effetto fotoelettrico."}
{"id": "535555", "revid": "24944", "url": "https://it.wikipedia.org/wiki?curid=535555", "title": "Luigi Bertarelli", "text": ""}
{"id": "535556", "revid": "599013", "url": "https://it.wikipedia.org/wiki?curid=535556", "title": "Emp", "text": ""}
{"id": "535558", "revid": "767487", "url": "https://it.wikipedia.org/wiki?curid=535558", "title": "Provincia di Linares", "text": " \nLa provincia di Linares \u00e8 una provincia del Cile centrale, che appartiene alla Regione del Maule (\"VII Regi\u00f3n\"). La provincia confina:\nDati.\nLa provincia di Linares \u00e8 situata nel centro del Cile e il capoluogo provinciale, la citt\u00e0 di Linares, si trova circa 300 chilometri a sud di Santiago del Cile. La provincia conta 8 comuni e 253.990 abitanti (2002) e si estende per 10.050 chilometri quadrati (il 33,1% del territorio regionale). \u00c8 attraversata da numerosi corsi d'acqua naturali tra i quali i principali sono i fiumi Loncomilla, Melado, Achibueno, Perquilauqu\u00e9n, Longav\u00ed, Ancoa e Putag\u00e1n. Tutti questi fiumi appartengono al bacino del Maule.\nProfilo economico.\nLa provincia di Linares ha favorevoli condizioni climatiche e una buona irrigazione naturale nella sua valle centrale. Pertanto, in Linares, l'agricoltura e l'agroindustria sono molto importanti nell'economia locale. Le colture pi\u00f9 redditizie sono costituite dagli cereali, dagli ortaggi, dai legumi, dai frutti, dai vini di qualit\u00e0, dalla barbabietola da zucchero, etc.\nNella provincia di Linares si produce il 74% del riso cileno. La provincia esporta vini di qualit\u00e0, uva da tavola, kiwi, bacche e diversi altri prodotti agricoli. La citt\u00e0 di Linares \u00e8 un importante centro cileno dell'industria della barbabietola da zucchero."}
{"id": "535559", "revid": "767487", "url": "https://it.wikipedia.org/wiki?curid=535559", "title": "Eclagnens", "text": "Eclagnens (toponimo francese) \u00e8 una frazione di 146 abitanti del comune svizzero di Goumo\u00ebns, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 2,14\u00a0km\u00b2, nel 2011 \u00e8 stato accorpato agli altri comuni soppressi di Goumoens-la-Ville e Goumoens-le-Jux per formare il nuovo comune di Goumo\u00ebns.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "535561", "revid": "125989259", "url": "https://it.wikipedia.org/wiki?curid=535561", "title": "Giorni infiniti", "text": "Giorni infiniti \u00e8 il diciannovesimo album del complesso italiano Pooh pubblicato nel 1986 dalla casa discografica CGD.\nIl disco.\nL'album coincide con il loro anniversario ventennale; cambia la veste del vinile (colorato di bianco allo scopo di tentare di arrestare la sempre pi\u00f9 dilagante duplicazione abusiva dei vinili) e cambia anche l'arrangiatore, nel senso che ai Pooh, che per una decina d'anni si erano arrangiati da soli, si aggiunge Fio Zanotti e insieme a lui arriva in studio una sezione di fiati. Viene infine messo da parte l'argomento di paesi esotici o comunque lontani.\nTra i brani si segnalano i seguenti:\nNel complesso si tratta di un album simile a diversi altri dei Pooh, ma piuttosto ricco di canzoni d'amore. Esso si distingue principalmente per il piacevole accompagnamento della sezione di fiati (che si esalta soprattutto in \"Amore e dintorni\"), che accompagner\u00e0 anche l'album di studio successivo, e per la professionalit\u00e0 degli arrangiamenti di Zanotti.\nLa prima stampa venne realizzata in vinile bianco. Successivamente \u00e8 stata stampato in versione picture bianco/nero. L'ultima ristampa in vinile ha copertina a busta e vinile nero.\nFormazione.\nAltri musicisti"}
{"id": "535565", "revid": "438678", "url": "https://it.wikipedia.org/wiki?curid=535565", "title": "Certificazione delle vendite di dischi musicali", "text": "La certificazione delle vendite di dischi musicali \u00e8 un sistema attraverso cui si pu\u00f2 stabilire se un disco sia stato venduto e in quante copie.\nNon esiste un sistema univoco, potendo essere adottati diversi criteri di conteggio cos\u00ec come diverse soglie di riferimento per l'eventuale assegnazione di riconoscimenti (per esempio i dischi d'oro).\nCriteri adottati.\nI criteri adottati per la determinazione delle vendite differiscono tra i diversi Paesi. In alcuni, il sistema si riferisce a quante copie siano state distribuite; tale criterio viene spesso nominato \"sell in\" (\"venduto all'interno\") della catena di distribuzione musicale, e riguarda le copie vendute ai negozi (e quindi non necessariamente all'utente finale). In altri Paesi \u00e8 invece adottato il criterio nominato \"sell out\" (\"venduto all'esterno\") della catena di distribuzione, cio\u00e8 vengono contate le copie effettivamente acquistate da un utente finale. Dagli anni 2000 il sistema di certificazione \u00e8 stato esteso anche alle vendite on line, includendo quindi i brani scaricati da Internet, e successivamente anche i brani ascoltati in streaming sulle piattaforme digitali.\nLe quantit\u00e0 numeriche da raggiungere per ottenere le certificazioni sono rapportate alle vendite (fisiche e in rete) classificate normalmente per tipo supporto; questi valori sono diminuiti nel tempo a causa della contrazione subita del mercato discografico.\nPremi e soglie di riferimento.\nA partire dal metodo utilizzato dall'ente statunitense dedito a questo impiego, la RIAA, molti paesi hanno adottato riconoscimenti o premi al raggiungimento di alcune soglie di vendita: pi\u00f9 comuni sono il disco d'oro e il disco di platino, mentre sono meno comuni il disco d'argento e il disco di diamante.\nLa quantit\u00e0 minima di copie vendute per aggiudicarsi un dato premio (disco d'oro, disco di platino, ecc.) non \u00e8 stata costante nel tempo; per esempio, il primo disco d'oro fu assegnato per un milione di copie (nel 1942). Inoltre, tale quantit\u00e0 minima di copie varia di paese in paese, a seconda della popolazione, del territorio e di altri parametri."}
{"id": "535570", "revid": "767487", "url": "https://it.wikipedia.org/wiki?curid=535570", "title": "Neuquensaurus australis", "text": "Il neuquensauro (\"Neuquensaurus australis\") era un dinosauro erbivoro vissuto nel Cretaceo superiore dell'Argentina e dell'Uruguay.\nCollo lungo, corpo corazzato.\nQuesto dinosauro era un sauropode, un grande erbivoro quadrupede dotato di collo e coda lunghi, e apparteneva alla famiglia dei saltasauridi. Come tutti i rappresentanti di questa famiglia, il neuquensauro era ricoperto da una corazza di placche ossee immerse nella pelle, tra le quali erano interposti tubercoli pi\u00f9 piccoli. \"Neuquensaurus\" assomiglia moltissimo a \"Saltasaurus\", ma visse qualche milione di anni prima, verso l'inizio del Cretaceo superiore.\nDifficolt\u00e0 di classificazione.\nQuesto dinosauro \u00e8 stato descritto da Jaime Powell nel 1992 sulla base di resti fossili descritti da Lydekker un secolo prima e denominati \"Titanosaurus\" \"australis\". Gi\u00e0 negli anni '80, comunque, dopo la scoperta del titanosauro corazzato \"Saltasaurus\" Jos\u00e8 Felipe Bonaparte intu\u00ec che questa forma sudamericana di \"Titanosaurus\" fosse molto pi\u00f9 simile a \"Saltasaurus\" che al vero e proprio \"Titanosaurus\" indiano. Inoltre le placche precedentemente note come \"Loricosaurus scutatus\", assegnate con qualche perplessit\u00e0 da Huene a un dinosauro anchilosauro, sono senza dubbio appartenute a questo animale."}
{"id": "535571", "revid": "14214", "url": "https://it.wikipedia.org/wiki?curid=535571", "title": "Disco d'argento", "text": ""}
{"id": "535573", "revid": "43986916", "url": "https://it.wikipedia.org/wiki?curid=535573", "title": "Disco di diamante", "text": ""}
{"id": "535574", "revid": "44939", "url": "https://it.wikipedia.org/wiki?curid=535574", "title": "Pathway", "text": ""}
{"id": "535575", "revid": "44939", "url": "https://it.wikipedia.org/wiki?curid=535575", "title": "Pathway metabolico", "text": ""}
{"id": "535576", "revid": "6391", "url": "https://it.wikipedia.org/wiki?curid=535576", "title": "Rana di Lataste", "text": ""}
{"id": "535577", "revid": "22356", "url": "https://it.wikipedia.org/wiki?curid=535577", "title": "Neuquensaurus", "text": ""}
{"id": "535578", "revid": "30300", "url": "https://it.wikipedia.org/wiki?curid=535578", "title": "Paglicci", "text": ""}
{"id": "535579", "revid": "1776051", "url": "https://it.wikipedia.org/wiki?curid=535579", "title": "Oulens-sous-Echallens", "text": "Oulens-sous-Echallens (toponimo francese) \u00e8 un comune svizzero di 562 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535583", "revid": "125935", "url": "https://it.wikipedia.org/wiki?curid=535583", "title": "Waco", "text": "Waco () \u00e8 un comune (\"city\") degli Stati Uniti d'America e capoluogo della contea di McLennan nello Stato del Texas. Situata lungo il fiume Brazos e la Interstate 35, a met\u00e0 strada tra Dallas ed Austin. La popolazione era di persone al censimento del 2010, il che la rende la ventiduesima citt\u00e0 pi\u00f9 popolosa dello stato. La stima della popolazione del 2020 per la citt\u00e0 era 138.486. L'area statistica metropolitana di Waco \u00e8 costituita dalle contee di McLennan e Falls, che nel 2010 avevano una popolazione di 234.906 abitanti. La contea di Falls \u00e8 stata aggiunta all'MSA di Waco nel 2013. La stima della popolazione del censimento degli Stati Uniti del 2020 per l'area metropolitana di Waco era di 277.005.\nGeografia fisica.\nSecondo lo United States Census Bureau, la citt\u00e0 ha un'area di 247 km\u00b2. 218 km\u00b2 di terra e 29 km\u00b2 di acqua. La superficie totale \u00e8 dell'11,85% di acqua.\nIl centro di Waco \u00e8 relativamente piccolo rispetto ad altre grandi citt\u00e0 del Texas, come Houston, Dallas, San Antonio o persino Fort Worth, El Paso od Austin. L'ALICO Building di 22 piani, completato nel 1910, \u00e8 l'edificio pi\u00f9 alto di Waco.\nClima.\nWaco vive un clima subtropicale umido secondo la classificazione climatica K\u00f6ppen, caratterizzato da estati calde ed inverni generalmente miti. Temperature di 32 \u00b0C di media sono state osservate in ogni mese dell'anno. La temperatura minima record \u00e8 di -21 \u00b0C, impostata il 31 gennaio 1949; la temperatura massima record \u00e8 stata di 46 \u00b0C, impostata il 23 luglio 2018.\nStoria.\nFondazione.\nLe popolazioni indigene occuparono le zone limitrofe al fiume Brazos per migliaia di anni. Nell'area che corrisponde alla citt\u00e0 odierna era stanziata la sottotrib\u00f9 dei Waco (in spagnolo: \"Hueco\" o \"Huaco\"), appartenente alla confederazione dei Wichita.\nNel 1824 Thomas M. Duke esplor\u00f2 la regione ed invi\u00f2 un rapporto a Stephen Fuller Austin, descrivendo il villaggio dei Waco:\nDopo aver annullato un primo tentativo di distruggere il villaggio, Austin stipul\u00f2 con loro un trattato. La trib\u00f9 si trasfer\u00ec infine al di fuori della regione, stabilendosi pi\u00f9 a settentrione, in prossimit\u00e0 dell'odierna Fort Worth. Nel 1872 si unirono ad altre popolazioni Wichita in una riserva in Oklahoma. Nel 1902 ricevettero l'assegnazione di terre e divennero ufficialmente cittadini degli Stati Uniti.\nUn colono scozzese, Neil McLennan, si stabil\u00ec in un'area in prossimit\u00e0 del fiume South Bosque, affluente del Brazos, nel 1838.\nL'imprenditore Jacob De Cordova acquist\u00f2 la propriet\u00e0 di McLennan ed assunse un ex Texas Ranger di nome George B. Erath per ispezionare l'area. Nel 1849 Erath progett\u00f2 il primo nucleo della citt\u00e0. I coloni erano intenzionati a nominare la citt\u00e0 \"Lamartine\", ma Erath li convinse ad adottare il nome Waco, in onore dei nativi americani che vi avevano vissuto precedentemente. Nel marzo del 1849 Shapley Ross costru\u00ec la prima casa in citt\u00e0, una capanna di tronchi con due ambienti, su un'altura che dominava la sorgente, sua figlia Kate fu la prima bambina bianca nata in citt\u00e0.\nXIX secolo.\nNel 1866 i cittadini pi\u00f9 prominenti di Waco intrapresero l'ambizioso progetto di costruire il primo ponte sul fiume Brazos. Costituirono la Waco Bridge Company per costruire il Waco Suspension Bridge, un ponte sospeso a campata unica di 145 metri realizzato in mattoni, che fu completato nel 1870. La compagnia si rivolse ad una ditta di Trenton, di propriet\u00e0 di John Augustus Roebling, per la fornitura di cavi e materiali in acciaio per il ponte e contatt\u00f2 Thomas M. Griffith, un ingegnere civile di New York, per la direzione dei lavori. Il ritorno economico, a fronte della spesa per la costruzione del ponte, fu immediato: i cowboy che percorrevano la pista Chisholm con le proprie mandrie iniziarono ad attraversare il fiume Brazos a Waco; alcuni sceglievano di pagare il pedaggio per utilizzare il ponte sospeso, altri optavano per guadare il fiume. La citt\u00e0 divenne un punto di passaggio anche per le carovane e la popolazione crebbe rapidamente. Dal 1971 l'uso del ponte \u00e8 esclusivamente pedonale ed il ponte stesso \u00e8 stato inserito nel National Register of Historic Places.\nNel tardo XIX secolo si svilupp\u00f2 a Waco un quartiere a luci rosse, indicato come \"Reservation\". La citt\u00e0 regolament\u00f2 la prostituzione e soppresse il quartiere agli inizi del XX secolo. Nel 1885 al Morrison's Old Corner Drug Store venne creata la bibita, Dr Pepper.\nNel 1845 fu fondata ad Independence la Baylor University, la pi\u00f9 antica istituzione universitaria dello stato, che nel 1886 trasfer\u00ec la propria sede a Waco, unendosi all'universit\u00e0 cittadina. Anche lo Strecker Museum (museo universitario) ha stabilito un record di longevit\u00e0, operando fino al 2003, quando le sue collezioni sono state trasferite nel nuovo Mayborn Museum Complex. Nel 1873 fu fondato l'AddRan College dai fratelli Addison e Randolph Clark a Fort Worth, anche questa scuola si trasfer\u00ec successivamente a Waco nel 1895, cambiando contestualmente nome in Add-Ran Christian University ed occupando gli spazi del Waco Female College, nel 1902 la scuola ha cambiato nuovamente nome in Texas Christian University e dopo che un incendio nel 1910 bruci\u00f2 l'edificio principale del complesso, torn\u00f2 a Fort Worth.\nNegli anni 1890 William Cowper Brann pubblic\u00f2 a Waco il giornale \"Iconoclast\", che ottenne grande successo. Uno dei suoi bersagli fu la Baylor University poich\u00e9 Brann rivel\u00f2 che i dirigenti dell'istituto formavano come domestici i bambini che giungevano dall'America meridionale, reclutati dai missionari. Per questo, Tom Davis - sostenitore dell'universit\u00e0 - spar\u00f2 a Brann alle spalle, che ferito, riusc\u00ec ad estrarre la pistola e ad uccidere il proprio assalitore, ma mor\u00ec successivamente per le ferite riportate.\nNel 1894 fu costruito il primo Cotton Palace (palazzo del cotone) per l'esposizione e la vendita del cotone, riflettendo l'attivit\u00e0 agricola prevalente nella regione. Sin dalla fine della Guerra di secessione, il cotone infatti era stato coltivato nelle valli dei fiumi Brazos e Bosque, e Waco era divenuto un centro di alta produzione, noto in tutta la nazione. Nei seguenti 23 anni l'esposizione annuale avrebbe richiamato pi\u00f9 di otto milioni di spettatori. Il primo palazzo delle esposizioni fu distrutto da un incendio e ricostruito nel 1910. Nel 1931 tuttavia, l'esposizione annuale cadde vittima della Grande depressione e anche il secondo edificio fu demolito. Oggi la citt\u00e0 ospita ancora un'esposizione annuale sul cotone ad aprile, in congiunzione col festival del fiume.\nA 24 km dalla citt\u00e0 il 15 settembre 1896 la compagnia per la costruzione della Missouri-Kansas-Texas Railroad organizz\u00f2 \"The Crash at Crush\", un voluto incidente ferroviario in cui due locomotive sarebbero state poste su un percorso di collisione frontale. Pensato come un divertimento per le famiglie - con cibo, giochi e altri divertimenti - l'evento si rivel\u00f2 mortale, quando le due caldaie esplosero simultaneamente, sparando metallo per l'esplosione. Morirono due persone e altre sei risultarono seriamente ferite.\nXX secolo.\nNel 1902 venne costruito lo Steel Bridge, il pi\u00f9 lungo ponte a campata unica del mondo.\nNel 1905 un uomo afroamericano di nome Sank Majors fu impiccato al Washington Avenue Bridge da una folla di bianchi. Un altro uomo, Jim Lawyer, fu frustato perch\u00e9 si oppose al linciaggio. In entrambi i casi la folla fu assistita dai Texas Rangers.\nNel 1916, Jesse Washington, un ragazzo afroamericano accusato dell'omicidio di una donna bianca, fu torturato, mutilato e arso vivo, nella piazza della citt\u00e0, dalla folla che si era impossessata di lui nell'aula del tribunale dove era stato condannato. 15.000 spettatori, la maggior parte dei quali abitanti di Waco, assistettero all'evento, che indicato come l'\"orrore di Waco\" (\"Waco Horror\"), attir\u00f2 una condanna internazionale e divenne il caso concreto su cui si bas\u00f2 la campagna anti-linciaggio della nascente National Association for the Advancement of Colored People (NAACP). Nel 2006 il consiglio cittadino ha condannato il linciaggio che avvenne senza alcuna opposizione delle autorit\u00e0 locali.\nNegli anni 1920 a dispetto della popolarit\u00e0 del Ku Klux Klan e dell'alto numero di linciaggi che avvennivano in tutto il Texas, le autorit\u00e0 della citt\u00e0 tentarono di rispondere alla campagna della NAACP ed istituirono una maggiore protezione per gli abitanti afroamericani. Nel 1923 durante l'esecuzione di Roy Mitchell (l'ultima impiccagione pubblica nello Stato del Texas prima dell'introduzione della sedia elettrica), che aveva confessato molteplici delitti, lo sceriffo Leslie Stegall imped\u00ec che la folla s'impadronisse del condannato e si verificasse un episodio analogo a quello di sette anni prima. Nello stesso anno il parlamento del Texas istitu\u00ec a Waco la decima corte d'appello dello Stato.\nNel 1937 Grover C. Thomsen e R.H. Roark idearono la bibita \"Sun Tang Red Cream Soda\", che sarebbe divenuta successivamente nota come Big Red.\nIl 5 maggio 1942 fu aperto il Waco Army Air Field, un campo per l'addestramento di base dei piloti, che cambi\u00f2 nome due volte: il 10 giugno del 1949 in Connally Air Force Base e nel 1951 in James Connally Air Force Base, in memoria del Col. James T. Connally, un pilota locale ucciso in Giappone nel 1945. Esso rimase attivo fino al maggio del 1966, quando divenne la sede del Texas State Technical College. Il campo di aviazione \u00e8 ancora operativo ed \u00e8 stato utilizzato dall'Air Force One dell'allora presidente George W. Bush in visita al proprio Prairie Chapel Ranch a Crawford (a da Waco). \nNel 1951 Harold Goodman fond\u00f2 la American Income Life Insurance Company.\nL'11 maggio 1953 un tornado si abbatt\u00e9 sulla citt\u00e0 di Waco. Morirono 114 persone, 61 delle quali in un unico isolato. Ci furono 597 feriti e i danni ammontarono a 410,2 milioni di dollari. Delle abitazioni interessate, 150 furono distrutte, 250 riportarono gravi danni ed altre 450 danni pi\u00f9 lievi. Furono danneggiate pi\u00f9 di autovetture e la First United Methodist Church fu gravemente danneggiata. Al 2011 risultava l'undicesimo tornado pi\u00f9 mortale della storia statunitense e uno dei peggiori tra quelli abbattutisi sul Texas. Inoltre fu il primo tornado tracciato via radar e stimol\u00f2 la creazione di un sistema di sorveglianza nazionale delle tempeste.\nNel 1964 il Texas Department of Public Safety ha individuato in Waco la sede per il museo della leggendaria agenzia dei tutori della legge, i Texas Ranger, istituita nel 1823. Il Texas Ranger Hall of Fame and Museum \u00e8 stato ampliato nel 1976.\nNel 1978 furono individuate delle ossa nel fango, alla confluenza tra i fiumi Brazos e Bosque. Una campagna di scavi rivel\u00f2 che si trattata dei resti di 24 esemplari appartenenti ad una specie di mammut, vissuti anni fa. Furono inoltre rinvenuti i resti di un cammello e di un grande felino. Il ritrovamento, uno dei maggiori del suo tipo, dest\u00f2 perplessit\u00e0 tra i ricercatori, che non riuscirono a spiegare come mai tanti individui fossero morti tutti in una volta.\nL'ipotesi corrente \u00e8 che approssimativamente anni fa, almeno 19 giovani esemplari di mammut sarebbero rimasti intrappolati in un canale dalle pareti assai ripide durante una rapida alluvione e sarebbero annegati; con loro sarebbe morto anche un cammello. Successive inondazioni avrebbero quindi seppellito le carcasse. Durante un secondo evento, sarebbe perita una giovane tigre dai denti a sciabola; infine, un maschio adulto, una femmina e due giovani esemplari di mammut sarebbero morti nel corso di un terzo episodio anni dopo il primo. Le ossa sono esposte al Waco Mammoth Site.\nNel 1993 una cruenta operazione di polizia - che diverr\u00e0 nota come l'assedio di Waco - fu condotta per espugnare un \"ranch\" di Waco nel quale aveva sede l'organizzazione dei davidiani, una setta religiosa. L'assedio dur\u00f2 50 giorni: cominci\u00f2 il 28 febbraio e si concluse il successivo 19 aprile con l'incendio del \"ranch\", in cui persero la vita 76 persone (fra cui 24 cittadini del Regno Unito, pi\u00f9 di 20 bambini e due donne incinte), compreso il \"leader\" della setta, David Koresh.\nXXI secolo.\nDurante la presidenza di George W. Bush Waco \u00e8 stata la sede del Centro Stampa della Casa Bianca. Il centro stampa forniva informazioni e uffici per il corpo stampa ogni volta che Bush visitava la sua \"Casa Bianca \noccidentale\" ovvero il Prairie Chapel Ranch, vicino a Crawford, a circa a nord-ovest di Waco.\nIl 17 maggio 2015 al ristorante Twin Peaks \u00e8 scoppiata una violenta disputa tra bande di motociclisti rivali. Nell'incidente \u00e8 intervenuta la polizia di Waco, con nove morti e 18 feriti. Pi\u00f9 di 170 sono stati arrestati. Nessun passante, dipendente di Twin Peak o ufficiale \u00e8 stato ucciso. Questo \u00e8 stato l'incidente criminale di pi\u00f9 alto profilo dall'assedio di Waco e la sparatoria pi\u00f9 mortale nella storia della citt\u00e0.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 60,78% di bianchi, il 22,65% di afroamericani, lo 0,51% di nativi americani, l'1,38% di asiatici, lo 0,05% di oceaniani, il 12,38% di altre etnie, e il 2,26% di due o pi\u00f9 etnie. Ispanici o latinos di qualunque etnia erano il 23,6% della popolazione."}
{"id": "535589", "revid": "124079958", "url": "https://it.wikipedia.org/wiki?curid=535589", "title": "NCIS", "text": ""}
{"id": "535590", "revid": "1630518", "url": "https://it.wikipedia.org/wiki?curid=535590", "title": "Nemegtosaurus mongoliensis", "text": "Il nemegtosauro (\"Nemegtosaurus mongoliensis\") \u00e8 un dinosauro erbivoro vissuto nel Cretacico superiore in Mongolia.\nUn cranio misterioso.\nDescritto da Nowinski nel 1971, questo dinosauro \u00e8 conosciuto solo per un cranio fossile quasi completo, dall'aspetto molto simile a quello di dinosauri sauropodi ben pi\u00f9 noti come \"Apatosaurus\", \"Brontosaurus\" e \"Diplodocus\", del Giurassico superiore. Alcune caratteristiche di questo cranio, per\u00f2, lo rendono simile a quello del brachiosauride \"Giraffatitan\". all'epoca della sua scoperta, questo cranio venne attribuito con qualche perplessit\u00e0 ai diplodocoidi, e pi\u00f9 tardi il nemegtosauro venne classificato variamente come forma particolarmente tarda di dicreosauride (una famiglia di diplodocoidi vissuta anche nel Cretaceo) o posto in una famiglia a parte, quella dei nemegtosauridi.\nNel frattempo, durante la spedizione che port\u00f2 alla luce il cranio, venne scoperto anche uno scheletro quasi completo ma privo di collo e testa, che necessit\u00f2 di vari anni per essere studiato e venne infine classificato come \"Opisthocoelicaudia\" nel 1977. Dal momento che il cranio sembrava essere diplodocide e lo scheletro portava somiglianze con i camarasauridi, si pens\u00f2 di trovarsi di fronte a due tipi differenti di sauropodi. In realt\u00e0, dal momento che alcuni titanosauri rinvenuti di recente \"fondono\" le due caratteristiche, \"Nemegtosaurus\" e \"Opisthocoelicaudia\" potrebbero benissimo rappresentare lo stesso animale.\nUn altro cranio di questo animale \u00e8 stato rinvenuto, ma non \u00e8 mai stato descritto. In Cina, invece, una specie denominata \"Nemegtosaurus pachi\" e basata su denti fossili \u00e8 considerata un \"nomen dubium\"."}
{"id": "535591", "revid": "123789542", "url": "https://it.wikipedia.org/wiki?curid=535591", "title": "Asia non Asia", "text": "Asia non Asia \u00e8 il diciottesimo album dei Pooh. Conclude la trilogia di dischi realizzati in paesi esotici.\nDescrizione.\nIl disco viene registrato per met\u00e0 in Giappone, ma viene completato di ritorno in Italia agli studi acquistati da Red al Castello di Carimate.\nIl brano \"Un posto come te\" viene registrato e mixato dai Pooh, ma la linea melodica non convince in pieno Facchinetti, che sulla stessa base di accordi scrive una melodia diversa, da affidare poi al cantato di Red Canzian.\nIl brano che anticipa l'uscita del disco, e che dovrebbe fare da traino \u00e8 \"Se nasco un'altra volta\", che per\u00f2 non ha l'impatto mediatico dei singoli precedenti, nonostante venga presentato insieme ad altri tre pezzi dell'album nel tour che li vede impegnati nell'estate del 1985.\nLa canzone che otterr\u00e0 pi\u00f9 visibilit\u00e0 sar\u00e0 \"Se c'\u00e8 un posto nel tuo cuore\", utilizzata come sigla d'apertura del Processo del luned\u00ec; \u00e8 un pezzo musicato da Red Canzian ed \u00e8 il primo ad essere cantato interamente da Stefano D'Orazio: quindi \u00e8 l'unico brano dell'album in cui non compare la voce di Roby Facchinetti. Il brano diventa un punto fisso dei concerti dei Pooh per gli anni successivi.\nTra i brani pi\u00f9 noti spiccano anche \"Gli anni pi\u00f9 importanti della nostra vita\" e \"Ragazza Occidentale\", entrambi composti e interpretati da Roby Facchinetti.\nIn questo LP, come nei due precedenti, c'\u00e8 una traccia presente solo nelle edizioni su CD, si tratta di \"In altre parole\".\nUn loop del brano \"Ragazza occidentale\" \u00e8 utilizzato dall'emittente radiofonica Radio Italia, come base musicale nelle edizioni del radiogiornale.\nLa videocassetta di \"Asia non Asia\" include sei videoclip girati dal gruppo in Giappone.\nDal punto di vista sia musicale che del testo, l'unico riferimento all'Asia \u00e8 quello presente nel brano di chiusura che d\u00e0 il titolo al disco (se si eccettua un accenno all'India in Ragazza Occidentale)."}
{"id": "535593", "revid": "22356", "url": "https://it.wikipedia.org/wiki?curid=535593", "title": "Nemegtosaurus", "text": ""}
{"id": "535595", "revid": "767487", "url": "https://it.wikipedia.org/wiki?curid=535595", "title": "Bettens", "text": " \nBettens (toponimo francese) \u00e8 un comune svizzero di 583 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535598", "revid": "767487", "url": "https://it.wikipedia.org/wiki?curid=535598", "title": "Home (Nesli)", "text": "Home \u00e8 il secondo album in studio del rapper italiano Nesli, pubblicato il 1\u00ba settembre 2004 dalla The Saifam Group.\nIl disco.\nProdotto in gran parte dallo stesso Nesli, \"Home\" \u00e8 costituito da quindici brani, di cui tre realizzati in duetto con il fratello Fabri Fibra. Al brano \"Il mio nome\" ha partecipato anche il rapper Maxi B."}
{"id": "535599", "revid": "842", "url": "https://it.wikipedia.org/wiki?curid=535599", "title": "N64", "text": ""}
{"id": "535601", "revid": "1776051", "url": "https://it.wikipedia.org/wiki?curid=535601", "title": "Daillens", "text": "Daillens (toponimo francese) \u00e8 un comune svizzero di 958 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535603", "revid": "76204", "url": "https://it.wikipedia.org/wiki?curid=535603", "title": "Parral (Cile)", "text": ""}
{"id": "535606", "revid": "123898766", "url": "https://it.wikipedia.org/wiki?curid=535606", "title": "Anthology (Pooh)", "text": "Anthology \u00e8 la quinta raccolta dei Pooh uscita nel 1985. Si tratta di una collezione composta da quattro dischi in vinile, cui corrispondono le quattro precedenti raccolte, con le relative canzoni in successione parzialmente differente.\nNel box \u00e8 presente un picture disc contenente: \"Another Life\" (versione inglese di \"Se nasco un'altra volta\" pubblicata per la prima volta) e \"In altre parole\" (gi\u00e0 pubblicata nella versione CD dell'album Asia non Asia, ma non su vinile).\nCompleta la confezione un libretto fotografico con scatti inediti del gruppo.\nDisco 1.\nI Pooh 1971-1974\nDisco 2.\nI Pooh 1975-1978\nDisco 3.\nI Pooh 1978-1981\nDisco 4.\nI Pooh 1981-1984"}
{"id": "535610", "revid": "111373", "url": "https://it.wikipedia.org/wiki?curid=535610", "title": "Ecl\u00e9pens", "text": "Ecl\u00e9pens (toponimo francese) \u00e8 un comune svizzero di 1\u00a0036 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nEcl\u00e9pens \u00e8 servita dall'omonima stazione sulla ferrovia Losanna-Olten."}
{"id": "535612", "revid": "1745361", "url": "https://it.wikipedia.org/wiki?curid=535612", "title": "Divulgazione scientifica", "text": "La divulgazione scientifica \u00e8 l'attivit\u00e0 di comunicazione rivolta al grande pubblico delle nozioni e ricerche accademiche in forma accessibile e di facile comprensione. Si occupano di tale attivit\u00e0 i \"divulgatori scientifici\", che sono in genere scienziati, ricercatori, giornalisti, studiosi o esperti della materia. \nDescrizione.\nL'obiettivo \u00e8 far conoscere al pubblico, in modo corretto ma efficacemente riassunto e comunicato, i risultati delle ricerche e delle pubblicazioni scientifiche. Questa attivit\u00e0 non presenta in genere specifiche intenzioni formative al singolo individuo, ma \u00e8 rivolta alla collettivit\u00e0, con scopo di accrescere la percezione dell'importanza della scienza in una societ\u00e0. Rappresenta una parte della cosiddetta comunicazione scientifica ovvero la comunicazione pubblica della scienza.\nA differenza della comunicazione promozionale o istituzionale (effettuata da ministeri, enti di ricerca, o imprese private), che opera secondo il modello della comunicazione unidirezionale (\"one-to-many\"), nella divulgazione scientifica si \u00e8 affermata anche l'impostazione di origine anglosassone delle esperienze bidirezionali, in cui si cerca il feedback da parte del pubblico, discutendo in luoghi come laboratori, caff\u00e8 scientifici, forum partecipati.\nLe attivit\u00e0 di associazionismo \u00e8 talvolta impegnata nella divulgazione scientifica e la alimenta. Nell'astronomia, per esempio, l'astronomia amatoriale concorre alla diffusione della scienza presso il pubblico non specializzato, ma contemporaneamente i gruppi astrofili sono coadiuvanti della stessa ricerca astronomica."}
{"id": "535614", "revid": "78273", "url": "https://it.wikipedia.org/wiki?curid=535614", "title": "Ospedale Gemelli", "text": ""}
{"id": "535616", "revid": "289247", "url": "https://it.wikipedia.org/wiki?curid=535616", "title": "NGC 4649", "text": ""}
{"id": "535618", "revid": "647919", "url": "https://it.wikipedia.org/wiki?curid=535618", "title": "Terremoto di San Giuliano di Puglia", "text": ""}
{"id": "535623", "revid": "125277711", "url": "https://it.wikipedia.org/wiki?curid=535623", "title": "Oasi (album)", "text": "Oasi \u00e8 un album dei Pooh del 1988. Premiato con il disco d'oro ancora prima dell'uscita dell'album per il boom delle prenotazioni, debutta al 4\u00ba posto della hit parade settimanale. Nella hit parade annuale risulta il 36\u00ba album pi\u00f9 venduto.\nIl disco.\nSegna un momento in cui i componenti intensificano la loro collaborazione con il WWF; tra l'altro, la copertina del disco \u00e8 in carta riciclata: una patina di ecologismo e di impegno per la pace nel mondo sembra caratterizzare l'immagine del complesso in questo periodo. Anche la veste grafica conferma questa tendenza, rappresentando il desiderio di armonia nelle relazioni umane con una stretta di mano tra due persone.\nLa propensione a pace e correttezza politica traspare nei testi di brani come \"Senza frontiere\" o \"Nell'erba, nell'acqua, nel vento\", entrambe cantate da Roby; comunque, anche in questo disco prevale l'argomento amoroso: tra i brani pi\u00f9 indubbiamente noti dell'album si ricordano \"Che vuoi che sia\", cantata da Dodi, e \"La ragazza con gli occhi di sole\", cantata da Stefano.\nIl tecnico del suono del disco \u00e8 Renato Cantele, mentre gli arrangiamenti sono curati da Fio Zanotti."}
{"id": "535624", "revid": "36426", "url": "https://it.wikipedia.org/wiki?curid=535624", "title": "Triplo ritratto di Arrigo peloso, Pietro matto e Amon nano", "text": "Il Triplo ritratto (Arrigo peloso, Pietro matto e Amon nano) \u00e8 un dipinto a olio su tela (cm 101x133) di Agostino Carracci eseguito tra il 1598 e il 1600 a Roma, \u00e8 conservato nel Museo nazionale di Capodimonte di Napoli.\nStoria e descrizione.\nFu dipinto quando il pittore era impegnato come aiuto del fratello Annibale negli affreschi della Galleria di Palazzo Farnese al servizio del cardinale Odoardo.\nIl soggetto, prima interpretato in chiave mitologica e poi come allegoria dell'arte naturalistica \u00e8 ora stato spiegato come un vero ritratto di personaggi che vivevano al seguito di Odoardo Farnese.\nSono ritratti tre personaggi bizzarri all'ombra di una quercia: un uomo giovane vestito di una semplice pelle d'animale e soggetto a ipertricosi con il volto completamente coperto da peli, un nano abbracciato a un cane e un pappagallo, appoggiato al suo braccio, sta becchettando una manciata di ciliegie nella mano dell'uomo peloso, al quale un uomo pi\u00f9 anziano, Pietro matto, sta sussurrando qualcosa, mentre una scimmietta sta sulla sua spalla destra e un'altra gioca con un cagnolino arrampicato sulle sue gambe.\nRecentemente, grazie agli studi di Roberto Zapperi \u00e8 stato possibile risalire all'identit\u00e0 di questi personaggi, si tratta di tre uomini che vivevano alla corte della famiglia Farnese svolgendo il ruolo di \"curiosit\u00e0\": \"Amon il nano, Pietro matto e Arrigo peloso\".\nNelle corti rinascimentali era usuale collezionare animali esotici ed esseri umani che destavano l'interesse dei visitatori per le loro deformit\u00e0 o particolarit\u00e0 fisiche.\nIn particolare Arrigo, il giovane \"peloso\" era un personaggio conosciuto non solo a Roma ma in tutta Europa, in quanto apparteneva a una famiglia in cui diversi membri erano soggetti a ipetricosi e venivano \"comprati\" dalle famiglie nobili in funzione di valletti.\nArrigo apparteneva a una famiglia di Guanci, popolazione delle Isole Canarie, spesso vittime delle incursioni dei pirati francesi.\nSuo padre Pedro Gonzales fu portato in dono a Enrico II di Francia ed educato come un perfetto valletto di corte. Gli fu data in sposa una giovane francese e i suoi figli furono poi venduti ad altre famiglie nobiliari in quanto anch'essi affetti dalla stessa disfunzione (sua figlia Antonietta Gonzales fu ritratta in un dipinto di Lavinia Fontana del 1594), dopo la fine dei Valois i Gonzales furono acquistati dai Farnese.\nQuesto dipinto, dalla composizione studiatissima, ebbe alle spalle un lavoro di preparazione molto accurato. Lo stesso viene testimoniato dai molti disegni che servirono anche a \"ingentilire\" l'aspetto dei tre uomini. La tela \u00e8 un esempio di pittura di genere, particolarmente in voga presso i committenti e collezionisti del tempo che amavano questo tipo di bizzarria. Il naturalismo reso con virtuosismo da Agostino non va inteso in senso moderno come pittura che indaga la realt\u00e0 con intenti espressivi e morali, ma come semplice curiosit\u00e0, era considerato un genere minore di pittura cos\u00ec come esseri inferiori venivano considerati i personaggi raffigurati, popolani o personaggi di corte.\nA Bologna, dove operava il naturalista Ulisse Aldrovandi, molti pittori e artisti erano abituati a lavorare alle pubblicazioni e alla realizzazione del materiale didattico del museo Naturale da lui fondato (lo stesso Arrigo fu ritratto nella \"Monstrorum Historia\" di Aldrovandi) il che offriva loro la possibilit\u00e0 di cimentarsi e di fare esperienza con la riproduzione della natura."}
{"id": "535627", "revid": "767487", "url": "https://it.wikipedia.org/wiki?curid=535627", "title": "Rocasaurus muniozi", "text": "Il rocasauro (\"Rocasaurus muniozi\") era un dinosauro erbivoro vissuto nel Cretacico superiore in Argentina.\nQuesto dinosauro era un sauropode, un dinosauro con collo e coda lunghi, appartenente al gruppo dei titanosauri. Descritto nel 2000, il rocasauro \u00e8 noto attraverso alcuni esemplari giovani e altri esemplari adulti. Visse alla fine del periodo Cretaceo (Maastrichtiano) ed \u00e8 spesso classificato nella famiglia dei saltasauridi."}
{"id": "535628", "revid": "1776051", "url": "https://it.wikipedia.org/wiki?curid=535628", "title": "Saint-Barth\u00e9lemy (Svizzera)", "text": "Saint-Barth\u00e9lemy (toponimo francese, gi\u00e0 Goumoens-le-Ch\u00e2tel o Saint-Barth\u00e9lemy-Bretigny) \u00e8 un comune svizzero di 778 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535629", "revid": "22356", "url": "https://it.wikipedia.org/wiki?curid=535629", "title": "Rocasaurus", "text": ""}
{"id": "535632", "revid": "767487", "url": "https://it.wikipedia.org/wiki?curid=535632", "title": "Il colore dei pensieri", "text": "Il colore dei pensieri \u00e8 il ventesimo album del gruppo musicale italiano dei Pooh, uscito nel 1987. Nella hit parade annuale risulta il 32\u00ba album pi\u00f9 venduto.\nIl disco.\nLa tematica del colore si ritrova anche nella copertina, che ritrae i Pooh le cui teste sono nascoste da teli variopinti.\nLa citt\u00e0 di Bologna, di cui \u00e8 originario Dodi Battaglia, viene ricordata nel pezzo dedicato al giorno di Santa Lucia (13 dicembre), nella credenza popolare la notte pi\u00f9 lunga dell'anno (\"Santa Lucia la notte pi\u00f9 lunga che ci sia\". Detto popolare), anche se in realt\u00e0 la notte pi\u00f9 lunga coincide con il solstizio d'inverno (notte tra il 21 e il 22 dicembre).\nCome il precedente, si avvale del supporto di una sezione di fiati. A conclusione dell'album, un duetto musicale tra violoncello e pianoforte (Red e Roby) ricorda i tempi passati, nonch\u00e9 il ritardo tecnologico e la malinconia che caratterizzava i paesi dall'altra parte della cortina di ferro come l'Unione Sovietica.\n\"Il colore dei pensieri\" \u00e8 un album che differisce notevolmente dai precedenti, risulta infatti essere pi\u00f9 caldo come suoni e con un ritorno impegnato nella stesura dei testi, che assumono connotati pi\u00f9 raffinati ed eleganti rispetto a quelli di pi\u00f9 facile impatto del periodo posteriore alla pubblicazione di Palasport.\nIl tema ecologista si sviluppa in \"Acqua dalla luna\", canzone rock che si snoda sulla stessa struttura compositiva di \"Giorni infiniti\". La descrizione malinconica di come si vive nei paesi del Patto di Varsavia porta l'ascoltatore a commuoversi e a riflettere sulle note di \"Dall'altra parte\", brano conclusivo dell'album, che si apre con una introduzione al pianoforte molto malinconica che lo stesso Facchinetti ammette di aver mutuato da una composizione sentita quasi un decennio prima durante un soggiorno in Romania in occasione della loro tourn\u00e9e nei paesi dell'Est Europa.\nNon manca nemmeno la solita citazione autobiografica nella meno impegnata ma trascinante \"Siamo ancora sulla strada\", nella quale vengono ripresi, a quasi un decennio di distanza, gli stessi temi e le stesse frasi della pi\u00f9 conosciuta \"Pronto, buongiorno \u00e8 la sveglia\". Le citazioni da dischi precedenti non finiscono qua, infatti in \"Santa Lucia\", terza traccia del disco, il testo \u00e8 l'ideale continuo della storia raccontata in \"Mio padre una sera\" del 1972.\nFra i brani che son rimasti di pi\u00f9 nella memoria dei fans si ricordano \"Tu dov'eri\" e \"Citt\u00e0 di donne\", riproposte pi\u00f9 volte nel corso degli anni, nelle abituali tourn\u00e9e della band.\nL'introduzione musicale del pezzo \"Per te domani\" \u00e8 stata utilizzata per diversi anni dall'emittente televisiva Italia 7 come jingle, negli intermezzi pubblicitari.\n\u00c8 il primo album del gruppo inciso con tecnologia DMM (\"Direct Metal Mastering\", di solito riservato alla musica classica), utilizzando per la registrazione un banco NEVE, tecnologicamente avanzato e all'avanguardia per l'epoca.\nIl brano \"Mai dire mai\" presente sul CD ha un intro ed un outro differenti dalle versioni in vinile e musicassetta. Il brano \"Siamo ancora sulla strada\" ha, nella versione su CD, un outro maggiore rispetto alla versione in vinile e musicassetta.\nFormazione.\nAltri musicisti"}
{"id": "535633", "revid": "104458", "url": "https://it.wikipedia.org/wiki?curid=535633", "title": "Assens", "text": ""}
{"id": "535635", "revid": "124532998", "url": "https://it.wikipedia.org/wiki?curid=535635", "title": "Ataraxia", "text": "Ataraxia \u00e8 un gruppo neofolk e darkwave italiano, fondato a Modena nel 1985.\nStoria.\nIl gruppo si forma a met\u00e0 anni Ottanta da un progetto di Fabio Varroni (batterista), Corrado Righi (tastiere) e Vittorio Vandelli (chitarre).\nPresto la ricerca di nuove sperimentazioni porter\u00e0 il trio a cercare espansione in ulteriori elementi musicali, integrando cos\u00ec la voce di Francesca Nicoli ed il basso di Michele Urbano. L'esordio live del quintetto sar\u00e0 dopo poco al circolo Florida di Modena, ma presto a causa di alcune divergenze di carattere musicale Fabio e Corrado abbandoneranno il gruppo.\nDal 1990 il gruppo si propone al pubblico con particolari performance multimediali inauguratesi col progetto dal titolo \"Prophetia\": un percorso che assembla musiche, sequenze recitate e mimiche, per narrare un viaggio immaginario attraverso gli stati della mente e dello spirito.\nNel 1991 segue una nuova esperienza, \"Nosce te Ipsum\", che consiste nel tragico epilogo di \"Prophetia\", ovvero la resa dell'uomo di fronte alla sua totale impotenza. Nel 1992 il gruppo presenta \"Arazzi\", ovvero 'tele metaforiche' accompagnate da arpeggi e silenzi sfumati: queste \"immagini del silenzio\", create da Alessandro Bertacchini, sono appunto una serie di diapositive che durante le performances musicali della band vengono legate a suoni e parole, al fine di creare un'esperienza sensoriale completa. Nel maggio del 1993 \u00e8 la volta di \"Symphonia sine nomine\", da cui verr\u00e0 tratto anche il titolo dell'omonimo CD che uscir\u00e0 nel gennaio del '94 e che porter\u00e0 la band in distribuzione in quasi tutta Europa, Usa, Messico e Australia.\nNel 1995 gli Ataraxia portano in scena \"La maledicion d'Ondine\", con sequenze d'immagini create da Lino Badeschi e le mimiche teatrali di Lorenzo Busi.\nL'attuale formazione della band modenese \u00e8 composta da Francesca Nicoli (voce, testi, batteria elettronica), Vittorio Vandelli (chitarra, batteria elettronica), Giovanni Pagliari (piano, tastiere, testi) e Riccardo Spaggiari (batteria).\nStile musicale.\nLo stile musicale di gusto arcaico e gotico degli Ataraxia rievoca la musica colta rinascimentale e barocca pur includendo sonorit\u00e0 contemporanee legate alla scena neoclassica colta e d'avanguardia. Loro sono contaminazioni neofolk, elettroniche e gotiche. Durante le esibizioni, che si svolgono in tutta l'Europa e in America, in castelli come in teatri, in piazze come in sale da concerto, e che spesso sono accompagnate da proiezioni di video o di immagini, recitativi, danze e spettacoli di mimica e cabaret, gli Ataraxia si esibiscono sia con strumenti elettronici (tastiere e sintetizzatori) che con strumenti acustici (flauti, chitarre, percussioni, organo, pianoforte, etc.). A volte magniloquenti e sempre tetri e decadenti, citano a volte anche la musica orientale. I loro sono \u201cconcept album\u201d dedicati ad argomenti che spaziano, ad esempio, dalla statuaria neoclassica cimiteriale alle figure femminili della mitologia occidentale, al capriccio barocco al \u201cFantasma dell'Opera\u201d di Gaston Leroux e al viaggio come strumento di conoscenza alle \u201chistoriae\u201d medievali. La voce del mezzosoprano Francesca Nicoli, ispirata a quella di Diamanda Gal\u00e1s \u00e8, al tempo stesso, versatile, lirica e androgina."}
{"id": "535636", "revid": "729019", "url": "https://it.wikipedia.org/wiki?curid=535636", "title": "Giro del Belgio 1922", "text": "Il Giro del Belgio 1922, undicesima edizione della corsa, si svolse in cinque tappe tra il 4 aprile e il 9 aprile 1921, per un totale di 1\u00a0350 km e fu vinto dal belga Ren\u00e9 Vermandel."}
{"id": "535640", "revid": "260676", "url": "https://it.wikipedia.org/wiki?curid=535640", "title": "Torre Rossa", "text": "La Torre Rossa di San Secondo \u00e8 una torre romanica di Asti. Narra la leggenda popolare che la torre sia stata l'ultima prigione del Santo Patrono della citt\u00e0 (San Secondo) prima del martirio. La sua denominazione potrebbe derivare dalla colorazione della torre stessa o dalla famiglia De Rubeis, che sembra possedesse le proprie abitazioni nelle sue immediate adiacenze.\nEdificazione.\n\u00c8 uno dei pi\u00f9 vecchi monumenti della citt\u00e0. La torre \u00e8 stata costruita in due periodi diversi: la prima parte risale al periodo romano (intorno al I secolo a.C.), la seconda in tufo e mattoni risale all'XI secolo circa. \u00c8 probabile che la torre facesse parte del palazzo Pretorio, o fosse una delle due torri della porta d'ingresso nella cinta muraria. Ad avvalorare questa seconda ipotesi \u00e8 la somiglianza con la Porta Palatina di Torino o della Porta pretoria di Aosta o la Porta Nigra di Treviri.\nIntorno al XII secolo la torre venne adibita a campanile della nuova Chiesa di San Secondo (sorta intorno al X secolo circa), funzione che mantiene tuttora. In principio la torre terminava con una guglia in rame dorato molto appuntita, che venne abbattuta nel 1777 perch\u00e9 minacciava di cadere. Nel 1851, i Frati Minori osservanti collocarono una campana donata dal Vescovo mons. Fa\u00e0 di Bruno, poi levata nel 1936, quando tutte le campane vennero sostituite.\nA met\u00e0 degli anni trenta del XX secolo, vennero abbattute le case addossate alla torre, che ne nascondevano la parte inferiore. Secondo il progetto di restauro e riaddobbo, la piazzetta formatasi dalla demolizione delle case doveva ospitare la statua di Augusto a ricordare i trascorsi romani della citt\u00e0 ma questo progetto non venne mai intrapreso.\nL'esterno.\n\u00c8 una torre tipica ad impianto romano, costruita su un robusto basamento a 16 lati, in mattoni rossi, che si ingentilisce alla cima con una fascia intervallata da tufo e mattoni in policromia bianca e rossa.\nL'interno.\nAppena entrati si nota un piccolo altare con una statua marmorea di San Secondo, loricato alla romana con in mano la citt\u00e0. Questa statua era prima nella cella sotterranea, oggi murata e \"piena\", per favorire maggiore stabilit\u00e0 alla costruzione. Dice la tradizione che in quella cella si potevano ammirare due sorgenti miracolose fatte scaturire da Ges\u00f9 Cristo nella sua visita di conforto al Martire astigiano. A lato della statua vi \u00e8 una lapide marmorea datata 1618, con stemma del Cav. D. Domenico Coardo, Conte di Quarto e di Portacomaro."}
{"id": "535641", "revid": "729019", "url": "https://it.wikipedia.org/wiki?curid=535641", "title": "Isola di R\u00e9", "text": " \nL'isola di R\u00e9 \u00e8 un'isola francese situata nell'oceano Atlantico, di fronte a La Rochelle. \u00c8 una famosa localit\u00e0 turistica francese, uno dei luoghi di vacanza preferiti di Lionel Jospin, ex primo ministro francese.\nGeografia fisica.\nSituata nella zona nord-ovest della Francia, l'isola \u00e8 lunga 30\u00a0km, la larghezza varia tra i 7\u00a0m e i 5\u00a0km, \u00e8 collegata con la citt\u00e0 di La Rochelle tramite un ponte autostradale a pagamento lungo 3\u00a0km. L'estensione complessiva \u00e8 di circa 85,2\u00a0km\u00b2.\nStoria.\nOriginariamente l'isola di R\u00e9 era un arcipelago formato da tre piccole isole.\nNel 1627 l'isola sub\u00ec l'attacco inglese da parte di George Villiers, primo duca di Buckingham. Dopo tre mesi di scontri senza successo il duca fu costretto a ritirarsi. Nel 1661 ne divenne governatore Filippo Giuliano Mancini, duca di Nevers. Nel 1681 venne costruito il porto principale dell'isola, Saint-Martin-de-R\u00e9.\nNel 1940, durante la seconda guerra mondiale, l'isola venne occupata dalle truppe tedesche che, sulle spiagge, costruirono diversi bunker per prevenire eventuali attacchi via mare.\nCultura.\nCinema.\nNel 1961 vi vennero girate alcune scene del film \"Il giorno pi\u00f9 lungo\".\nAmministrazione.\nL'isola fa parte del dipartimento di Charente Marittima, nella regione Nuova Aquitania, in Francia.\n\u00c8 divisa in due cantoni e dieci comuni. La popolazione \u00e8 costituita da 17.640 abitanti (chiamati \"r\u00e9tais\"), dato da decuplicare durante il periodo estivo.\nComuni.\nI comuni compresi nell'isola di R\u00e9 sono:"}
{"id": "535643", "revid": "729019", "url": "https://it.wikipedia.org/wiki?curid=535643", "title": "Giro del Belgio 1923", "text": "Il Giro del Belgio 1923, dodicesima edizione della corsa, si svolse in cinque tappe tra il 1\u00ba maggio e il 6 maggio 1923, per un totale di 1 379 km e fu vinto dal belga \u00c9mile Masson."}
{"id": "535644", "revid": "111515722", "url": "https://it.wikipedia.org/wiki?curid=535644", "title": "Assens (Svizzera)", "text": "Assens (toponimo francese) \u00e8 un comune svizzero di 1\u00a0058 abitanti del Canton Vaud, nel distretto del Gros-de-Vaud.\nStoria.\nNel 2009 Assens ha inglobato il comune soppresso di Malapalud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAssens \u00e8 servito dall'omonima stazione, sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535647", "revid": "287204", "url": "https://it.wikipedia.org/wiki?curid=535647", "title": "Washington Capitols", "text": "I Washington Capitols furono una delle squadre originali della Basketball Association of America (successivamente divenuta National Basketball Association)."}
{"id": "535649", "revid": "729019", "url": "https://it.wikipedia.org/wiki?curid=535649", "title": "Giro del Belgio 1924", "text": "Il Giro del Belgio 1924, tredicesima edizione della corsa, si svolse in cinque tappe tra il 19 aprile e il 26 aprile 1924, per un totale di 1\u00a0284 km e fu vinto dal belga F\u00e9lix Sellier."}
{"id": "535650", "revid": "729019", "url": "https://it.wikipedia.org/wiki?curid=535650", "title": "Giro del Belgio 1925", "text": "Il Giro del Belgio 1925, quattordicesima edizione della corsa, si svolse in cinque tappe tra il 21 aprile e il 26 aprile 1924, per un totale di 1 321 km e fu vinto dal belga Denis Verschueren."}
{"id": "535651", "revid": "287204", "url": "https://it.wikipedia.org/wiki?curid=535651", "title": "Rapetosaurus krausei", "text": "Il rapetosauro (\"Rapetosaurus krausei\") era un dinosauro erbivoro vissuto nel \nCretaceo superiore in Madagascar.\nUn \"titano\" ben conosciuto.\nIl nome di questo dinosauro, descritto nel 2001 dalle paleontologhe Kristina Curry Rogers e Catherine Forster, deriva da quello di un malvagio gigante della mitologia malgascia. I resti di questo dinosauro comprendono scheletri quasi completi e, soprattutto, un cranio perfettamente conservato.\n\u00c8 il primo titanosauro noto attraverso resti quasi completi. Il ritrovamento di questo animale ha aiutato tantissimo nella comprensione di questo gruppo misterioso di sauropodi. \nI resti quasi completi appartengono a un giovane, mentre altri tre esemplari incompleti sono riferibili ad adulti. Il rapetosauro doveva essere un classico titanosauro, con una coda relativamente corta per un sauropode, un collo molto lungo e un corpo massiccio simile a quello di un elefante, sorretto da quattro arti colonnari. Il cranio, molto simile a quello di un diplodocide, aveva un muso lungo e stretto, mentre le narici erano posizionate in cima al cranio. I denti simili a matite erano utili per strappare le foglie degli alberi. Le dimensioni di questi animali dovevano sui 15-18 metri di lunghezza e 20-23 tonnellate di peso.\nUna formazione prolifica.\nI resti fossili sono stati rinvenuti nella Formazione Maevarano, nei pressi di Mahajanga nel nordovest del Madagascar. Le rocce sono datate circa 70 milioni di anni fa, a met\u00e0 del Maastrichtiano. I resti sono stati rinvenuti nel 1991, ma solo una decina di anni dopo \u00e8 stato possibile descrivere l'animale.\nOltre a questo dinosauro, la zona ha prodotto un gran numero di resti di altri animali, inclusi pesci, rane, tartarughe, serpenti, coccodrilli (\"Mahajangasuchus\"), uccelli (\"Vorona\") e mammiferi (un dente di marsupiale). Naturalmente, erano presenti anche altri dinosauri, come il grande teropode predatore \"Majungatholus\" e il piccolo \"Masiakasaurus\", probabilmente ittivoro.\nCranio rivelatore.\nFino al momento della scoperta di \"Rapetosaurus\", poco o nulla era conosciuto del cranio dei titanosauri. Il cranio del dinosauro malgascio, se non altro, dimostra che almeno alcuni tipi di titanosauri possedevano una testa simile a quella dei diplodocidi, con le narici in cima al muso lungo e basso. Ci\u00f2 ha condotto a ritenere che le forme ascritte alla famiglia dei nemegtosauridi (\"Quaesitosaurus\" e \"Nemegtosaurus\") potessero essere incluse nei titanosauri e non nei diplodocoidi.\nOntogenesi.\nNell'aprile del 2016, \u00e8 stato annunciato il ritrovamento di un raro esemplare di cucciolo di \"Rapetosaurus\", all'interno della collezione museale da parte della paleontologa Kristina Curry Rogers \"et al\". Il giovane animale doveva avere un peso di circa 40\u00a0kg (88 libbre) ed aveva appena 39-77 giorni al momento della sua morte. Secondo le stime, al momento della schiusa un \"Rapetosaurus\" doveva pesare appena 3,4\u00a0kg (7,8 libbre). Sulla base di questi dati e del rimodellamento osseo del campione, si pensa che i giovani sauropodi fossero indipendenti dalla nascita e che non ricevessero cure parentali dai genitori. Inoltre l'analisi delle ossa indica che il giovane \"Rapetosaurus\" era probabilmente morto di fame a causa della dura siccit\u00e0 del Madagascar Cretacico."}
{"id": "535652", "revid": "1318658", "url": "https://it.wikipedia.org/wiki?curid=535652", "title": "Arrondissement di Auch", "text": "L\"arrondissement\" di Auch \u00e8 un \"arrondissement\" dipartimentale della Francia situato nel dipartimento del Gers, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Lombez.\nComposizione.\nL\"arrondissement\" \u00e8 composto da 154 comuni raggruppati in 12 cantoni:"}
{"id": "535653", "revid": "22356", "url": "https://it.wikipedia.org/wiki?curid=535653", "title": "Rapetosaurus", "text": ""}
{"id": "535655", "revid": "729019", "url": "https://it.wikipedia.org/wiki?curid=535655", "title": "Giro del Belgio 1926", "text": "Il Giro del Belgio 1926, quindicesima edizione della corsa, si svolse in quattro tappe tra il 12 maggio e il 16 maggio 1924, per un totale di 1 055 km e fu vinto dal belga Jean Debusschere."}
{"id": "535657", "revid": "729019", "url": "https://it.wikipedia.org/wiki?curid=535657", "title": "Giro del Belgio 1927", "text": "Il Giro del Belgio 1927, sedicesima edizione della corsa, si svolse in quattro tappe tra il 4 maggio e l'8 maggio 1927, per un totale di 1054 km e fu vinto dal belga Paul Matton."}
{"id": "535662", "revid": "767487", "url": "https://it.wikipedia.org/wiki?curid=535662", "title": "Bioley-Orjulaz", "text": "Bioley-Orjulaz (toponimo francese) \u00e8 un comune svizzero di 477 abitanti del Canton Vaud, nel distretto del Gros-de-Vaud.\nStoria.\nOrjulaz era noto nel XII secolo come \"Oriola\". Nel 1516, Bioley-Orjulaz venne menzionato come \"Biolley orjeux\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535664", "revid": "121404828", "url": "https://it.wikipedia.org/wiki?curid=535664", "title": "Maureen O'Hara", "text": "Biografia.\nNata da Charles FitzSimons, di religione cattolica, e da Marguerita Lilburn, protestante, \u00e8 ricordata per la sua avvenenza, per la fluente chioma di capelli rossi e per gli occhi verdi, che le valsero l'appellativo di \"regina del Technicolor\". Attrice di indubbie capacit\u00e0, ebbe una carriera lunga e fortunata nell'arco di oltre un cinquantennio. Cantante lirica mancata (sul web \u00e8 disponibile una rara versione di \"Danny Boy\" da lei registrata nel 1960 per l'album della Columbia \"Maureen O'Hara Sings her Favorite Irish Songs\", che mette in evidenza le sue qualit\u00e0 vocali), fu avviata alla recitazione dai suoi familiari, anch'essi teatranti (sua madre era ella stessa una cantante lirica). A quattordici anni inizi\u00f2 a recitare con la compagnia dell'Abbey Theatre all'Ireland's National Theatre di Dublino. Tre anni dopo si spos\u00f2, ma il matrimonio dur\u00f2 assai poco e fu successivamente annullato.\nSia pure riluttante, appena diciottenne accett\u00f2 di sottoporsi a un provino cinematografico a Londra che non ebbe successo, ma che le consent\u00ec di essere notata dall'attore Charles Laughton, il quale apprezz\u00f2 le doti di attrice e il temperamento dell'aspirante star, ottenendo che fosse sottoposta a un nuovo esame. Il successivo provino and\u00f2 meglio e le garant\u00ec un primo contratto della durata di sette anni, con il debutto nel 1938 in due film minori, \"My Irish Molly\" di Alex Bryce e \"La danza dei vagabondi\" di Walter Forde. L'anno seguente gir\u00f2 il suo primo film di rilievo, \"La taverna della Giamaica\" (1939) di Alfred Hitchcock, il quale ebbe per l'attrice parole di elogio dicendo di considerarla magnifica, dotata di \"charme\" e di particolare grazia. Nello stesso anno la O'Hara interpret\u00f2 uno dei ruoli per cui \u00e8 maggiormente ricordata, quello di Esmeralda nel film \"Notre Dame\", dove fu diretta da William Dieterle, accanto a Charles Laughton nella parte del campanaro gobbo Quasimodo.\nTra gli anni quaranta e cinquanta, la filmografia dell'attrice include titoli molti popolari, fra cui \"Com'era verde la mia valle\" (1941) di John Ford, \"Il cigno nero\" (1942) di Henry King, \"Questa terra \u00e8 mia\" (1943) di Jean Renoir, \"Il miracolo della 34\u00aa strada\" (1947) di George Seaton, \"Sinbad il marinaio\" (1947) di Richard Wallace, \"La lunga linea grigia\" (1955) di John Ford, \"Lady Godiva\" (1955) di Arthur Lubin, \"Lisbon\" (1956) di Ray Milland, \"Il nostro agente all'Avana\" (1959) di Carol Reed. Lavor\u00f2 in pi\u00f9 occasioni con John Wayne, di cui fu buona amica, e sotto la direzione di John Ford in film come \"Rio Bravo\" (1950), \"Un uomo tranquillo\" (1952), \"Le ali delle aquile\" (1957).\nNegli anni sessanta l'attrice continu\u00f2 a girare film di successo, tra cui \"Il cowboy con il velo da sposa\" (1961) di David Swift, \"McLintock!\" (1963) di Andrew V. McLaglen, \"Quella nostra estate\" (1963) di Delmer Daves, \"Accadde un'estate\" (1965) di Delmer Daves, \"Rancho Bravo\" (1966) di Andrew V. McLaglen e \"Per grazia rifiutata\" (1970) di Michael Gordon. Dopo una pausa di venti anni torn\u00f2 a recitare nella commedia \"Cara mamma, mi sposo\" (1991) di Chris Columbus, ove interpretava la madre di John Candy, e che rimane la sua ultima apparizione sul grande schermo.\nIl nome della O'Hara - che fino al 2000 lavor\u00f2 anche per la televisione - \u00e8 iscritto fra quelli delle Celebrit\u00e0 della Hollywood Walk of Fame. Nel novembre 2014 le venne conferito il Premio Oscar alla carriera. Mor\u00ec nel sonno il 24 ottobre 2015, all'et\u00e0 di 95 anni."}
{"id": "535665", "revid": "712828", "url": "https://it.wikipedia.org/wiki?curid=535665", "title": "Carth Onassi", "text": ""}
{"id": "535666", "revid": "339392", "url": "https://it.wikipedia.org/wiki?curid=535666", "title": "Bastilla Shan", "text": ""}
{"id": "535668", "revid": "287204", "url": "https://it.wikipedia.org/wiki?curid=535668", "title": "Massimiliano I", "text": ""}
{"id": "535671", "revid": "729019", "url": "https://it.wikipedia.org/wiki?curid=535671", "title": "Madlax", "text": " \u00e8 un anime di 26 episodi che \u00e8 stato prodotto dallo studio di animazione Bee Train nel 2004.\nSinopsi.\nLa storia ruota principalmente intorno alle vite di due personaggi che apparentemente non hanno nulla in comune: Madlax,un'affascinante mercenaria professionista negli assassinii con un successo prossimo al 98% la quale opera principalmente a Gazth-Sonika, un paese da dodici anni provato dalla guerra civile, e Margaret Burton, una giovane ragazza che vive in armonia nel paese di Nafrece, ed entrambe soffrono di un'amnesia parziale. La trama viene poi ad intrecciarsi con una potente organizzazione criminale che controlla e manipola tutte le informazioni trasmesse dai media televisivi nel mondo: \"Enfant\".\nArmi.\nNel corso della serie, viene usata una vasta tipologia di armi:"}
{"id": "535673", "revid": "196390", "url": "https://it.wikipedia.org/wiki?curid=535673", "title": "Traya", "text": ""}
{"id": "535674", "revid": "599013", "url": "https://it.wikipedia.org/wiki?curid=535674", "title": "Cpm", "text": ""}
{"id": "535675", "revid": "77358", "url": "https://it.wikipedia.org/wiki?curid=535675", "title": "Vrook", "text": ""}
{"id": "535677", "revid": "77358", "url": "https://it.wikipedia.org/wiki?curid=535677", "title": "Vandar", "text": ""}
{"id": "535681", "revid": "104458", "url": "https://it.wikipedia.org/wiki?curid=535681", "title": "Boussens", "text": ""}
{"id": "535683", "revid": "729019", "url": "https://it.wikipedia.org/wiki?curid=535683", "title": "Giro del Belgio 1931", "text": "Il Giro del Belgio 1931, ventesima edizione della corsa, si svolse in quattro tappe tra il 3 giugno e il 7 giugno 1931, per un totale di 1 057 km e fu vinto dal belga Maurice Dewaele."}
{"id": "535689", "revid": "729019", "url": "https://it.wikipedia.org/wiki?curid=535689", "title": "Giro del Belgio 1932", "text": "Il Giro del Belgio 1932, ventunesima edizione della corsa, si svolse in quattro tappe tra il 25 maggio e il 29 maggio 1932, per un totale di 1 035 km e fu vinto dal belga L\u00e9on Louyet."}
{"id": "535691", "revid": "110157", "url": "https://it.wikipedia.org/wiki?curid=535691", "title": "Boussens (Svizzera)", "text": "Boussens (toponimo francese) \u00e8 un comune svizzero di 980 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535694", "revid": "77358", "url": "https://it.wikipedia.org/wiki?curid=535694", "title": "Helgi Hundingsbani", "text": ""}
{"id": "535695", "revid": "77358", "url": "https://it.wikipedia.org/wiki?curid=535695", "title": "Helgi Hundingsbane", "text": ""}
{"id": "535696", "revid": "125807950", "url": "https://it.wikipedia.org/wiki?curid=535696", "title": "Uttar Pradesh", "text": "Uttar Pradesh (letteralmente \"provincia del nord\", abbreviato U.P., , ) \u00e8 uno Stato federato dell'India settentrionale. \u00c8 il quinto Stato per estensione dell'India e il pi\u00f9 popolato, che ne fa la pi\u00f9 popolata unit\u00e0 amministrativa di primo livello nel mondo, superata in questo da soli sette Stati nazionali.\nGeografia fisica.\nL'Uttar Pradesh confina a nord-ovest con l'Himachal Pradesh, a nord ha un confine internazionale con il Nepal, a nord-ovest confina con l'Uttarakhand, a est con il Bihar, a sud e a sud-est con il Madhya Pradesh, a sud-ovest con il Rajasthan e a ovest con l'Haryana e il territorio di Delhi.\nIl territorio era interessato nella parte settentrionale dalla catena himalayana, ma questo territorio montuoso \u00e8 stato quasi completamente incluso nel nuovo Stato di Uttarakhand nato nel 2000. Cosicch\u00e9 il territorio rimasto \u00e8 quasi interamente pianeggiante, drenato dal fiume Gange e dai suoi affluenti, ed \u00e8 costituito da fertili suoli alluvionali.\nUno dei principali affluenti del Gange \u00e8 l'Yamuna, che dopo aver bagnato Mathura e Agra, confluisce nel Gange a Prayagraj. Il Gange a monte di Prayagraj bagna tra le altre la citt\u00e0 di Kanpur, la pi\u00f9 grande dello Stato, e a valle Varanasi, citt\u00e0 sacra agli ind\u00f9. La capitale dello Stato \u00e8 Lucknow, posta al centro dello Stato, sul fiume Gomti. Il Gomti bagna anche Moradabad e Jaunpur prima di confluire nel Gange.\nStoria.\nLe origini dell'attuale Stato sono da rintracciare nella \"Bengal Presidency\" istituita dai britannici. Nel 1833 dalla \"Bengal Presidency\" fu staccata la \"Presidency of Agra\". Nel 1902 fu istituita l'unit\u00e0 amministrativa delle \"United Provinces of Agra and Oudh\" il cui nome fu in seguito ridotto a \"United Provinces\".\nNel 1920 la capitale fu trasferita da Prayagraj a Lucknow anche se alcune funzioni amministrative e giudiziarie sono tuttora esercitate da Prayagraj. Nel 1947 in seguito all'indipendenza gli Stati di \"Banares\", \"Tehri-Garwhal\" e \"Rampur\" furono uniti alle \"United Provinces\" che nel 1950 assunsero il nome di Uttar Pradesh, che significa \"provincia settentrionale\".\nNel 2000 la parte himalayana dello Stato \u00e8 divenuta un nuovo Stato federale, denominato Uttaranchal (che significa \"la parte settentrionale dello Stato\"). Dal 2011, ospita il Gran Premio d'India di Formula 1 su un circuito costruito a Greater Noida.\nSociet\u00e0.\nLingue.\nLa lingua parlata nella parte occidentale dello Stato, denominata \"Khadiboli\", \u00e8 la base della lingua hindi. Oltre lo hindi nelle aree urbane \u00e8 diffuso l'urdu che \u00e8 lingua ufficiale dello Stato, accanto all\u2019hindi.\nGeografia antropica.\nSuddivisioni amministrative.\nL'Uttar Pradesh \u00e8 suddiviso in 76 distretti raggruppati in 19 divisioni geografiche: Agra, Aligarh, Prayagraj, Azamgarh, Bahraich, Bareilly, Basti, Chitrakoot, Faizabad, Gonda, Gorakhpur, Jhansi, Kanpur, Lucknow, Meerut, Mirzapur, Moradabad, Saharanpur e Varanasi."}
{"id": "535700", "revid": "110157", "url": "https://it.wikipedia.org/wiki?curid=535700", "title": "Etagni\u00e8res", "text": "Etagni\u00e8res (toponimo francese) \u00e8 un comune svizzero di 1\u00a0120 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEtagni\u00e8res \u00e8 servito dalle stazioni di Etagni\u00e8res e di Les Ripes, sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "535701", "revid": "287204", "url": "https://it.wikipedia.org/wiki?curid=535701", "title": "Integrismo", "text": "Il termine integrismo \u00e8 oggi prevalentemente usato come sinonimo di fondamentalismo o fanatismo religioso in senso lato, per descrivere l'atteggiamento di coloro che promuovono in modo rigoroso le dottrine tradizionali dell'ortodossia affermata ed avversano qualsiasi cambiamento dottrinale o pratico con l'intenzione di mantenere integri ed inalterati tali principi o regole.\nIn particolare il termine \"integrismo\" viene usato in opposizione al laicismo per definire coloro che sostengono l'integrazione, la commistione, di una particolare fede religiosa (in particolare il cattolicesimo romano, il calvinismo o anche il cristianesimo fondamentalista) alle leggi che regolano la vita della societ\u00e0 dello stato; la presenza ed influenza determinante delle gerarchie ecclesiastiche nella vita dello stato. Il concetto \u00e8 equiparabile alla situazione di alcuni paesi islamici nei quali alla religione ed al clero viene dato ruolo determinante ufficiale e visibilit\u00e0 nella vita dello stato.\nIl termine \"integrismo\" pu\u00f2 essere messo in rapporto al concetto di setta proposto da Ernst Troeltsch, con il quale si descrive coloro che intendono isolarsi dalla societ\u00e0 e dai suoi principi in contrapposizione alle chiese che sono disposte in vario grado ad integrarsi nella societ\u00e0.\nAttinente \u00e8 il termine integralismo, con il quale si intende in senso lato qualunque ideologia con cui si miri alla costituzione di un sistema omogeneo in cui non esista pluralit\u00e0 di ideologie e programmi: o conciliando e unificando tutte le posizioni esistenti; o rigettando e delegittimando tutte le posizioni diverse dalla propria, e rifiutando qualunque compromesso affinch\u00e9 quest'ultima prevalga su tutte le altre.\nOrigine del termine.\nIntegrismo \u00e8 un termine originalmente coniato dai cattolici liberali francesi al tempo della Rivoluzione francese per descrivere coloro che respingevano i princ\u00ecpi della Rivoluzione (libert\u00e0, fraternit\u00e0, uguaglianza) in favore delle dottrine insegnate dal Concilio di Trento e dell'ubbidienza al papato.\nQuesto termine \u00e8 pure collegato ai gruppi ultramontani del secolo XIX che reagivano contro il laicismo, proponendo di integrare nuovamente la religione alla politica.\nEsso \u00e8 usato oggi in senso peggiorativo per descrivere coloro che aderiscono al cattolicesimo tradizionale nella forma precedente al Concilio Vaticano II, cio\u00e8 i cattolici tradizionalisti."}
{"id": "535712", "revid": "339392", "url": "https://it.wikipedia.org/wiki?curid=535712", "title": "Hortalotarsus", "text": ""}
{"id": "535713", "revid": "2232176", "url": "https://it.wikipedia.org/wiki?curid=535713", "title": "Imputato", "text": "Un imputato \u2212 secondo il diritto processuale penale italiano \u2212 \u00e8 il soggetto, accusato di un reato, nei cui confronti viene esercitata l'azione penale.\nAttribuzione.\nL'attribuzione di uno o pi\u00f9 reati (imputazione) avviene da parte del pubblico ministero (PM) a conclusione delle indagini preliminari. Fino a quel momento il soggetto potenziale autore dell'illecito non pu\u00f2 essere considerato imputato, bens\u00ec persona sottoposta alle indagini (impropriamente detto \"indagato\").\nAssunzione della qualifica.\nL'indagato assume la qualifica di imputato al momento della richiesta di rinvio a giudizio o ex art. 416 c.p.p. nel caso in cui il reato preveda l'udienza preliminare, oppure nel caso di citazione diretta a giudizio ex art. 552 c.p.p. per i reati con pena massima prevista non superiore ai quattro anni, pi\u00f9 una serie di eccezioni prestabilite, che sono:\nL'indagato assume altres\u00ec la qualifica di imputato: quando il pubblico ministero esercita l'azione penale procedendo nelle forme del giudizio immediato; quando formula l'imputazione nell'ipotesi di \"patteggiamento\" a seguito di richiesta congiunta delle parti (del PM e dell'indagato, nel corso delle indagini); quando richiede al GIP l'emissione del decreto penale di condanna.\nIl diritto alla difesa.\nAll'imputato viene garantita l'assistenza di massimo due avvocati difensori. Nel caso in cui l'imputato non nomini un difensore di fiducia gliene viene nominato uno d'ufficio ai sensi dell'art. 97 del codice di procedura italiano, poich\u00e9 non \u00e8 ammessa autodifesa se non nei principi e limiti e previsti dalla legge. I difensori possono svolgere investigazioni difensive ai sensi degli artt. 391-bis - 391-nonies, introdotti nel codice di procedura penale con l'art. 11 della legge 7 dicembre 2000, n. 397. L'art. 99 del codice di procedura penale italiano estende al difensore tutte le facolt\u00e0 e i diritti riconosciuti dalla legge all'imputato (salvo quelli personalmente riservati a quest'ultimo). La medesima disposizione prevede che l'imputato possa, con espressa dichiarazione contraria, togliere effetto a un atto del difensore, prima che sull'atto stesso sia intervenuto un provvedimento del giudice.\n\u00c8 inoltre prevista una particolare garanzia sulle dichiarazioni auto-indizianti dell'imputato, che non possono essere verbalizzate, in quanto non \u00e8 consentito aggravare la propria posizione nel processo, stante il principio \"nemo tenetur se detegere\"; in questo caso l'imputato pu\u00f2 avvalersi della facolt\u00e0 di non rispondere e n\u00e9 il pubblico ministero n\u00e9 il GIP pu\u00f2 obbligarlo a deporre, stante naturalmente la facolt\u00e0 dell'imputato di confessare.\nDeve invece essere rispettato il dovere di verit\u00e0 quando l'imputato assume l'ufficio di testimone, ovvero rende dichiarazioni nei confronti altrui che possono portare a un procedimento penale a carico di questi ultimi."}
{"id": "535720", "revid": "228587", "url": "https://it.wikipedia.org/wiki?curid=535720", "title": "Lega etolica", "text": "La Lega etolica era una confederazione delle citt\u00e0 della regione greca dell'Etolia, nata nel IV secolo a.C. per opporsi alla Macedonia. \nEra comandata da uno stratego, eletto annualmente dall'assemblea federale (composta da tutti i cittadini liberi sopra i 30 anni), che si riuniva in primavera e in autunno. Era assistito da un collegio di 30 membri e da alcuni magistrati minori. Era invece regolata dalle deliberazioni dell'assemblea.\nStoria.\nLa lega etolica si afferm\u00f2 in et\u00e0 ellenistica, dopo aver contribuito a bloccare l'invasione celtica della Grecia centrale nel 279 a.C. Gli etoli entrarono cos\u00ec a far parte dell'anfizionia delfico-pilaica, acquistando un potere e un peso politico che gli permisero di inglobare l'Acarnania, la Focide, la Locride, la Beozia, l'Elide, la Messenia e Megalopoli in Arcadia. La lega era ora all'apice della sua potenza. Ma questa \"et\u00e0 dell'oro\" era destinata a vita breve.\nNemica della lega achea, la lega etolica appoggi\u00f2 infatti Antigono Gonata nella guerra contro Arato di Sicione, stratego della lega. La sconfitta a Pellene, in Acaia, nel 241 a.C., segn\u00f2 per\u00f2 l'inizio della decadenza etolica. Intanto tra etoli e macedoni scoppiarono le ostilit\u00e0, che sfociarono nell'alleanza anti-etolica stretta tra Filippo V di Macedonia e gli achei (\"Guerra sociale\", 219 a.C.-217 a.C.). Tutto si concluse con la Pace di Naupatto.\nNel 212 a.C., gli etoli affiancarono i Romani accanto a Sparta contro Filippo V nel corso della prima guerra macedonica, ma nel 206 a.C. dovettero giungere a una pace separata con Filippo V, che li indebol\u00ec ulteriormente. Schieratisi con Filippo nella guerra di Creta, tornarono ancora una volta al fianco dei romani nella seconda guerra macedonica, venendo frustrati nelle loro mire espansionistiche in Tessaglia quando il console Tito Quinzio Flaminino proclam\u00f2 nel 196 a.C. la libert\u00e0 di tutta la Grecia.\nAmareggiati e desiderosi di rivincita, nel 192 a.C. gli etoli si allearono con Antioco III di Siria, che fu eletto strategos per combattere contro Roma. La guerra fu per\u00f2 un disastro: dopo la sconfitta alle Termopili e dopo aver opposto una vana resistenza, la lega etolica si arrese ed accett\u00f2 una pesantissima riduzione del suo territorio, che segn\u00f2 la fine del suo peso e del suo ruolo politici."}
{"id": "535724", "revid": "1305772", "url": "https://it.wikipedia.org/wiki?curid=535724", "title": "Every Breath You Take", "text": "Every Breath You Take \u00e8 una canzone scritta da Sting, primo singolo estratto da \"Synchronicity\", quinto album del gruppo musicale britannico The Police.\nDescrizione.\nPubblicato nel 1983, il brano \u00e8 stato uno dei principali successi di quell'anno, rimanendo in testa alle classifiche americane per otto settimane diventando il pi\u00f9 venduto dell'anno. Nel Regno Unito ed in Irlanda arriva in prima posizione per quattro settimane ed in Canada per due settimane. In altri paesi arriva primo in Sudafrica, secondo in Norvegia e Svezia, terzo in Olanda e Italia, sesto in Svizzera e Nuova Zelanda ed ottavo in Austria e Germania.\nSting vinse il premio Grammy Award alla canzone dell'anno 1984 con questo brano. Nella lista delle 500 migliori canzoni secondo Rolling Stone, la canzone si posiziona al numero 84. Nel 2000 Sting guadagnava una media di 2.000 dollari al giorno di diritti d'autore per la canzone.\nIl testo.\nIl testo della canzone \u00e8 stato fortemente influenzato dal divorzio che Sting stava affrontando in quel periodo; le parole si riferiscono infatti ad un personaggio sinistro, che controlla i comportamenti della persona a cui si rivolge, osservandone \"ogni respiro tu prenda, ogni mossa tu faccia\". Altra ipotesi sul testo \u00e8 che si riferisca alle lotte sindacali dell'epoca ribadendo il fatto che i lavoratori \"controlleranno\" tutti i passi dei datori di lavoro per la tutela dei loro interessi.\nMalgrado ci\u00f2, la cosa non viene quasi mai notata, e di conseguenza la canzone viene interpretata come una canzone d'amore. Sempre lo stesso Sting disse:\nNella canzone sono presenti, oltre ai consueti strumenti della band, un quartetto di violini e un pianoforte.\nLe frasi \"Every breath you take / every move you make\" sono molto simili a: \"Every breath I take, oh oh oh oh oh / Every move I make.\" usate dai Led Zeppelin nella loro canzone D'yer Mak'er dell album Houses of the Holy (1973)\nVideo musicale.\nLa canzone fu accompagnata da un video celebrato per l'ottima resa cinematografica in bianco e nero. Sia MTV (nel 1999) che VH1 (nel 2002) lo nominarono come uno dei migliori video musicali di sempre, piazzandolo rispettivamente al sedicesimo e al trentatreesimo posto nelle loro top 100. Il regista Daniel Pearl vinse il primo \"MTV cinematography award\" per il suo lavoro sul video.\nAltre versioni.\nLa canzone \u00e8 stata riproposta da numerosi artisti:\nSting stesso \u00e8 stato coinvolto in alcuni adattamenti della canzone. Nel 1994 ne ha interpretato una versione intitolata \"Every Bomb You Make\" per il programma satirico \"Spitting image\", che fu ripresa anche per lo show conclusivo il 1\u00ba gennaio 1985. La canzone \u00e8 stata reinterpretata al Live 8 il 2 luglio del 2005; il testo \u00e8 stato modificato in \"We'll be watching you\", riferendosi ai capi del G8. Ancora, nel 1997 Sting ha eseguito la canzone insieme a Puff Daddy agli MTV Video Music Awards, dedicandola alla Principessa Diana, scomparsa in un incidente automobilistico cinque giorni prima. Lo stesso Sting nel finale di \"Love is the seventh wave\", dal suo primo album solista \"The dream of the blue turtles\", improvvisa una parodia dei versi della canzone \"Every breath you take / every move you make\" facendoli seguire a \"Every cake you bake\" (\"ogni torta che inforni\") e \"Every leg you break\" (\"Ogni gamba che rompi\": non dimentichiamo che \"Break a leg\" in inglese \u00e8 l'equivalente del nostro \"In bocca al lupo\")."}
{"id": "535729", "revid": "307923", "url": "https://it.wikipedia.org/wiki?curid=535729", "title": "HMS Sirius", "text": "Diverse navi della Royal Navy sono state battezzate HMS \"Sirius\" dal nome della pi\u00f9 brillante del cielo notturno."}
{"id": "535734", "revid": "1448629", "url": "https://it.wikipedia.org/wiki?curid=535734", "title": "Don Ferrante (personaggio)", "text": "Don Ferrante \u00e8 il marito di donna Prassede nel romanzo \"I Promessi Sposi\" di Alessandro Manzoni e riveste un ruolo secondario nello svolgimento della vicenda.\nManzoni lo ritrae con i tipici caratteri dell'erudito secentesco, immerso nello studio morboso di qualsiasi disciplina, dalla storia alla scienza, alla medicina, alla filosofia. Tuttavia, vengono ironicamente sottolineati la sua profonda passione per studiosi oggi dimenticati e i pungenti giudizi verso quelli che oggi sono considerati i grandi capostipiti della filosofia; nella descrizione della sua grande biblioteca, appare pi\u00f9 volte il nome del Cardano, e il nobiluomo considera Aristotele semplicemente \"il filosofo\" e il Machiavelli un \"mariolo\".\n\u00c8 l'eroe e il martire della dottrina inutile e della logica formale; \u00e8 l'uomo della biblioteca vissuto nel secolo delle biblioteche e delle accademie; e ha la dottrina grossa dell'et\u00e0 sua. Non ragiona, ma ritiene a memoria, \u00e8 un paralitico della volont\u00e0 e dell'intelligenza. Comico per la seriet\u00e0 con cui parla di corbellerie, \u00e8 per\u00f2 rispettabile ed onesto per la sua fede nel sapere. Lo studio \u00e8, per lui, il riempitivo dell'ozio, la necessit\u00e0 di fare o di apparire qualche cosa semplicemente.\nLe sue principali passioni sono comunque l'astrologia e la cavalleria; per ci\u00f2 che riguarda la prima disciplina, possiede soltanto nozioni generiche ma ne sa parlare a proposito: infatti, pensa che tutti gli eventi sul mondo terreno siano causati dall'influenza degli astri e, quando si scatena il contagio della peste, non vi crede, formulando strane antitesi astrologiche e soprattutto filosofiche. Alla fine, per\u00f2, morir\u00e0 proprio per questa causa, maledicendo le stelle \"come un eroe di Metastasio\"."}
{"id": "535735", "revid": "1393243", "url": "https://it.wikipedia.org/wiki?curid=535735", "title": "Scurovisione", "text": "Nel gioco di ruolo fantasy \"Dungeons &amp; Dragons\", la scurovisione (\"Darkvision\" nella versione originale in inglese) \u00e8 l'innata capacit\u00e0 di vedere al buio, ovvero in condizione di totale assenza di fonti luminose.\nDescrizione.\nLa scurovisione, che si \"attiva\" quando si guarda in zone di oscurit\u00e0 totale, \u00e8 del tutto simile alla normale vista, se non che \u00e8 in bianco e nero e limitata ad una distanza massima (usualmente 18 metri, ma il valore pu\u00f2 variare a seconda della creatura che possiede la capacit\u00e0; ad esempio, quella di un drow arriva fino a 36 metri). Questo tipo di visione non viene influenzata dalla presenza di fonti luminose; per cui si riesce ad osservare l'interno di una stanza immersa nel buio anche se il corridoio in cui si affaccia \u00e8 illuminato da una torcia. Dal punto di vista del regolamento, la scurovisione \u00e8 una capacit\u00e0 \"straordinaria\", cio\u00e8 non legata alla magia. Nani ed orchi posseggono la scurovisione fra le proprie capacit\u00e0 speciali.\nOltre alla normale vista e alla scurovisione esiste un'altra tipologia di visione: alcune creature posseggono la visione crepuscolare (\"Low-Light Vision\"), ovvero la capacit\u00e0 di vedere il doppio pi\u00f9 lontano rispetto ad un umano in condizioni di bassa luminosit\u00e0, ad esempio in presenza della luce di una lanterna, della luce lunare o in una giornata di cielo coperto; in una notte di luna piena si riesce a vedere come se si fosse alla luce del sole. Elfi, gnomi, spiritelli e giganti possiedono la visione crepuscolare fra le abilit\u00e0 speciali.\nPrima di D&amp;D Terza Edizione, in cui \u00e8 stata introdotta la scurovisione, alcune creature possedevano, oltre alla normale vista, l'infravisione (\"Infravision\"), ovvero la capacit\u00e0 di \"vedere\", nel buio, le fonti di calore o, pi\u00f9 precisamente, le variazioni nello spettro infrarosso (il funzionamento \u00e8 simile, nella realt\u00e0, al visore notturno utilizzato dai soldati o alla vista dei serpenti). Nell'oscurit\u00e0, la creatura vede un'immagine termografica: tutto ci\u00f2 che \u00e8 pi\u00f9 caldo dell'ambiente si colora di rosso (con una tonalit\u00e0 che cresce con l'aumento dell'intensit\u00e0 della fonte; un umano apparir\u00e0 come una figura di un rosso acceso) e tutto ci\u00f2 che \u00e8 pi\u00f9 freddo di colore blu (con una tonalit\u00e0 che decresce con la diminuzione dell'intensit\u00e0 della fonte; un pezzo di ghiaccio apparir\u00e0 di un blu molto scuro, quasi viola); di conseguenza, ci\u00f2 che \u00e8 alla stessa temperatura dell'aria (ad esempio una sedia, una spada, il cadavere di un mostro morto da lungo tempo) non viene visto a meno che non sia in movimento (un non morto che si d\u00e0 alla fuga, ad esempio, nel qual caso si vedr\u00e0 una sorta di \"alone tremolante\" che attornia una figura di un blu pallido). A meno che non si sia molto vicini, e a meno che non ci sia una forte differenza di dimensioni, le figure che si osservano sono indistinguibili. Una creatura particolarmente calda, come un umano, lascia camminando una serie di lievi e temporanee tracce simili ad orme che chi possiede l'infravisione pu\u00f2 seguire. Eventuali fonti luminose non magiche infastidiscono, fino a rendere inutilizzabile, questa tipologia di visione. L'infravisione esiste fin da Original D&amp;D (ma solo a partire dal supplemento \"Greyhawk\"; in \"Man &amp; Magic\" \u00e8 presente solo come incantesimo di terzo livello per Magic-user). Il cambio con la scurovisione \u00e8 stato probabilmente dettato dalla volont\u00e0 di semplificare le meccaniche di gioco. Un altro tipo di visione descritto in \"Advanced Dungeons &amp; Dragons\" \u00e8 l'ultravisione, ossia la capacit\u00e0 di percepire le variazioni dello spettro ultravioletto; le creature che possedevano questo tipo di vista riuscivano a vedere anche nell'oscurit\u00e0 della notte per effetto delle radiazioni ultraviolette che emettono le stelle.\nAlcune creature, come quelle che abitualmente passano molto tempo in ambienti in cui la luce scarseggia o \u00e8 del tutto assente, hanno sviluppato altre capacit\u00e0 speciali:"}
{"id": "535736", "revid": "78273", "url": "https://it.wikipedia.org/wiki?curid=535736", "title": "Lorenzo Duca d'Urbino", "text": ""}
{"id": "535737", "revid": "1601148", "url": "https://it.wikipedia.org/wiki?curid=535737", "title": "Dziga Vertov", "text": "Biografia.\nNato a Bjelostok nell'allora Polonia russia da una famiglia medio-borghese di origini ebraiche, Vertov si trasferisce a Mosca poi a San Pietroburgo all'inizio della prima guerra mondiale. Inizia gli studi di Medicina e intanto si dedica alla poesia, a narrazioni satiriche e di fantascienza. Nel 1916 comincia ad interessarsi al montaggio di materiali sonori fonografici. Il suo interesse crescente per il cinema \u00e8 accompagnato da quello per il futurismo che gli ispira anche il nome d'arte che si scelse: \"Dziga Vertov\" vale a dire \"trottola\" in lingua ucraina. Anche i suoi due fratelli furono figure importanti del mondo del cinema: Boris emigr\u00f2 dapprima in Francia, poi negli Stati Uniti, dove divenne famoso come direttore della fotografia, Michail rimase in Unione Sovietica dove divenne noto come regista anch'egli.\nAl termine della rivoluzione russa, Vertov \u00e8 a Mosca e comincia a lavorare per \"La settimana cinematografica\". Per tre anni si occupa a vario titolo della redazione di questo cinegiornale dai forti contenuti propagandistici. Insieme a lui lavora Elisaveta Svilova che in seguito diverr\u00e0 sua moglie.\nIl suo primo vero cortometraggio \u00e8 \"L'anniversario della Rivoluzione\", del 1919.\nIl passaggio da \"regista di Stato\" a \"regista di avanguardia\" si ha con i \"Kinopravda\". Nell'arco di tre anni vengono realizzati 23 piccoli documentari di 20 minuti ciascuno ognuno dei quali generalmente tratta 3 diversi argomenti. In questa produzione Vertov comincia a mettere in pratica la sua teoria, pi\u00f9 esplicitamente esposta nel film-manifesto del suo movimento \"Kinoglaz\" (\u041a\u0438\u043d\u043e-\u0433\u043b\u0430\u0437) (1924), dando spazio alla verit\u00e0, filmando e montando in maniera che l'espressione e i contenuti di ci\u00f2 che si vuole dire vengano solo ed esclusivamente da ci\u00f2 che si riprende con fedelt\u00e0.\nEvidentemente questa sua posizione radicale, seppure ispirata da un comunismo convinto, non stava bene agli apparati politici che pensavano di poter orientare a piacimento le informazioni veicolate da cinegiornali e documentari. Ma anche l'universo cinematografico che \u00e8 in grande espansione in tutto il mondo come in Russia, non vede bene l'avanzare di teorie secondo le quali il cinema di fantasia deve essere bandito. Questo sostenevano Vertov e i suoi \"kinoki\", in primo luogo suo fratello Mikhail, superbo operatore di tutte le maggiori opere di Denis Arkadevi\u010d, e poi sua moglie Yelisaveta Svilova, montatrice delle sue pellicole.\nQuesti contrasti non fanno che rafforzare il suo convincimento di andare avanti per una strada che tronchi definitivamente con quanto era stato concepito come cinematografico fino a quel momento. Cos\u00ec l'introduzione di innovazioni tecnico-stilistiche come \"stop motion\" o \"freeze frames\" vanno viste non come un tradimento di quel rigore della cinecronaca-verit\u00e0 che \u00e8 alla base delle sue teorie, quanto come una ricerca di un linguaggio nuovo che rompa con il passato e con le altre forme d'arte che Vertov giudica deleterie per il popolo, quali la letteratura e il teatro.\nTutto il complesso teorico e la genialit\u00e0 di Vertov si riassumono in quella che \u00e8 anche la sua opera pi\u00f9 famosa, \"L'uomo con la macchina da presa\" (1929). Questo film \u00e8 davvero rivoluzionario, scompagina la grammatica sino ad allora utilizzata (basti pensare che non sono usate didascalie, fondamentali nell'epoca del muto) e in uno sfolgorio di trovate tecnico-stilistiche ci mostra una macchina da presa che da oggetto di osservazione ne diventa il soggetto.\nLa produzione seguente non avr\u00e0 pi\u00f9 la stessa forza, forse perch\u00e9 le sue teorie vengono travolte dall'esplosione di generi e di geni (si pensi ad \u0116jzen\u0161tejn) che daranno lustro alla cinematografia \"tradizionale\".\nL'incontro con il sonoro d\u00e0 comunque origine ad un'opera notevole: \"Sinfonia del Donbassa/Entusiasmo\" (1931), dove per \"sinfonia\" si deve intendere la sovrapposizione di vari rumori prodotti da officine meccaniche e miniere catturate dall'orecchio di Vertov.\nL'ultima opera di grande valore \u00e8 \"Tre canti su Lenin\" (1934). Un superbo documentario che raccoglie immagini di grande valore storico lasciando traccia nella cultura europea del tempo.\nVertov, inviso alla gerarchia stalinista, ha un lungo declino nel quale comunque non smette di filmare. Evita le purghe staliniste regalandoci ancora brani della sua arte e abilit\u00e0 tecnica fino al 1954 quando muore a causa di un cancro."}
{"id": "535745", "revid": "21880", "url": "https://it.wikipedia.org/wiki?curid=535745", "title": "Sarago", "text": ""}
{"id": "535746", "revid": "6923", "url": "https://it.wikipedia.org/wiki?curid=535746", "title": "Alfasillabario", "text": "Un alfasillabario, o abugida, \u00e8 un sistema di scrittura ibrido costituito da segni (grafemi) che fondono una consonante e una vocale intrinseca.\nPossono essere inoltre modificati con estensioni o segni diacritici che indichino altre vocali o, a volte, l'assenza di vocale.\nUn alfasillabario si caratterizza quindi perch\u00e9 la consonante \u00e8 legata al grafema, mentre la vocale intrinseca che segue la consonante pu\u00f2 cambiare, con l'aggiunta di segni diacritici.\nUn'abugida \u00e8 quindi diverso tanto da un sillabario, dove ogni grafema trascrive un preciso gruppo di fonemi (sillabe), ma anche dall'alfabeto vero e proprio, dove ogni grafema o gruppo di grafemi trascrive un solo fonema alla volta.\nEsempi di abugida includono le varie scritture della famiglia di scritture Brahmi, l'etiopico ge'ez.\nUna tipica abugida \u00e8 la scrittura devanagari. Non vi sono segni che rappresentano le consonanti \"k;\" ma piuttosto l'immodificabile lettera \u0915 rappresenta la sillaba \"ka;\" la \"a\" non \u00e8 segnata sul simbolo, e perci\u00f2 \u00e8 la cosiddetta vocale intrinseca. La vocale pu\u00f2 essere cambiata dall'aggiunta di segni vocalici (diacritici) alla base del carattere, producendo altre sillabe comincianti per \"k-,\" come \u0915\u093f \"ki\", \u0915\u0941 \"ku\", \u0915\u0947 \"ke\", \u0915\u094b \"ko\". Questi diacritici sono applicati ad altri caratteri consonantici per altre sillabe. Per esempio, da \u0932 \"la\" \u00e8 formato \u0932\u093f \"li\", \u0932\u0941 \"lu\", \u0932\u0947 \"le\", \u0932\u094b \"lo\". Una consonante con una vocale intrinseca o segnata \u00e8 chiamata akshara.\nIn molte abugide, esiste anche un diacritico per soppiantare la vocale intrinseca, producendo la semplice consonante. In devanagari, \u0915\u094d \u00e8 la \"k,\" e \u0932\u094d \u00e8 la \"l\". Questo \u00e8 chiamato \"virama\" in Sanscrito, oppure \"halant\" in hindi. Pu\u00f2 essere usato per formare gruppi consonantici, o per indicare che una consonante chiude la fine di una parola. Altri significati che esprimono queste funzioni includono speciali forme coniugate nelle quali due o pi\u00f9 caratteri consonantici sono fusi per esprimere un gruppo, come il devanagari: \u0915\u094d\u0932 \"kla.\" (\u00c8 da notare che alcune fonti presentano questo gruppo come \u0915\u094d seguito da \u0932, invece di formare una forma coniugata.)\nQuesti diacritici possono apparire sopra (\u0915\u0947), sotto (\u0915\u0941), sulla sinistra (\u0915\u093f) o sulla destra (\u0915\u094b) del carattere consonantico, oppure possono circondarlo come in tamil \u0b95\u0bcc = \"kau,\" proveniente da \u0b95 \"ka\". In molti scritti braminici, una sillaba che inizia con un gruppo \u00e8 ritenuta un singolo carattere per motivi legati alle vocali presenti, cos\u00ec un segno vocalico come \u093f \"-i,\" che cade prima che il carattere si modifichi, pu\u00f2 occupare diverse posizioni prima di piazzarsi dove va pronunciato. Per esempio, il gioco del cricket in hindi \u00e8 \u0915\u094d\u0930\u093f\u0915\u0947\u091f \"krike\u0163;\" il diacritico per /i/ appare prima del gruppo consonantico /kr/, non prima di /r/. Un esempio pi\u00f9 anomalo si nota nell'alfabeto della lingua batak: qui la sillaba \"bim\" \u00e8 scritta \"ba-ma-i-(virama)\". Cio\u00e8, la vocale diacritica e virama sono entrambe scritte dopo le consonanti per l'intera sillaba.\nSebbene sia oggi un'abugida, esiste la testimonianza che l'alfabeto del ge'ez fu in effetti un abjad fino al IV secolo d.C. Si suppone che sia divenuta un'abugida per influsso dall'India tramite commerci e relazioni di vario tipo attraverso il Mare Arabico. Nell'abugida ge'ez, la forma della lettera stessa pu\u00f2 essere alterata. Per esempio, \u1200 \"h\u00e4\" (forma basilare), \u1201 \"hu\" (con un diacritico destro che non altera la lettera), \u1202 \"hi\" (con un soddiacritico che comprime le lettere, cosicch\u00e9 l'intero fidel occupi la stessa quantit\u00e0 di spazio), \u1205 \"h\u0259\" (dove la lettera \u00e8 modificata con una piega alla stanghetta sinistra).\nIl termine \"abugida\" fu proposto nel 1990 dal linguista Peter Daniels ed \u00e8 formato dalle prime quattro lettere (\u12a0\u1261\u130a\u12f3, \"\u2019\u00e4 bu gi da\") della lingua ge'ez, ordinate secondo l'alfabeto greco. Quest'ordine corrisponde anche all'ancestrale ordine dei caratteri della lingua semitica, \"aleph, beth, gimel, daleth,\" o A B G D, cos\u00ec come la parola \"alfabeto\" proviene dai nomi greci delle prime due lettere (\"alfa\" e \"beta\").\nIl termine \"alfasillabario\" fu suggerito nel 1997 da William Bright in riferimento alle scritture indiane, riferendosi al fatto che esse hanno caratteristiche sia alfabetiche che sillabiche."}
{"id": "535749", "revid": "49141", "url": "https://it.wikipedia.org/wiki?curid=535749", "title": "Abugida", "text": ""}
{"id": "535764", "revid": "30610", "url": "https://it.wikipedia.org/wiki?curid=535764", "title": "Remaclo", "text": "Biografia.\nNacque agli inizi del VII secolo in Aquitania, forse a Bourges, e venne educato presso la corte dei sovrani merovingi di Austrasia: fu poi discepolo di San Sulpizio il Pio, vescovo di Bourges, dal quale fu probabilmente ordinato sacerdote.\nAttorno al 625 entr\u00f2 come semplice monaco nell'abbazia colombaniano di Luxeuil, nei Vosgi, fondata poco tempo prima da San Colombano. Sant'Eligio, che lo aveva conosciuto a corte nel 632, lo scelse come abate del monastero di Solignac.\nContinu\u00f2 comunque a frequentare la corte e divenne uno dei pi\u00f9 fidati consiglieri di Sigeberto III, che gli affid\u00f2 l'evangelizzazione della parte settentrionale del suo regno (Ardenne) ancora in larga parte pagana: nel 648 fond\u00f2 nella regione due monasteri, a Stavelot e a Malmedy, di cui fu eletto abate; fu poi scelto come vescovo di Maastricht e venne consacrato nel 650, ma nel 662 prefer\u00ec ritirarsi nella sua abbazia di Stavelot, dove si spense attorno al 673.\nCulto.\nMemoria liturgica il 3 settembre."}
{"id": "535765", "revid": "339392", "url": "https://it.wikipedia.org/wiki?curid=535765", "title": "San Rimaclo", "text": ""}
{"id": "535766", "revid": "277947", "url": "https://it.wikipedia.org/wiki?curid=535766", "title": "Hans von Kulmbach", "text": "Biografia.\nSi form\u00f2 sugli esempi del veneziano Jacopo de' Barbari (attivo anche in Germania, dov'era conosciuto col nome di \"Jacob Walch\") e di Albrecht D\u00fcrer.\nTra le sue opere principali, le pale di altare nelle chiese di San Lorenzo e San Sebaldo (1513) a Norimberga, nelle chiese di Santa Caterina (\"Storie di Maria\" 1515), di Santa Maria di Skjalka (1511) e di San Giovanni (1516) a Cracovia. Fu anche un ritrattista vicino alla maniera di D\u00fcrer e un incisore: realizz\u00f2 numerosi disegni con modelli per vetrate.\nMor\u00ec a Norimberga tra il 29 novembre e il 3 dicembre 1522."}
{"id": "535767", "revid": "33277", "url": "https://it.wikipedia.org/wiki?curid=535767", "title": "Hans S\u00fcss von Kulmbach", "text": ""}
{"id": "535769", "revid": "767487", "url": "https://it.wikipedia.org/wiki?curid=535769", "title": "Jacob Jordaens", "text": "Biografia.\nFu allievo, con Pieter Paul Rubens, del pittore manierista Adam Van Noort, grazie al quale fu ammesso alla gilda dei pittori di Anversa.\nSuo padre era un commerciante di tessuti o di sete. La famiglia Jordaens apparteneva alla borghesia pi\u00f9 agiata: la loro casa si situava nell'Hoogstraat (la via alta), una delle vie pi\u00f9 conosciute per il commercio dei panni ad Anversa. Il 15 maggio 1616 spos\u00f2 la figlia minore del suo maestro Adam van Noort, Catharina, di quattro anni pi\u00f9 anziana. \u00c8 un matrimonio cattolico da cui nasceranno tre figli: Elisabeth (1617), Jacques (1625) e Anne Catherine (1629).\nNon comp\u00ec mai il tanto desiderato viaggio in Italia, cosa di cui si dolse per tutta la vita, anche se fu fortemente influenzato dalle opere dei grandi artisti del '500 italiano (Paolo Veronese, Tiziano, Federico Barocci) ma soprattutto di Jacopo Bassano e dei suoi contemporanei (Domenichino e Caravaggio).\nCon la sua glorificazione del cibo e del vino consumati in gioiosa compagnia fra risa e giochi truculenti e rumorosi, Jordaens cre\u00f2 una sorta di mitologia fiamminga, pregna di sensualit\u00e0 pagana. Anche i quadri a soggetto religioso del primo periodo, come gli \"Evangelisti\", sono carichi di una vivacit\u00e0 realistica che toglie qualsiasi ispirazione mistica. \nIl suo stile degli inizi denuncia la sua formazione manierista, ma poi l'abbandona e si avvicina alla maniera di Rubens, da cui si distacca per la maggiore impetuosit\u00e0 e per l'amore per le atmosfere paesane e domestiche. \nMor\u00ec ad Anversa nel 1678 dopo essersi convertito al calvinismo."}
{"id": "535771", "revid": "1543377", "url": "https://it.wikipedia.org/wiki?curid=535771", "title": "Petrus Christus", "text": "Appartenne alla cosiddetta \"seconda generazione\" della pittura fiamminga, dopo la prima dei fondatori Jan van Eyck, Rogier van der Weyden e Robert Campin.\nBiografia.\nLe notizie sulla sua vita sono scarse: non si conosce neanche quale fosse il suo vero nome (quello di \"Petrus Christus\" \u00e8 stato dedotto dalla sua firma, \"petr. XPI\"). Il catalogo delle sue opere, che conta circa quaranta pezzi, \u00e8 stato ricostruito in base agli otto dipinti pervenutici, datati tra 1446 e il 1457, che recano la sua firma.\nLe prime tracce documentali risalgono al 7 luglio 1444, quando acquist\u00f2 la cittadinanza di Bruges insieme alla moglie; nel 1454 lavor\u00f2 per il conte d'Estampes e quattro anni dopo, 1458, risultava iscritto alla confraternita della \"Madonna dell'Albero Secco\", una delle pi\u00f9 prestigiose associazioni del tempo, che contava tra i suoi membri anche i duchi di Borgogna e i banchieri italiani attivi a Bruges (Arnolfini, Portinari).\nViene ritenuto l'erede spirituale dell'arte di Jan van Eyck, del quale potrebbe essere stato allievo, visto che dimostra di aver bene imparato dal maestro la lezione dello spazio, del volume e dell'ambiente, ma la sua maniera denuncia l'influenza di altri grandi artisti fiamminghi del suo tempo: Dirk Bouts, Robert Campin e Rogier van der Weyden. Una suggestiva ipotesi lo vuole autore del completamento di una \"madonna\" di van Eyck lasciata incompiuta con la sua morte, oggi alla Frick Collection di New York.\nAlcuni ipotizzano anche un viaggio di Christus in Italia: egli fu il primo artista fiammingo ad adottare la costruzione spaziale geometrica e razionale della prospettiva a punto di fuga unico; numerosi suoi clienti erano dopotutto italiani, molti dei quali toscani, ed essi avrebbero potuto spingerlo a venire incontro ai loro gusti.\nDalle analogie artistiche tra Petrus Christus e Antonello da Messina \u00e8 stato ipotizzato un contatto tra l'artista siciliano e il fiammingo, del quale \u00e8 stata forse trovata una prova documentaria nei presumibili nomi dei due che compaiono tra i salariati per la partecipazione a una medesima battaglia. D'altra parte, una citazione iconografica di Petrus Christus si ritrova anche nella \"Deposizione\" di Colantonio, che di Antonello fu maestro.\nPassata la met\u00e0 del XV secolo i suoi dipinti assumono un tono monumentale, ispirato alle grandi opere di van der Weyden. In qualit\u00e0 di pittore civico della citt\u00e0 di Bruges esegu\u00ec anche numerose opere effimere, come apparati cerimoniali e decorazioni varie, come quelle per il matrimonio tra Carlo il Temerario e Margherita di York (1468)."}
{"id": "535773", "revid": "110157", "url": "https://it.wikipedia.org/wiki?curid=535773", "title": "Baarle-Hertog", "text": "Baarle-Hertog (in francese Baerle-Duc, a volte ricordato come Baer-Hertog) \u00e8 una citt\u00e0 belga di 2.337 abitanti nelle Fiandre (provincia di Anversa).\n\u00c8 composta da 24 enclavi distinte: il centro principale, 3 parti all'interno del confine belga e 20 exclavi in territorio olandese, all'interno della municipalit\u00e0 di Baarle-Nassau.\nLe porzioni di territorio olandese al suo interno, insieme all'emiratina Nahwa, costituiscono, dopo il trattato sul confine tra India e Bangladesh che ha eliminato l'80% di quelle esistenti, le uniche 8 enclavi di 2\u00ba livello al mondo.\n\u00c8 patria del pittore fiammingo Petrus Christus (XV secolo).\nL'exclave.\nAll'interno della cittadina i confini con l'exclave belga Baarle-Hertog sono tracciati lungo le strade ed i marciapiedi con due differenti tipi di linee. Una serie di croci bianche, con le indicazioni B e NL (rispettivamente B = Belgio, NL = Paesi Bassi), delimitano le due nazioni sopra i marciapiedi o nelle piazze. I confini tracciati per le strade appaiono semplicemente come delle linee grigie. A differenza dei confini sui marciapiedi svolgono, senz'altro, un ruolo pi\u00f9 amministrativo che turistico.\nL\"'exclave\" di Baarle-Hertog costituisce il caso pi\u00f9 complicato di \"exclave\" situata in territorio europeo. Al comune belga di Baarle-Hertog appartengono difatti ben 22 exclave in territorio olandese all'interno del comune di Baarle-Nassau, e alcune di queste exclave contengono ulteriori sette exclave, questa volta olandesi.\nIl confine \u00e8 cos\u00ec articolato che alcune case sono divise tra due stati. In passato, quando la legge olandese prevedeva per i ristoranti un orario di chiusura anteriore a quello belga, alcuni esercizi posti sul confine risolsero il problema semplicemente facendo cambiare tavolo ai clienti.\nLa storia dell'exclave di Baarle-Hertog risale al Trattato di Maastricht del 1843, che stabil\u00ec il Confine tra il Belgio e i Paesi Bassi. In particolare, il confine tra i cippi 214 e 215 non pot\u00e9 essere stabilito per una lunghezza di 50\u00a0km, cosicch\u00e9 i due stati giunsero a un accordo per attribuirsi la sovranit\u00e0 su 5.732 parcelle di terreno. Ne risult\u00f2 un arcipelago di exclavi (circostanza non del tutto infrequente nei confini di allora) per una superficie di 8\u00a0km\u00b2.\nIl 20 giugno 1959, la Corte internazionale di giustizia, investita della controversia, stabil\u00ec la sovranit\u00e0 del Belgio sul gruppo di enclavi, risolvendo cos\u00ec un contenzioso fra i due Paesi confinanti.\nIl 26 aprile 1974 il Belgio e i Paesi Bassi firmarono un trattato a Turnhout nella provincia di Anversa nelle Fiandre in Belgio per rendere ufficiali i confini cos\u00ec delineati tra i cippi 214 e 215. Successivamente venne per\u00f2 scoperto un lotto di terreno a sud della frazione di Ulicoten che non era stato assegnato a nessuno dei due stati, e che nel 1995 fu attribuito al Belgio come ventiduesima exclave di Baarle-Hertog.\nCon la pandemia di COVID-19 si \u00e8 giunti alla situazione paradossale di semi-lockdown dato che Baarle Hertog \u00e8 in lockdown, mentre Baarle-Nassau no. Alcuni negozi hanno pertanto deciso di propria iniziativa di chiudere comunque."}
{"id": "535774", "revid": "33277", "url": "https://it.wikipedia.org/wiki?curid=535774", "title": "Baerle-Duc", "text": ""}
{"id": "535784", "revid": "287204", "url": "https://it.wikipedia.org/wiki?curid=535784", "title": "Giovanni apostolo ed evangelista (documentazione)", "text": ""}
{"id": "535785", "revid": "122049444", "url": "https://it.wikipedia.org/wiki?curid=535785", "title": "Ambrogio Traversari", "text": "Biografia.\nAll'et\u00e0 di quattordici anni Ambrogio, lasciato l'Appennino forlivese, entr\u00f2 nell'ordine dei camaldolesi presso il convento fiorentino di Santa Maria degli Angeli. Ben presto, grazie ai suoi studi, divenne un famoso teologo e ellenista. Nell'apprendimento della lingua greca fu allievo di Emanuele Crisolora (Emmanuel Chrysoloras).\nNel 1431 Traversari divenne generale dell'ordine e gli fu affidata la guida della congregazione per il diritto canonico. In tale ruolo fu strenuo avvocato del papato, in specie quando partecip\u00f2 al Concilio di Basilea come legato di papa Eugenio IV. Tale fu la sua ostilit\u00e0 ad alcuni delegati conciliari e alla secolarizzazione del clero che essi rappresentavano, che Traversari giunse a descrivere Basilea come una moderna Babilonia. Egli sostenne il Papa pure a Ferrara, insieme con altri prelati, tra cui spicca il vescovo di Forl\u00ec, Luigi Pirano. Al Concilio, la sua principale preoccupazione fu la riconciliazione fra ortodossi e cattolici. Egli redasse insieme a Basilio Bessarione il decreto detto di Firenze e Ferrara che avrebbe dovuto porre fine allo scisma fra le due chiese risalente al 1054. Tale riavvicinamento era peraltro favorito dalla minaccia turca (gli ottomani avevano ormai in mano buona parte dei Balcani) che si sarebbe concretizzata ulteriormente nel 1453 con la caduta di Costantinopoli.\nNegli anni 1431-1437 il Traversari, in qualit\u00e0 di priore generale della congregazione camaldolese, dedica attenzione alla questione dei diritti giurisdizionali dell'abbazia di Sansepolcro, mettendo in atto una vasta azione diplomatica finalizzata a riconoscerne l'esercizio, senza per\u00f2 riuscire a conseguire l'obiettivo.\nDedic\u00f2 particolare attenzione alla vita dei monasteri femminili, visitando, tra gli altri, quelli di San Giovanni Evangelista a Pratovecchio e i due di Sansepolcro. In quest'ultimo caso il Traversari, nel 1436, unisce i due monasteri di Santa Margherita e di Santa Caterina in un'unica comunit\u00e0 intitolata a Santa Margherita.\nL'umanista.\nAmbrogio Traversari \u00e8 una figura interessante del nuovo umanesimo che andava sviluppandosi all'interno della Chiesa e che successivamente vedr\u00e0 delle monache-umaniste come Camilla da Varano. Grazie alla sua grande erudizione classica e umanistica egli fu un teologo che sapeva confrontarsi con le scienze, la letteratura e le arti. Mentre alcuni suoi confratelli lo ritenevano soltanto un prete ipocrita e arrogante, egli eccelleva nei suoi rapporti con gli altri umanisti come Cosimo de' Medici, di cui fu amico. Traversari brillava come studioso delle antichit\u00e0 classiche, dell'antica teologia e in specie dei grandi teologi greci, che con le sue traduzioni mise a disposizioni dell'occidente: Giovanni Crisostomo, Basilio Magno ed Efrem il Siro. Tradusse anche i quattro libri \"Adversus Gr\u00e6cos\" di Manuel Kalekas, teologo greco e frate domenicano (P.G., CLII, col. 13-661), opera che oggi conosciamo solo nella traduzione latina di Traversari.\nFra i suoi discepoli si possono ricordare Giannozzo Manetti e Poggio Bracciolini.\nLe opere.\nFra le sue opere principali:\nSuoi manoscritti sono conservati presso la biblioteca del Museo nazionale di San Marco."}
{"id": "535797", "revid": "104458", "url": "https://it.wikipedia.org/wiki?curid=535797", "title": "Noce di cocco", "text": ""}
{"id": "535801", "revid": "748037", "url": "https://it.wikipedia.org/wiki?curid=535801", "title": "Giuseppe Spatafora senior", "text": "Biografia.\nSecondo la tradizione riferita dal Baronio nacque a Termini Imerese. And\u00f2 dapprima a bottega presso i Gagini che lo iniziarono all'arte della scultura. Lo Spatafora nel 1567-1568 fu uno dei maestri di strada per i lavori di rettifica del Cassaro (oggi Corso Vittorio Emanuele), la principale arteria urbana palermitana, nel contesto del vasto processo di riqualificazione urbana (\"renovatio urbis\") del XVI secolo. Questi lavori sono stati ampiamente decrittati da Aldo Casamento nel suo \"La rettifica della Strada del Cassaro a Palermo\" e comportarono, grazie alla delibera del 5 novembre 1548, la demolizione di alcuni caseggiati in modo da poter allargare ed abbellire l'importante arteria viaria. Alla rettifica, oltre lo Spatafora lavorarono gli architetti Domenico Cascione e Vincenzo Vernachi.\nNel 1564 lo Spatafora fu capomastro delle fabbriche della felice citt\u00e0 di Palermo, cio\u00e8 architetto civico. Secondo il Baronio sarebbe stato anche pittore e maestro di Giuseppe d'Alvino detto il Sozzo, affermazione in parte confermata dai documenti d'archivio reperiti dalla Guastella. Al testamento dello Spatafora \u00e8 infatti presente come teste l'Alvino, a testimonianza dei rapporti di filiazione artistica. Antonino Spatafora, figlio di Giuseppe fu del resto anche lui architetto, pittore e forse scultore ed il nipote Giuseppe Spatafora junior fu pittore e decoratore (Contino &amp; Mantia, 1998 e 2000)."}
{"id": "535803", "revid": "101876232", "url": "https://it.wikipedia.org/wiki?curid=535803", "title": "Livello di transizione", "text": "Il livello di transizione \u00e8 definito dall'ICAO come il pi\u00f9 basso livello di volo utilizzabile al di sopra dell'altitudine di transizione (\"The lowest flight level available for use above the transition altitude\" DOC 4444 ATM/501, 1.1 definitions).\nIl livello di transizione viene stabilito dagli enti ATS sulla base del QNH normalmente in modo che esista una separazione di almeno 1000 ft dall'altitudine di transizione.\nOperativamente \u00e8 attraversando il livello di transizione che, in fase di discesa, si passa dal regolaggio altimetrico standard, 1013.25 hPa, al QNH della stazione di riferimento.\nLa tabella viene utilizzata dagli enti ATS per calcolare il livello di transizione in base al QNH locale.\nlivello di transizione = altitudine di transizione + 1000 quando QNH &gt; 1013\nlivello di transizione = altitudine di transizione + 1500 quando 995 &gt; QNH &lt;= 1013\nlivello di transizione = altitudine di transizione + 2000 quando 977 &gt; QNH &lt;= 994\nlivello di transizione = altitudine di transizione + 2500 quando QNH &lt;= 977"}
{"id": "535804", "revid": "172", "url": "https://it.wikipedia.org/wiki?curid=535804", "title": "Regolaggi altimetrici", "text": ""}
{"id": "535806", "revid": "62339", "url": "https://it.wikipedia.org/wiki?curid=535806", "title": "Nicolas Johnny Rep", "text": ""}
{"id": "535807", "revid": "86599", "url": "https://it.wikipedia.org/wiki?curid=535807", "title": "Francesco Manca", "text": "Manca \u00e8 un prolifico scopritore di asteroidi presso l'Osservatorio astronomico di Sormano con esperienze di osservazione, astrometria e ricerca di oggetti near-Earth (NEO) con il progetto Catalina Sky Survey (CSS). L'attivit\u00e0 non osservativa comprende il calcolo delle orbite e degli avvicinamenti di asteroidi e comete alla Terra, collegate al sito Jet Propulsion Laboratory NASA dedicato allo studio di oggetti near-Earth, oltre alla loro identificazione orbitale. \u00c8 membro della SIMCA (Societ\u00e0 Italiana di Meccanica celeste e Astrodinamica), Spaceguard Foundation e associato Istituto Nazionale di Astrofisica (INAF), scrivendo articoli sulle riviste specializzate del settore. L'attivit\u00e0 professionale \u00e8 dedicata all'applicazione di sistemi di misura (encoder di posizione) per ascensione retta e declinazione (azimuth ed elevazione), installati su telescopi e radiotelescopi nel mondo\nIl Minor Planet Center gli accredita la scoperta di cinquantadue asteroidi, effettuate tra il 1995 e il 2000, tutte in collaborazione con altri astronomi: Marco Cavagna, Paolo Chiavenna, Valter Giuliani, Piero Sicoli, Augusto Testa e Graziano Ventre.\nGli \u00e8 stato dedicato l'asteroide 15460 Manca."}
{"id": "535808", "revid": "729019", "url": "https://it.wikipedia.org/wiki?curid=535808", "title": "Stanislao Mocenni", "text": "Biografia.\nMembro di una famiglia senese, giovanissimo intraprese la carriera militare e divenne ufficiale dell'esercito del Granducato di Toscana. Passato nel 1860 in quello italiano, si distinse nella repressione del brigantaggio nell'Italia meridionale.\nFu nominato generale il 15 dicembre 1883. Fu deputato dal 1874 al 1900 e ministro della guerra con Francesco Crispi dal 1893 al 1896. Fu lui a proporre al consiglio dei ministri l'invio di truppe in Africa per la Battaglia di Adua e dovette dimettersi con il governo Crispi IV a seguito proprio del tragico fallimento di tale impresa."}
{"id": "535809", "revid": "125415267", "url": "https://it.wikipedia.org/wiki?curid=535809", "title": "Michael Curtiz", "text": "Ungherese di nascita, emigr\u00f2 negli Stati Uniti nel 1926 diventando uno dei pi\u00f9 grandi registi di Hollywood, conosciuto principalmente per \"La leggenda di Robin Hood\" e Gli angeli con la faccia sporca (1938), \"Casablanca\" (1942) e \"Bianco Natale\" (1954).\nBiografia.\nIl suo vero nome, Man\u00f3 Kert\u00e9sz Kaminer, rivela le sue origini ebraiche. Visse a Budapest sino all'et\u00e0 di diciassette anni quando lasci\u00f2 la casa di famiglia per unirsi al circo, iscrivendosi successivamente alla Royal Academy for Theater and Art di Budapest. Nel 1912 inizi\u00f2 la sua carriera di attore e regista in Ungheria, dirigendo ben 43 film, quasi tutti con il nome Kert\u00e9sz Mih\u00e1ly.\nArruolatosi nell'esercito ungherese durante la prima guerra mondiale, dove venne ferito sul fronte orientale, continu\u00f2 la sua attivit\u00e0 di regista in Austria prima ed in Germania poi, lavorando ad altre 21 pellicole; il suo lavoro pi\u00f9 noto di questo periodo fu il film muto \"Sodom und Gomorrha\" (1922), prodotto dall'austriaca Sascha Film del conte Sascha Kolowrat-Krakowsky.\nA Hollywood.\nUn secondo film con tema biblico, \"Die Sklavenkonigin\", venne notato dal produttore Jack Warner che volle scritturare il regista. Nel 1926 Curtiz emigr\u00f2 negli Stati Uniti, mutando cos\u00ec il suo nome e lasciando in Europa almeno due figli illegittimi. A Hollywood ebbe una carriera prolifica che lo port\u00f2 a lavorare su oltre un centinaio di film di ogni genere. Durante gli anni trenta, alla Warner Bros. arriv\u00f2 a occuparsi anche di 4 film in un anno, da solo o in collaborazione con altri cineasti. \"Capitan Blood\" (1935) segn\u00f2 l'inizio del fortunato ciclo di film d'avventura con Errol Flynn, cui seguirono \"L'ombra che cammina\" (1936), \"La leggenda di Robin Hood\" (1938) e \"I pascoli dell'odio\" (1940). \nNegli anni quaranta figurava tra i registi meglio pagati raggiungendo la cifra di 3.600 dollari a settimana.\nCasablanca.\nGli anni quaranta lo videro dirigere film come \"Lo sparviero del mare\" (1940), \"Casablanca\" (1942) e \"Il romanzo di Mildred\" (1945), oltre a lavori di propaganda di guerra commissionatigli dal presidente Roosevelt. Grazie ai suoi guadagni, sostenne un'associazione di beneficenza che aiutava artisti europei a fuggire dall'Europa e inserirsi negli Stati Uniti. Sfortunatamente non fu in grado di salvare il padre e nemmeno la sorella che, con tutta la famiglia, furono mandati ad Auschwitz.\nIl declino.\nNel 1954 il regista lasci\u00f2 la Warner Bros. ed ebbe inizio il suo declino artistico; infatti, anche se realizzati con la partecipazione di grandi stelle come Gary Cooper, Sophia Loren o John Wayne, i suoi ultimi film non ebbero il successo sperato, a parte forse \"La felicit\u00e0 non si compra\" (1956), \"L'orgoglioso ribelle\" (1958) e \"I comanceros\" (1961). Durante la sua carriera ottenne quattro candidature all'Oscar al miglior regista, vincendo la prestigiosa statuetta nel 1944 con \"Casablanca\".\nFu sposato tre volte: con l'attrice Lucy Doraine dal 1918 al 1923, con l'attrice Lili Damita dal 1925 al 1926 e con la sceneggiatrice e attrice Bess Meredyth dal 1929 al 1962. Nonostante questo lungo matrimonio ebbe numerose relazioni extra coniugali (Bess era una ottima collaboratrice spesso chiamata dal regista per risolvere piccoli o grandi problemi durante la lavorazione dei suoi film). Mor\u00ec il 10 aprile 1962 a Hollywood; il suo corpo riposa nel Forest Lawn Memorial Park di Glendale (California).\nLo stile.\nSebbene non avesse mai raggiunto la statura artistica dei grandi registi, Michael Curtiz confezion\u00f2 i suoi film con cura e abilit\u00e0 tecnica innegabili, e senza dubbio i suoi lavori sono riconosciuti tra i migliori film prodotti dalla Warner Bros. negli anni trenta e quaranta. Spazi\u00f2 fra molteplici generi e, pur mancando di uno stile del tutto riconoscibile, svilupp\u00f2, specie nel periodo degli anni quaranta un particolarissimo stile visivo fatto di movimenti fluidi della macchina da presa.\nBibliografia.\nMario Guidorizzi, \"Michael Curtiz. Un europeo a Hollywood\", Casa editrice Mazziana, Verona, 1981"}
{"id": "535811", "revid": "729019", "url": "https://it.wikipedia.org/wiki?curid=535811", "title": "Merkava", "text": "Il Merkava (in ebraico \u05de\u05e8\u05db\u05d1\u05d4 , \"carro\") \u00e8 un carro armato progettato e prodotto in Israele in dotazione al corpo corazzato israeliano.\nIl nome di questo veicolo scelto per l'evocativo riferimento biblico relativo al \"Carro di fuoco\" descritto nella visione biblica avuta dal profeta Ezechiele e fa allo stesso tempo anche un riferimento al fatto che il blocco motore di questo carro armato si trova nella parte anteriore.\nTecnica.\nIl Merkava ha come caratteristica peculiare quella di avere il blocco motore (cio\u00e8 il gruppo motore-cambio-trasmissione) nella parte anteriore dello scafo. Questo permette di offrire maggiore protezione all'equipaggio e di utilizzare il vano libero nella parte posteriore per lo stoccaggio di munizioni in contenitori pallettizzati anti-fiamma o, rinunciando a parte delle munizioni per il cannone, per trasportare personale aggiuntivo. Tale vano \u00e8 accessibile mediante un portello simile a quelli usati per molti APC o per veicoli IFV.\nSin dall'inizio questo carro fu concepito con lo scopo di garantire elevate probabilit\u00e0 di sopravvivenza all'equipaggio e di offrire un livello di protezione ampiamente superiore a quello all'epoca disponibile su altri veicoli. In particolare, tale obiettivo fu raggiunto attraverso vari accorgimenti quali una pesante corazzatura (che per\u00f2 nelle prime versioni ha talvolta influito negativamente sulla velocit\u00e0 del mezzo), la collocazione dei sistemi principali del carro nella parte anteriore dello scafo, l'aggiunta di un portellone posteriore per facilitare l'evacuazione in caso di necessit\u00e0, l'alloggiamento dei bunker per il munizionamento nello scafo e un'elevata autonomia di fuoco, grazie ad un cospicuo numero di munizioni stivate a bordo. Nella versione con cannone calibro 105, il Merkava pu\u00f2 infatti trasportare fino a 90 colpi, pi\u00f9 del doppio del suo principale avversario, il T-72\nInoltre il carro \u00e8 stato ottimizzato fin dall'inizio per operare anche in un contesto di operazioni a bassa intensit\u00e0 ma alta frizione, che comportano ripetuti scontri con fanteria in ambiente sfavorevole a un veicolo blindato pesante, come un centro cittadino. A tal fine sono stati adottati una serie di sistemi volti a rendere pi\u00f9 efficace il veicolo, sia dal punto di vista dell'armamento, che della protezione. Alcuni di questi sono abbastanza unici nel contesto degli MBT moderni. Tra essi vanno citati:\nVersioni del Merkava.\nAttualmente ne esistono quattro versioni:\nTutte le versioni hanno quattro uomini di equipaggio (capocarro, conduttore, puntatore e servente al pezzo).\nMerkava Mk. I.\nPrima versione introdotta a partire dal 1979 fu disegnata per operare sul difficile terreno delle alture del Golan e del nord di Israele, venne armata con un cannone da 105\u00a0mm derivato dal Royal Ordnance L7 inglese e con un mortaio da 60 mm, montato esternamente.\nSpinta da un motore della potenza di 750 Hp, invero non molto potente, grazie ad un'ottima trasmissione e a innovative sospensioni riusc\u00ec comunque ad assicurare un buon livello di mobilit\u00e0 al carro, certamente superiore a quella dell'M-60 (Magach) e del Centurion (Sho't), che all'epoca erano i carri in dotazione alle forze armate israeliane.\nQuesta fu inoltre la prima versione ad essere dispiegata durante un conflitto nel 1982, durante l'Operazione Pace in Galilea in seguito all'occupazione del Libano meridionale da parte di Israele.\nComplessivamente i vertici militari israeliani rimasero soddisfatti del nuovo mezzo, che si dimostr\u00f2 a loro avviso superiore ai T-72 dell'esercito siriano. Tuttavia, come spesso avviene nelle prime versioni, ebbe alcuni problemi, principalmente all'impianto frenante e al sistema di puntamento del cannone, che risult\u00f2 piuttosto impreciso.\nMerkava Mk. II.\nEntrato in servizio nel 1983 e dotato di un motore dalla\npotenza di 900 Cv, dispone di un sistema migliorato del controllo del tiro nettamente pi\u00f9 preciso, a cui \u00e8 stato aggiunto anche un sensore FLIR.\nL'esperienza operativa in Libano sugger\u00ec inoltre una serie di migliorie (in seguito estese agli esemplari della serie Mk. I), destinate a incrementare la sopravvivenza del veicolo in ambiente urbano. A partire da questa versione il mortaio da 60\u00a0mm venne posto in posizione interna, e compare la serie di catene montate sulla parte posteriore del cesto della torretta.\nIl motore venne inoltre dotato di una trasmissione irrobustita, consentendo al carro di muoversi agilmente anche su terreni difficili, quali quelli delle alture del Golan e di affrontare pendenze fino al 70% (contrariamente a quanto riescono a fare la maggior parte dei veicoli corazzati capaci di superare pendii con una pendenza non superiore al 60%).\nInoltre in un contesto operativo caratterizzato da terreno aspro, risult\u00f2 particolarmente utile una delle caratteristiche distintive del Merkava, ovvero il fatto che il cannone pu\u00f2 essere deflesso (inclinato verso il basso) molto pi\u00f9 che sugli altri MBT, in modo da poter colpire postazioni sottostanti.\nMerkava Mk. III.\nIntrodotto nel 1990 dispone di un nuovo cannone a canna liscia da 120 mm prodotto su licenza Rheinmetall, compatibile con il munizionamento standard NATO usato da questo sistema d'arma. Inoltre questa versione dispone di un nuovo motore da 1200 Cv e nuove sospensioni e trasmissioni.\nLa trasmissione consente di portare alle ruote motrici circa 1000 dei 1200 cv disponibili, garantendo al carro una mobilit\u00e0 su terreno vario analoga a quella dell'M1A1.\nMerkava Mk. III B e \"Baz\".\nAggiornamento di \"mezzavita\" e introdotto a partire dal 1995, annovera un sistema di condotta di tiro migliorato e sistema NBC integrato fin dalla fase progettuale (nelle altre versioni \u00e8 stato integrato a seguito di aggiornamento della dotazione di bordo).\nIl sistema permette di avere anche l'aria condizionata per l'equipaggio.\nSul fronte della protezione passiva, \u00e8 stata invece adottata una nuova corazza aggiuntiva modulare Kasag, la cui composizione coperta da segreto, anche se pare plausibile che sia un materiale composito acciaio-ceramico. La corazzatura \u00e8 montata leggermente spaziata rispetto alla corazzatura principale. L'analisi di almeno un MK III perso in seguito a un attacco con un AT-4 che ha colpito il cielo della torre, ha suggerito di rinforzare particolarmente la parte superiore del carro, piuttosto che l'arco frontale, gi\u00e0 ampiamente protetto.\nA proteggere lo scafo e i suoi occupanti concorre anche la riserva di combustibile, strategicamente disposta e il fatto che da questa versione in poi si siano eliminati i fluidi ad alta pressione dall'ambiente interno di combattimento, asservendo i movimenti della torretta e della canna a motori elettrici.\nInoltre questa versione \u00e8 la prima tra gli MBT non di origine sovietica a poter impiegare il proprio cannone per abbattere elicotteri d'attacco grazie ad un missile, lo IAI LAHAT, sparato attraverso la canna del cannone (che viene usato come rampa di lancio). Con una portata di oltre 6 chilometri, tale sistema ha una probabilit\u00e0 dichiarata di colpire un elicottero superiore al 65%.\nI carri dal secondo blocco di produzione della versione III B sono stati inoltre dotati di periscopio a immagine termica indipendente per il capocarro (CITV), che migliora di molto le capacit\u00e0 di rilevare e ingaggiare rapidamente bersagli sul campo. La versione cos\u00ec modificata \u00e8 stata denominata \"Baz\" (falco). Il CITV, data la sua provata efficacia, \u00e8 stato adottato anche su tutte le versioni successive del carro.\nI vertici militari israeliani sperano che l'introduzione di tale dispositivo possa limitare la cattiva abitudine dei capocarro di combattere con la botola aperta e la testa fuori, cosa che se da un lato consente un'ottima percezione da parte del capocarro della situazione, dall'altro rende il capocarro molto vulnerabile ai cecchini, specialmente in ambiente urbano.\nMerkava III LIC.\nEvoluzione \"sul campo\" del MK III Baz. Prevede ulteriori equipaggiamenti per operare in conflitti a bassa intensit\u00e0. I principali sono la sostituzione della mitragliatrice coassiale da 7,62\u00a0mm con una da 12,7\u00a0mm, reti di protezione per ottiche e ventole e una telecamera posteriore.\nGenerazione D.\nL'analisi delle prestazioni sul campo dei veicoli impiegati nelle operazioni in cui Israele \u00e8 stato coinvolto ha contribuito alla messa in luce di potenziali problemi da correggere, per massimizzare le possibilit\u00e0 di sopravvivenza dei suoi mezzi corazzati in un conflitto.\nIn particolare \u00e8 emerso che gli avversari di Israele non sono pi\u00f9 armati solo di RPG e ATGM di prima generazione, ma dispongono oggi di ATGM avanzati, in grado di costituire una seria minaccia anche per carri armati che nei due decenni passati sarebbero stati considerati pressoch\u00e9 invulnerabili.\n\u00c8 stato quindi progettato un pacchetto di protezioni attive e passive, destinate a migliorare le capacit\u00e0 di sopravvivenza dei veicoli.\nIl pacchetto \u00e8 stato sperimentato inizialmente sugli M-60. L'efficacia \u00e8 stata dimostrata quando un M-60 \u00e8 stato colpito da una salva di una ventina di missili. Solo due hanno perforato la corazzatura. Con le vecchie corazzature reattive, che ai tempi dell'operazione \"Pace in Galilea\" garantivano la quasi totale invulnerabilit\u00e0, \u00e8 stato stimato che sarebbero stati necessari sette colpi per perforare la corazza.\nL'aggiornamento, esteso anche ai Merkava e culminato con la progettazione di un carro sostanzialmente nuovo, ha preso il nome di \"Dor Dalet\", che in ebraico significa \"generazione D\".\nMerkava Mk. III Dor Dalet.\nAnnovera una torretta completamente ridisegnata, per garantire migliore protezione. La nuova torretta, ulteriormente raffinata, \u00e8 stata adottata anche dal MK IV conservando l'armamento originario, da alcuni Mk II. Inoltre ha cingoli di disegno pi\u00f9 efficace.\nLe ruote sono completamente in acciaio, senza cerchi gommati. Questo accorgimento permette di ridurre l'usura. L'armamento principale dispone da questa versione di un caricatore semiautomatico a tamburo, contenente cinque colpi di pronto impiego, destinato a rendere pi\u00f9 agevole e veloce il compito del soldato addetto al caricamento del pezzo.\nMerkava Mk. IV Dor Dalet.\nIn servizio dal 2004 il Merkava Mk. IV Dor Dalet si distingue dalle versioni precedenti per via della sua torretta e del suo scafo di nuova concezione, che non presentano pi\u00f9 le evidenti asimmetrie delle versioni precedenti.\nLa caratteristica pi\u00f9 peculiare della nuova torre \u00e8 l'eliminazione del portello del servente. La sua presenza rende, secondo gli ingegneri militari israeliani, pi\u00f9 vulnerabile la torre agli attacchi dall'alto.\nIl servente pu\u00f2 agevolmente abbandonare il carro, in caso di emergenza, dal portello posteriore (come del resto tutto l'equipaggio).\nCome tutte le versioni precedenti anche il Merkava Mk. IV sfrutta le componenti meccaniche del carro per fornire ulteriore protezione.\nTale protezione, classicamente in un MBT risulta essere massima nell'arco frontale, mentre nella versione Mk. IV \u00e8 stata pensata per fornire protezione a 360\u00ba, compresi attacchi dall'alto.\nIl cannone da 120\u00a0mm \u00e8 di nuova concezione, progettato in Israele, pu\u00f2 reggere pressioni interne pi\u00f9 elevate, permettendo di sparare proiettili ad energia cinetica KE (Kinetic Energy) a velocit\u00e0 maggiore, mentre\nil caricatore semiautomatico \u00e8 stato dotato di sufficiente spazio per ospitare fino a 10 colpi.\nLa mitragliatrice coassiale da 7,62\u00a0mm \u00e8 stata sostituita con una da 12,7\u00a0mm.\nSono stati anche rivisti gli organi di movimento: un nuovo motore da 1500 Cv \u00e8 accoppiato a una nuova trasmissione e a nuove sospensioni tipo \"Caterpillar\"(sistema denominato \"Mazkom\", sistema cingoli-molle-ruote). La velocit\u00e0 massima di questa versione \u00e8 di circa 60\u00a0km/h.\nLa visibilit\u00e0 su 360\u00ba \u00e8 assicurata da un sistema video costituito da quattro telecamere installate in parti rinforzate dello scafo. Il carro monta anche un sistema di raccolta e visualizzazione dati di battaglia digitale, simile a quello statunitense IVIS, progettato dalla Elbit System. L'adozione di questa nuova versione del Merkava ha portato alla totale radiazione dei vecchi Centurion di produzione britannica e dei Magach dai reparti della riserva.\n\u00c8 da notare che la produzione di tale carro sta incontrando forti riserve in ambito governativo, a causa del suo alto costo (4-5 milioni di dollari per carro).\nAltre versioni.\nMerkava ambulanza corazzata.\nAlcuni carri sono stati attrezzati per poter accogliere un paio di feriti o un ferito e un paramedico, comprese le attrezzature sanitarie di base. La modifica permette di disporre di un'ambulanza corazzata in grado di evacuare soldati feriti sotto pesante fuoco nemico, rispondendo contemporaneamente al fuoco.\nVeicolo da recupero corazzato Merkava ARV.\nChiamato Nam'mer (tigre), pu\u00f2 trainare carri danneggiati e dispone di un generatore di emergenza.\nSholef.\nObice semovente in calibro 155mm. Ne furono realizzati due prototipi dalla Soltam tra il 1984 e l'86, ma non entr\u00f2 mai in produzione.\nNamer.\nSviluppato sempre sfruttando lo scafo del Merkava il Namer \u00e8 un veicolo per il trasporto truppe con un elevato livello di protezione."}
{"id": "535815", "revid": "599013", "url": "https://it.wikipedia.org/wiki?curid=535815", "title": "Johnny Rep", "text": "Caratteristiche tecniche.\nDi ruolo ala destra, era un giocatore veloce e abile nel dribbling, che ben si adattava al \"calcio totale\" olandese ed era ambidestro.\nCarriera.\nClub.\n\u00c8 stato calciatore professionista dal 1972 al 1983. Esord\u00ec tra le file dell' nella stagione 1972-73, durante la quale vinse il campionato e tutti i trofei ai quali l'Ajax aveva diritto di partecipare, ovvero la Coppa Intercontinentale e la Coppa dei Campioni. \u00c8 proprio Rep a decidere la finale di quest'ultimo trofeo giocata a Belgrado il 30 maggio 1973 contro la : a inizio primo tempo, su un traversone, l'ala olandese supera in elevazione il terzino bianconero Longobucco e con un colpo di testa infila la palla nel sette. La partita terminer\u00e0 1-0 per i lancieri e Longobucco dichiarer\u00e0 che quel gol era da annullare in quanto Rep, furbescamente, lo ostacol\u00f2 nel contrasto aereo in modo irregolare appoggiando il braccio sinistro sulla sua spalla.\nDopo una parentesi in Spagna, tra le file del Valencia, nell'estate del 1977 Rep si trasfer\u00ec in Corsica al Bastia, squadra in ascesa del campionato francese. Al suo primo anno al club c\u00f2rso Rep fu eletto miglior calciatore straniero in Francia e condusse la squadra fino alla finale di Coppa UEFA (punto di maggior successo nella storia del club) persa poi contro il . Nel 1979 Rep fu ingaggiato dal Saint-\u00c9tienne con cui concluse, nel 1983, la carriera di calciatore professionista dopo aver vinto un campionato nella stagione 1980-81.\nDopo il ritiro dall'attivit\u00e0 professionistica, Rep ha continuato la carriera in alcune squadre minori del campionato olandese (salvo una parentesi al Feyenoord tra il 1984 e il 1986) fino al suo ritiro definitivo, nel 1987.\nNazionale.\nNazionale olandese dal 1973 al 1981, periodo nel quale ha collezionato 42 presenze e 12 gol. Rep ha costituito assieme ad altri giocatori come Johan Cruijff, Ruud Krol, Johan Neeskens e Rob Rensenbrink l'asse portante della nazionale olandese che in quel periodo fu per due volte consecutive vicecampione del mondo (a Germania 1974 e ad Argentina 1978) e terza all'Europeo 1976.\nA Germania 1974 l'Olanda parte forte battendo 2-0 l'Uruguay e Rep \u00e8 grande protagonista con una doppietta: un colpo di testa su cross di Suurbier e una grande azione corale originata da una palla intercettata da Rep e conclusa da lui stesso. Dopo il pareggio a reti bianche con la Svezia, l'Olanda strapazza la Bulgaria 4-1 e Rep segna ancora, stavolta su assist di Cruijff.Nella seconda fase a gironi l'Olanda parte con un netto 4-0 ai danni dell'Argentina e Rep segna la sua quarta rete personale in questo mondiale correggendo in rete un cross non eccezionale di Cruijff. Sconfiggendo poi Germania Est e Brasile, l'Olanda approda alla finale poi persa 2-1 contro i padroni di casa della Germania Ovest: sul risultato di 1-1 Cruijff offre a Rep una palla d'oro per segnare ma il tiro dell'ala sinistra olandese viene parato da Sepp Maier, il portiere tedesco che quel giorno sembrava insuperabile.\nAgli Europei del 1976 l'Olanda approda in semifinale dopo aver passato la fase preliminare a gironi per miglior differenza reti rispetto alla Polonia e aver strapazzato il Belgio ai quarti di finale con un netto 5-0 all'andata e un 2-1 al ritorno (con gol di Rep). In semifinale l'Olanda viene eliminata dalla Cecoslovacchia perdendo 3-1 una partita violentissima, finita in dieci contro nove ai supplementari e giocata su un campo allagato. L'Olanda vincer\u00e0 3-2 la finalina con la Jugoslavia e si classificher\u00e0 terza.\nAd Argentina 1978 l'Olanda si presenta senza il fuoriclasse Cruijff cos\u00ec le tre stelle Johnny Rep, Johan Neeskens e Rob Rensenbrink sono caricati di pi\u00f9 responsabilit\u00e0. Ma nonostante questo i tre grazie soprattutto all'apporto dei gemelli van de Kerkhof, di Arie Haan e di Ernie Brandts trascinano la nazionale olandese alla finale. Rep disputa tutte le gare, si guadagna due rigori e realizza tre reti: segna con un tiro dalla distanza nella sconfitta 3-2 contro la Scozia e realizza una doppietta nel 5-1 con l'Austria, entrambe le reti su assist di Rensenbrink. Con le tre reti segnate in questa edizione Rep diventa l'olandese ad aver segnato pi\u00f9 gol nelle fasi finali dei mondiali: sette reti. L'Olanda perde ancora la finale (una finale caratterizzata da un arbitraggio foriero di polemiche viste le numerose ammonizioni agli oranje) stavolta per 3-1 ai supplementari contro l'Argentina e i vari tentativi di Rep e compagni per cercare la vittoria si infrangono contro Ubaldo Fillol, in giornata di grazia.\nControversie.\nIn un'intervista concessa nel 2013 all'emmitente olandese TV-Sender RTV Noord-Holland, rivel\u00f2 aver assunto anfetamine per migliorare le proprie prestazioni durante la sua carriera nell'Ajax e la nazionale olandese. Sette anni prima, Sallo M\u00fcller, massaggiatore dei \"lancieri\" dal 1959 al 1972, pubblic\u00f2 un'autobiografia in cui raccontava come lui e Barry Hulshoff, durante gli anni Sessanta e Settanta, per migliorare il proprio rendimento, assumessero farmaci prescritti da John Rollink, l'allora medico sociale."}
{"id": "535821", "revid": "4089244", "url": "https://it.wikipedia.org/wiki?curid=535821", "title": "Seat Panda", "text": ""}
{"id": "535825", "revid": "298229", "url": "https://it.wikipedia.org/wiki?curid=535825", "title": "Stile Fosbury", "text": "Lo stile Fosbury, o semplicemente Fosbury, \u00e8 una tecnica utilizzata nel salto in alto, che si differenzia dalle precedenti per il fatto che l'atleta esegue il salto con la schiena rivolta verso l'asticella.\nTecnica.\nLa caratteristica principale \u00e8 che il centro di massa rimane sotto l'asticella, per cui lo sforzo \u00e8 minore rispetto allo scavalcamento ventrale. Tale risultato si ottiene grazie a una rincorsa con traiettoria curvilinea, che ha la capacit\u00e0 di ottenere nel momento dello stacco, eseguito volgendo il dorso all'asta, una combinazione di energia centrifuga ed elevazione in un movimento che risulta obliquo all'ostacolo, rispetto al classico scavalcamento verticale ad angolo quasi retto.\nLa tecnica fu inventata da Dick Fosbury, che vinse la medaglia d'oro ai Giochi olimpici di . In realt\u00e0 essa fu utilizzata anche da alcuni atleti negli anni precedenti (su tutti la primatista canadese Debbie Brill, che cominci\u00f2 ad usare questo tipo di salto nel 1966 a 13 anni), ma senza successi di rilievo. Fu solo grazie ai successi di Fosbury che la tecnica ha avuto grande seguito ed \u00e8 oggi praticamente l'unica utilizzata a livello agonistico.\nPrima dell'introduzione del Fosbury, gli atleti adottavano la tecnica dello scavalcamento ventrale."}
{"id": "535828", "revid": "1543377", "url": "https://it.wikipedia.org/wiki?curid=535828", "title": "Riverdance", "text": "Riverdance \u00e8 uno spettacolo teatrale che consiste nella tradizionale danza irlandese, famosa per i rapidi movimenti delle gambe mentre il corpo e le braccia vengono mantenuti per lo pi\u00f9 fermi.\n\"Riverdance\" fu rappresentato per la prima volta il 30 aprile durante l'intervallo dell'Eurovision Song Contest del 1994, con un format di sette minuti prodotto da Moya Doherty, John McColgan, il ballerino Michael Flatley e il compositore Bill Whelan. La musica che accompagna la danza, composta da Bill Whelan e presentata dal gruppo corale irlandese An\u00fana, dalla RTE Concert Orchestra e da diversi musicisti tradizionali, fu lanciata come singolo in Irlanda, dove sal\u00ec subito al primo posto nelle classifiche e vi rimase per diciotto settimane.\nLa manifestazione europea \u00e8 indicato come una delle tappe cruciali nella creazione fra gli stessi irlandesi del mito della Tigre Celtica, in un momento nel quale essere irlandese significava essere all'avanguardia nella cultura europea. Altre citazioni riguardano entrambe le vittorie di Ray Houghton contro il Regno Unito nel 1988 e l'Italia nel 1994, oltre alla vittoria di Mary Robinson, che fu eletta Presidente dell'Irlanda nel 1990.\nDurante la trasmissione dell'Eurofestival \u00e8 stato presentato uno dei brani iniziali intitolato \"Cloudsong\", interpretato dagli An\u00fana e diretto dal compositore di Dublino Michael McGlynn. Gli An\u00fana furono fondati nel 1987 e ancora oggi continuano ad esibirsi e a incidere dischi. Hanno lasciato lo spettacolo nel 1996 e il loro insolito sound corale li ha portati a un meritato successo. Hanno inciso nove album e hanno interpretato tutte le versioni dell'album di Riverdance fino al 1996.\nNel novembre del 1994 furono venduti a Dublino i biglietti per la prima versione integrale di \"Riverdance\", la cui prima fu il 9 febbraio del 1995 al Point Theatre; nel cast c'era anche la campionessa di danza irlandese Jean Butler. Lo spettacolo rest\u00f2 in cartellone per cinque settimane e fece il tutto esaurito. Verso la fine del 1995, lo spettacolo fu premiato con un'altra programmazione di sei settimane al Point Theatre e con una serie di due programmazioni all'Hammersmith Apollo di Londra di quattro e diciotto settimane, che registrarono il tutto esaurito. Nell'ottobre del 1995 Michael Flatley, che aveva fatto parte dello spettacolo fin dalla sua inaugurazione, abbandon\u00f2 la produzione a causa di \"divergenze creative\" in merito alla sua direzione; lui continu\u00f2 a produrre il suo spettacolo, \"Lord of the dance\".\nNel marzo del 1996 lo spettacolo fu rappresentato per la prima volta negli Stati Uniti al Radio City Music Hall di New York, dove per otto volte fece il tutto esaurito. Fra il marzo del 2000 e l'agosto del 2001 lo spettacolo fu rappresentato al Gershwin Theatre di Broadway.\nIl 5 marzo 2002 a Edimburgo e San Francisco si festeggiarono le 5.000 rappresentazioni.\n\"Riverdance\" continua ad essere rappresentato in tutto il mondo. Per ciascuna produzione la compagnia viene chiamata col nome di uno dei fiumi irlandesi. Le compagnie che si esibiscono attualmente sono i Boyne (in tourn\u00e9e negli Stati Uniti), gli Avoca e i Foyle (in Europa)."}
{"id": "535837", "revid": "767487", "url": "https://it.wikipedia.org/wiki?curid=535837", "title": "Recoil", "text": "Recoil \u00e8 il progetto solista intrapreso a met\u00e0 degli anni ottanta da Alan Wilder, membro dei Depeche Mode dal 1982 al 1995.\nBiografia.\nDopo tanti anni passati in studio a registrare e programmare nuovi suoni, Alan decise di rendere \"reali\" tante sue idee bizzarre e innovative, idee fatte dell'elettronica pi\u00f9 sperimentale possibile al tempo. Il primo lavoro, dal nome \"1+2\", vide la luce nel 1986 e presentava i primi accenni di quello che divent\u00f2 un vero e proprio movimento musicale, ovvero la Musica ambientale, condita e farcita dall'elettronica minimalista, vero e proprio amore di Wilder da sempre.\nNel 1988 usc\u00ec l'album \"Hydrology\", una vera e propria evoluzione sonora dell'album d'esordio. Nel 1992 dopo aver contribuito ad uno dei pi\u00f9 grandi album di sempre targato Depeche Mode, \"Violator\", usc\u00ec come Recoil l'album \"Bloodline\" che a differenza dei precedenti pi\u00f9 acerbi, presenta melodie e ritmi molto vicini alla Electronic Body Music pi\u00f9 radicale. Nel 1995 dopo l'uscita di \"Songs of Faith and Devotion\" e la fine del Tour \"Devotional\" che massacr\u00f2 dal punto di vista fisico e mentale la band, Alan lasci\u00f2 i Depeche Mode giustificando la sua scelta come una mancato riconoscimento del lavoro svolto durante la sua permanenza all'interno della band stessa. A questo punto Alan ha potuto dedicare tutto il suo tempo esclusivamente ai suoi maggiori interessi: la famiglia e la musica elettronica ed \u00e8 in questo periodo, in contemporanea all'uscita del nuovo lavoro targato Depeche Mode senza di lui (\"Ultra\"), che vede la luce l'album \"Unsound Methods\" (1997), preceduto dal singolo \"Drifting\", un album frutto dell'esperienza musicale fatta da Alan al cospetto dei Depeche Mode: una maturit\u00e0 acquisita che si fonde con le stupende voci di interpreti come Douglas McCarthy, cantante nei Nitzer Ebb, e la cantante gospel Hildia Campbell, gi\u00e0 corista dei Depeche Mode nel Tour \"Devotional\".\nNel 2000, a distanza di tre anni dal lavoro precedente, esce un nuovo album intitolato \"Liquid\", dominato da atmosfere cupe e introspettive e da una elettronica sopraffina, fatta di classe e tecnica ai massimi livelli espressivi, coadiuvata tra le altre dalla splendida voce di Diamanda Gal\u00e1s."}
{"id": "535849", "revid": "436907", "url": "https://it.wikipedia.org/wiki?curid=535849", "title": "The Perfect Element Part One", "text": "The Perfect Element Part One \u00e8 il terzo album in studio del gruppo musicale svedese Pain of Salvation, pubblicato il 31 ottobre 2000 dalla Inside Out Music.\nDescrizione.\nL'album \u00e8 la prima parte di un concept diviso in tre parti e ruota attorno alla formazione di due individui, concentrandosi maggiormente sugli eventi che hanno segnato la loro infanzia e la loro adolescenza.\nLa seconda parte, pubblicata sotto il nome di \"Scarsick\", \u00e8 uscita nel 2007.\nTracce.\nTesti e musiche di Daniel Gildenl\u00f6w, eccetto dove indicato."}
{"id": "535850", "revid": "172", "url": "https://it.wikipedia.org/wiki?curid=535850", "title": "Informazione quantistica", "text": ""}
{"id": "535862", "revid": "1632387", "url": "https://it.wikipedia.org/wiki?curid=535862", "title": "One Hour by the Concrete Lake", "text": "One Hour by the Concrete Lake \u00e8 il secondo album in studio del gruppo musicale svedese Pain of Salvation, pubblicato nel luglio 1998 dalla Inside Out Music."}
{"id": "535864", "revid": "436907", "url": "https://it.wikipedia.org/wiki?curid=535864", "title": "Entropia (album)", "text": "Entropia \u00e8 il primo album in studio del gruppo musicale svedese Pain of Salvation, pubblicato il 21 agosto 1997 dalla Inside Out Music."}
{"id": "535870", "revid": "1305772", "url": "https://it.wikipedia.org/wiki?curid=535870", "title": "Children of God", "text": ""}
{"id": "535872", "revid": "119823878", "url": "https://it.wikipedia.org/wiki?curid=535872", "title": "Eritropoietina", "text": "L'eritropoietina o EPO \u00e8 un ormone glicoproteico prodotto negli esseri umani dai reni e in misura minore dal fegato e dal cervello, che ha come funzione principale la regolazione dell'eritropoiesi (produzione dei globuli rossi da parte del midollo osseo).\nL'EPO \u00e8 stata prodotta anche in laboratorio e utilizzata come farmaco per curare le anemie in pazienti affetti da malattie renali o da malattie del sangue, o per permettere un recupero pi\u00f9 veloce dopo la somministrazione di chemioterapia nei pazienti affetti da cancro. In studi recenti \u00e8 stato osservato un ruolo neuroprotettivo di EPO come agente antinfiammatorio. I range di normalit\u00e0 dei livelli ematici di eritropoietina sono variabili in funzione dell'et\u00e0 del paziente. Fino ai 16 anni si attestano solitamente su livelli pi\u00f9 elevati (9 - 28 mU/ml) rispetto all'et\u00e0 adulta (4 - 10 mU/ml.).\nAl di fuori delle indicazioni previste nella scheda tecnica, il farmaco \u00e8 stato anche impiegato come sostanza dopante sfruttando la sua capacit\u00e0 di aumentare il numero di eritrociti anche in soggetti sani come gli atleti al fine di aumentare il trasporto di ossigeno ai tessuti, specie a quello muscolare scheletrico e cardiaco, e di migliorare quindi la prestazione sportiva.\nStoria.\nGi\u00e0 nel XIX secolo era stata osservata la capacit\u00e0 di produrre una maggiore quantit\u00e0 di globuli rossi da parte di soggetti che vivevano in ambienti poveri di ossigeno, ad esempio in altitudini elevate.\nL'esistenza di un ormone in grado di regolare la produzione di eritrociti da parte del midollo osseo fu ipotizzata nel 1906 da Paul Carnot, professore dell'H\u00f4tel-Dieu di Parigi e dalla sua assistente Camille Deflandre. La sostanza fu chiamata \"emopoietina\".\nNegli anni quaranta le ricercatrici finlandesi Bonsdorff e Jalavisto, continuando gli studi sui globuli rossi, diedero a questa sostanza il nome di eritropoietina. Pochi anni dopo Kurt Reismann dimostr\u00f2 che il rene era la sede principale di produzione di questa sostanza, ma solo nel 1977 Takaji Miyake riusc\u00ec a estrarre la molecola dalle urine di un paziente con anemia aplastica.\nNel 1983 fu possibile identificare e clonare il gene produttore dell'eritropoietina, dando il via alla sperimentazione su animali e poi sull'uomo, e fu dimostrata la sua efficacia nel correggere alcuni tipi di anemia.\nFisiopatologia.\nL'eritropoietina \u00e8 una molecola glicoproteica del peso di circa 34 000 dalton. Durante la vita fetale \u00e8 prodotta principalmente dal fegato, nella vita adulta \u00e8 prodotta per il 90% dai fibroblasti peritubulari del rene.\nL'EPO agisce a livello del midollo osseo emopoietico stimolando le cellule progenitrici eritroidi CFU-E, riducendone l'apoptosi e aumentandone la frequenza mitotica, ossia un pi\u00f9 veloce differenziamento a proeritroblasto. Il risultato \u00e8 un aumento della disponibilit\u00e0 di eritrociti e di emoglobina. Il maggiore stimolo alla increzione di EPO \u00e8 data dalla riduzione della tensione di O2. Sono le cellule endoteliali dei capillari peritubulari della midollare del rene ad agire da sensori della tensione arteriosa di ossigeno. Queste, in seguito a ipossia, inducono i fibroblasti peritubulari a produrre e rilasciare l'ormone nel circolo sistemico, ormone che va ad agire a livello del midollo osseo emopoietico. Si rende quindi disponibile un numero maggiore di eritrociti che possono veicolare pi\u00f9 ossigeno aumentando la tensione di O2 circolante: il meccanismo a feedback vede quindi una riduzione nel rilascio renale di eritropoietina. Nei pazienti nefropatici con insufficienza renale cronica la produzione di eritropoietina si riduce e contribuisce a spiegare la tendenza alla condizione anemica di questi soggetti.\nUtilizzo clinico dell'eritropoietina come farmaco.\nNegli anni 1970 - 1990 l'unica opzione terapeutica all'anemia dei pazienti con insufficienza renale cronica era fornita dalle emotrasfusioni.\nFinalmente dal 1989 l'EPO \u00e8 stata resa disponibile come farmaco per i pazienti anemici in emodialisi. Successivamente il suo impiego \u00e8 stato esteso anche ai pazienti con insufficienza renale cronica in trattamento conservativo, contribuendo a migliorarne la qualit\u00e0 di vita. Il ricorso a procedure emotrasfusionali in questo tipo di pazienti si \u00e8 di conseguenza molto ridotto. La produzione farmaceutica di eritropoietina si realizza con la metodica del DNA ricombinante: viene cio\u00e8 inserito il segmento di DNA umano posto nel braccio corto del cromosoma 7 che codifica per la sintesi dell'EPO nel DNA di una cellula ovarica dell'hamster cinese (un criceto). Queste cellule ovariche possono quindi produrre in laboratorio in opportuni bioreattori grandi quantit\u00e0 della molecola.\nGli ESA.\nTutti i farmaci stimolanti le cellule eritroidi immature vengono definiti come ESA (Erythropoietic Stimulating Agents).\nNel corso degli anni novanta erano disponibili in Italia due tipi di eritropoietina ricombinante: l'EPO \u03b1 (nome commerciale in Italia Eprex) e l'EPO \u03b2 (NeoRecormon), praticamente identiche all'EPO umana. Erano composte da 165 aminoacidi, con una struttura glucidica leggermente diversa tra loro e la somministrazione poteva essere sia endovenosa sia sottocutanea con una frequenza che poteva variare da 1 a 3 volte alla settimana.\nL'EPO \u03b4 (Dynepo), simile alle precedenti \u00e8 stata commercializzata in altri paesi mentre non \u00e8 mai entrata in commercio in Italia.\nNel 2001 la FDA (Food and Drug Adminstration) statunitense ha acconsentito alla commercializzazione di una molecola eritropietinica modificata nella sua componente glucidica, arricchita di residui di acido sialico che ne hanno prolungato l'emivita sia nella somministrazione endovenosa sia in quella sottocutanea. Questa molecola \u00e8 nota come Darbepoetina \u03b1 (Aranesp). Il suo impiego ha consentito di ridurre la frequenza delle somministrazioni a una volta ogni una o due settimane semplificando la vita del paziente con malattia renale.\nDi recente \u00e8 stato messo in commercio in Italia il C.E.R.A. (Continuous Erytropoiethin Receptors Activator) o Metossipolietinglicole Epoetina \u03b2 con nome commerciale di Mircera. La struttura proteica \u00e8 sempre analoga a quella umana, molto diversa la componente glucidica e il numero di residui di acido sialico \u00e8 pi\u00f9 elevato. Queste modifiche nella parte non proteica hanno consentito di allungare l'emivita del farmaco a 135 ore se somministrata per via endovenosa e a 139 ore se somministrata per via sottocutanea. Nei pazienti mai trattati in precedenza con E.S.A. si parte con una somministrazione ogni 2 settimane: una volta raggiunti i livelli di Emoglobina targets (Hb 11 - 12 g/dL) si passa alla somministrazione mensile. Nei pazienti gi\u00e0 trattati con altri E.S.A. e passati in Mircera la somministrazione \u00e8 mensile. L'impiego di tutti i farmaci E.S.A. nei pazienti nefropatici non ha lo scopo di normalizzare i valori di Emoglobinemia, ma di raggiungere un target considerato ottimale compreso tra 11 e 12 g/dL. Si \u00e8 visto infatti che morbilit\u00e0 e mortalit\u00e0 aumentano in modo esponenziale tanto pi\u00f9 ci si allontana verso il basso e verso l'alto da questi valori considerati ottimali.\nDoping.\nL'EPO \u00e8 usata in ambito sportivo come sostanza dopante: alla base di questo utilizzo, che avviene al di fuori delle indicazioni previste nella scheda tecnica, stanno la sua capacit\u00e0 di incrementare il numero di eritrociti anche in soggetti sani. Gli atleti possono illegalmente avvantaggiarsene per ottenere un aumento del trasporto di ossigeno ai tessuti, specialmente a quello muscolare scheletrico e cardiaco, migliorando in questo modo il livello della prestazione sportiva.\nL'uso del principio attivo al di fuori delle indicazioni mediche pu\u00f2 comportare gravi rischi per la salute. Infatti l'incremento di viscosit\u00e0 dovuta all'alta percentuale di eritrociti predispone l'atleta a un elevato rischio di trombi. Inoltre, nel caso degli atleti, espone gli utilizzatori e i soggetti prescrittori alle conseguenze disciplinari e giuridiche dalla messa in atto di illecito e frode sportiva che dovessero scaturire a seguito dall'accertata positivit\u00e0 a controlli anti-doping casuali."}
{"id": "535873", "revid": "172", "url": "https://it.wikipedia.org/wiki?curid=535873", "title": "Salsa Tabasco", "text": ""}
{"id": "535874", "revid": "46291", "url": "https://it.wikipedia.org/wiki?curid=535874", "title": "Capsicum frutescens", "text": "Capsicum frutescens \u00e8 una delle 5 specie principali del genere \"Capsicum\", che comprende peperoni e peperoncini. All'interno della specie\" C. frutescens\" la variabilit\u00e0 di colore e forma dei frutti \u00e8 bassa, al contrario che nelle altre tre principali. Viene coltivato principalmente nella variet\u00e0 Tabasco, per farne l'omonima salsa Tabasco.\nDescrizione.\n\"C. frutenscens\" \u00e8 un arbusto a portamento eretto, simile ad un piccolo albero, alto da 0,5 fino a 2 metri nei paesi d'origine, con foglie lanceolate, verdi. I fiori, a corolla bianco-verdognolo, singoli, con stami viola, a 5 - 7 petali, compaiono all'ascella delle foglie, uno o pi\u00f9 per nodo, in estate. Il frutto \u00e8 un bacca, di colore verde all'inizio, con colorazioni del frutto maturo dal rosso-arancione al viola, passando per le varie tonalit\u00e0 di giallo, arancio e rosso."}
{"id": "535877", "revid": "6923", "url": "https://it.wikipedia.org/wiki?curid=535877", "title": "Seat Ritmo", "text": ""}
{"id": "535883", "revid": "78273", "url": "https://it.wikipedia.org/wiki?curid=535883", "title": "Unico Wilhelm Graf van Wassenaer", "text": ""}
{"id": "535885", "revid": "1442080", "url": "https://it.wikipedia.org/wiki?curid=535885", "title": "DIVA Universal", "text": "Diva Universal, in passato conosciuto come \"Hallmark Channel\", \u00e8 stata una rete televisiva italiana dedicata principalmente a un pubblico femminile.\nStoria.\n\"Hallmark Channel\" Italia originariamente era diffuso a cura della \"Sparrowhawk Media Group\", societ\u00e0 acquisita nel 2007 dalla NBC Universal. Negli Stati Uniti d'America il canale \u00e8 invece di propriet\u00e0 della Crown Media Holdings, che a sua volta \u00e8 controllata dalla Hallmark Cards.\n\u00c8 stato trasmesso sulla piattaforma TELE+ DIGITALE fino al 30 luglio 2003, ultimo giorno di vita della piattaforma. Il canale non \u00e8 passato direttamente a Sky Italia, ma solo dopo un anno, il 1\u00ba settembre 2004. In passato era presente al canale 136 di Sky ma l'8 novembre 2010, a seguito di una riorganizzazione dei canali, \"Hallmark Channel\" \u00e8 stato spostato al canale 128.\nIl 1\u00ba aprile 2011 il canale ha cambiato nome in \"DIVA Universal\", secondo quanto suggerito dai vertici NBC Universal circa l'unificazione dei brand europei dei canali posseduti dalla societ\u00e0. Il 16 ottobre 2013 si \u00e8 trasferito al canale 129. Il 29 marzo 2014 \u00e8 passato al canale 133. DIVA Universal ha chiuso definitivamente il 30 giugno 2015.\nPalinsesto.\nIl canale era specializzato in film, serie televisive, e film per la televisione adatti all'intera famiglia.\nLe principali serie televisive trasmesse su questo canale erano: \"Dallas\" (di cui il canale ha trasmesso 22 episodi con un nuovo doppiaggio in prima visione assoluta), \"Giudice Amy\", \"Alice\", \"Autostop per il cielo\" e \"Susan\". Inoltre, dal 2009 trasmetteva le repliche, a partire dal primo episodio, della soap opera italiana \"CentoVetrine\".\nDIVA Universal nel mondo.\nIl canale, \u00e8 presente anche in Indonesia, Singapore, Hong Kong, Cambogia, Mongolia, Thailandia, Taiwan, Papua Nuova Guinea, Brunei, Malaysia, Maldive, Pakistan, Palau, Russia, Sri Lanka e Vietnam."}
{"id": "535888", "revid": "7677", "url": "https://it.wikipedia.org/wiki?curid=535888", "title": "Peter David", "text": "Ebreo e residente a Long Island, New York, David spesso descrive scherzosamente il suo mestiere come \"scrittore di roba\" (\"writer of stuff\"). \u00c8 noto per la sua prolificit\u00e0, caratterizzata da un mescolamento di problemi della vita reale con umorismo e riferimenti alla cultura popolare. Inoltre usa spesso la meta-finzione, generalmente per suscitare effetti umoristici, come nei suoi lavori sul fumetto \"Young Justice\" della DC Comics.\nBiografia.\nFumetti.\nNei primi anni ottanta David lavor\u00f2 per la Marvel Comics nel settore amministrativo, come responsabile delle vendite, sotto la guida di Carol Kalish. In quel periodo sottopose una bozza di trama per \"Spectacular Spider-Man\" intitolata \"La morte di Jean DeWolff\". La storia venne pubblicata, disegnata da Rich Buckler, sui numeri dal 107 al 110. La storia si incentrava sulla morte del personaggio che dava il titolo alla saga e sulle reazioni dei vari personaggi all'evento. Fu un grande successo di pubblico e critica e David lasci\u00f2 il posto di lavoro per dedicarsi alla scrittura come sceneggiatore regolare di \"Spectacular\" per diverso tempo. David riconobbe pubblicamente i meriti della Kalish nell'influenzarlo e spingerlo alla carriera di scrittore, scrivendo in \"But I Digress\" un elogio alla memoria della sua ex principale morta improvvisamente per un aneurisma a soli 36 anni nel 1991.\nPoco dopo la sua gestione di \"Spectacular Spider-Man\" gli venne affidato l'incarico di scrivere le storie di Hulk su \"The Incredible Hulk\", che avrebbe continuato a scrivere per oltre dieci anni. Con David la serie che languiva sia come vendite sia come qualit\u00e0 ebbe un forte rinnovamento: David dette una motivazione psicoanalitica ai conflitti interiori che animavano Bruce Banner, sviluppando il tema degli abusi infantili subiti dal padre, introdotta da Bill Mantlo. Le frequenti mutazioni del personaggio (da verde a grigio, da rabbioso e ottuso a intelligente e cinico) furono caratterizzate da un'intensit\u00e0 emotiva mai vista in precedenza. Anche Michael France nella sceneggiatura del film Hulk di Ang Lee parl\u00f2 di abusi subiti da Banner da bambino, probabilmente influenzato dalla versione di David.\nAltre opere per la Marvel sono sequenze di storie per Wolverine, X-Factor, l'Uomo Ragno 2099 serie (co-creata da David) del soppresso universo alternativo 2099, e la rinnovata versione di Captain Marvel. Inoltre David ha anche sceneggiato \"Merc\" e \"Justice\", serie del New Universe.\nAlla DC Comics David scrisse nel 1990 una miniserie di sette numeri \"The Atlantis Chronicles\" con protagonista Aquaman, che narra la storia di Atlantide, casa del supereroe. David afferma che \u00e8 uno dei suoi lavori di cui va maggiormente fiero. Nel 1996 scrisse \"Time and Tide\", altra miniserie di Aquaman, che aveva lo scopo di rilanciare la serie regolare del personaggio, che David gi\u00e0 scriveva dal 1994 e avrebbe ancora scritto fino al 1998, per un totale di 46 numeri. La sua gestione della serie acquis\u00ec notoriet\u00e0 anche perch\u00e9 nel secondo numero della serie perse una mano, sostituita con un uncino, caratteristica che mantenne per il tempo in cui David rimase alle redini della serie.\nSempre per la DC sceneggi\u00f2 i fumetti di Star Trek dal 1988 al 1991, quando l'editore acquist\u00f2 i diritti sulla serie. Anche in questa occasione si fece apprezzare, in particolare per l'uso dell'umorismo, realizzando storie fortemente legate alla \"continuity\" esistente di Star Trek. Altri personaggi su cui si ciment\u00f2 con successo furono \"Supergirl\" e \"Young Justice\", la cui serie venne poi soppressa per consentire l'utilizzo dei protagonisti nel rinnovo della serie mensile dei \"Teen Titans\", che coincise con l'esordio di una serie animata basata sul gruppo.\nDavid ha lavorato anche per la Dark Horse Comics, firmando le avventure di una spia adolescente (\"Spy Boy\").\nAltri fumetti di David sono \"Soulsearchers and Company\" (Claypool Comics), serie \"creator-owned\", cio\u00e8 i cui diritti restano propriet\u00e0 dell'autore. Inoltre ha scritto \"Sachs and Violens\" per la Epic Comics, con i disegni di George P\u00e9rez, sempre \"creator-owned\". \u00c8 anche subentrato a Jim Starlin su \"Dreadstar\", durante il periodo in cui la collana era pubblicata dalla First Comics.\nNel 2003 David ha iniziato a scrivere \"Fallen Angel\", la sua nuova serie \"creator-owned\" per la DC. Quest'ultima cancell\u00f2 il titolo dopo 20 albi, ma l'autore lo riprese alla fine del 2005 per la IDW Publishing. Sempre per questo editore ha scritto \"Spike: Old Times\", sul personaggio della serie televisive \"Buffy l'ammazzavampiri\" e \"Angel\".\nSempre del 2005 \u00e8 un breve ritorno a \"The Incredibile Hulk\", che lascia dopo pochi numeri per i numerosi impegni. D\u00e0 il via anche a una nuova serie \"Friendly Neighborhood Spider-Man\", che parte con il \"crossover\" \"The Other\" (L'Altro), collegato ad altre saghe di J. Michael Straczynski (su \"Amazing Spider-Man\") e Reginald Hudlin (su \"Marvel Knights Spider-Man\"). Nel \"crossover\" si descrive l'arrampicamuri che scopre che sta morendo, perde un occhio in un traumatico combattimento con Morlun, subisce una trasformazione in crisalide da cui emerge con nuove abilit\u00e0 e una accresciuta conoscenza dei suoi poteri. La saga ha creato reazioni controverse per lo sconvolgimento causato allo \"status quo\" e alle fattezze del personaggio (gli spuntano aculei retrattili dalle braccia) e l'instaurazione definitiva di un totem come origine dei poteri.\nNello stesso anno David ha scritto la miniserie \"MadroX\", il cui successo ha portato alla pubblicazione di un nuovo mensile di X-Factor a sua firma. La collana \u00e8 il rinnovamento dell'omonima serie dei tardi anni novanta, che aveva per protagonisti sempre Jamie Madrox, l'Uomo Multiplo, e altri personaggi. A differenza della precedente versione, dove X-Factor era il nome di un supergruppo, qui gli eroi lavorano per un'agenzia di investigazione.\nL'undici febbraio 2006 Peter David ha annunciato alla WonderCon in California di aver firmato un contratto in esclusiva per la Marvel Comics. \"Fallen Angel\", \"Soulsearchers and Company\" and David's \"Spike\" sono state escluse dal contratto, in modo da non essere vincolate da esso. Il primo progetto intrapreso \u2013 annunciato il 5 aprile 2006 \u2013 \u00e8 la serie a fumetti tratta dai romanzi di Stephen King della serie \"La torre nera\" (\"Dark Tower\") disegnata da Jae Lee.\nNarrativa.\nDavid ha scritto dozzine di romanzi, molti dei quali sono apparsi sulla \"New York Times bestseller list\". I romanzi di \"Star Trek\" sono quelli per cui \u00e8 meglio conosciuto, tra cui \"Q-in-Law\", \"I, Q\", \"Vendetta\", \"Q-Squared\" e \"Imzadi\", uno dei romanzi di Star Trek pi\u00f9 venduti di tutti i tempi; nel 1997 ha creato con John J. Ordover la serie di romanzi ', uno \"spin-off\" di \"Star Trek - The Next Generation\". Ha anche scritto cinque romanzi di \"Babylon 5\", tre dei quali erano originali mentre due di essi erano adattamenti dei film per la TV \"Thirdspace\" e '.\nAltri suoi adattamenti includono quelli dei film \"Il ritorno del mostro della palude\", \"Le avventure di Rocketeer\", \"Batman Forever\", \"Spider-Man\", \"Spider-Man 2\", \"Hulk\" e \"I Fantastici Quattro\", e l'adattamento di una sceneggiatura non utilizzata di \"Alien Nation\", \"Body and Soul\".\nDavid ha anche scritto opere fantasy originali. Il suo primo romanzo, \"Howling Mad\", narra di un lupo che si trasforma in un essere umano dopo essere stato morso da un licantropo. Il suo romanzo \"Knight Life\", che parla della comparsa di Re Art\u00f9 nell'odierna New York, fu uno dei suoi primi lavori, e divenne una trilogia con i seguiti \"One Knight Only\" e \"Fall of Knight\" (quest'ultimo pubblicato il 6 giugno 2006). La sua trilogia \"Sir Apropos of Nothing\" (\"Sir Apropos of Nothing\", \"The Woad to Wuin\" e \"Tong Lashing\") presenta personaggi e ambientazioni completamente create da lui.\nNel 1992 Peter David ha avuto una candidatura per il miglior romanzo nei Prometheus Award.\nAltri media.\nDavid ha scritto per numerose serie televisive. Ha scritto due sceneggiature per \"Babylon 5\" (le storie della seconda stagione \"Soul Mates\" e \"There All the Honor Lies\") e una per il suo seguito \"Crusade\" (\"Ruling from the Tomb\"). Con l'attore e scrittore Bill Mumy ha co-creato la serie televisiva \"Space Cases\", che \u00e8 durata due stagioni sul canale Nickelodeon. Ha anche scritto e co-prodotto numerosi film per la Full Moon Entertainment, ed \u00e8 anche apparso in alcuni cameo in qualche film.\nNel 2010 ha anche scritto un romanzo originale \"Fable. L'ordine dei Balverini\" la cui storia si colloca temporalmente tra gli eventi dei videogiochi in esclusiva per \"Xbox 360\", \"Fable II\" e \"Fable III\". Nel 2011 pubblica un secondo libro ambientato nello stesso immaginario mondo: \"Fable. Legami di sangue\".\nPersonalit\u00e0.\nIn pi\u00f9 di un'occasione problemi editoriali o pressioni tese a modificare o ri-scrivere le sue storie hanno costretto David a lasciare le serie che stava scrivendo: emblematica in questo senso la sua decisione di lasciare la serie Marvel \"X-Factor\" per essere sempre stato costretto a modificare le sue trame per venire incontro ai numerosi eventi \"crossover\" che riguardano le testate mutanti (come \"X-Men\", \"X-Force\", ecc.). Quando David lasci\u00f2 \"The Incredible Hulk\" a causa delle pressioni editoriali, alcuni dei punti salienti della storia del personaggio che David aveva fissato furono rovesciati dai successivi \"team\" creativi.\nMentre tali conflitti creativo-editoriali avvengono comunemente nelle serie a fumetti americane, le partenze di autori i cui lavori sono i preferiti dai \"fan\" (com'erano spesso quelli di David) tendono a generare pi\u00f9 notoriet\u00e0 nel mondo dei fumetti. La personalit\u00e0 di David e l'alta visibilit\u00e0 nella professione di fumettista ha portato quindi a dissapori creativi o personali con qualche suo collega, in particolare numerosi contrasti pubblici con il creatore di \"Spawn\" Todd McFarlane durante gli anni novanta quanto l'etichetta di McFarlane, la Image Comics, scal\u00f2 le classifiche di vendita americane. Questo culmin\u00f2 nella convention \"Comicfest\" a Filadelfia nel novembre 1993, in cui i due parteciparono a un dibattito pubblico moderato dall'artista George P\u00e9rez. L'argomento del dibattito era l'affermazione di McFarlane che la Image non veniva trattata equamente dai \"media\" (e dalla rubrica di David \"But I Digress\" sul \"Comics Buyer's Guide\" in particolare). I tre giudici, Maggie Thompson (editore della \"Comics Buyer's Guide\"), William Christensen (della rivista \"Wizard\") e John Danovich (della rivista \"Hero Illustrated\"), votarono 2-1 in favore di David.\nDavid \u00e8 stato anche coinvolto in contrasti pubblici con Erik Larsen, John Byrne, l\"'editor-in-chief\" della Marvel Joe Quesada, lo scrittore/regista Kevin Smith e il vicepresidente e direttore esecutivo della DC Comics Dan DiDio."}
{"id": "535889", "revid": "38120", "url": "https://it.wikipedia.org/wiki?curid=535889", "title": "Peter Allen David", "text": ""}
{"id": "535901", "revid": "1543377", "url": "https://it.wikipedia.org/wiki?curid=535901", "title": "Peugeot Type 42-50", "text": "Nel 1902 la gamma Peugeot sub\u00ec ulteriori evoluzioni: sull'onda del successo della Type 36, un po' tutta la gamma tendeva a riprenderne lo stile: le vetture tendevano sempre pi\u00f9 ad assomigliare a della vere automobili e non pi\u00f9 a delle semplici carrozze senza cavalli.\nPeugeot Type 42, Type 43 e Type 44.\nQueste tre vetture erano le tre ammiraglie della gamma Peugeot nel 1903. Erano dotate di un 4 cilindri da ben 3635 cm\u00b3. Lunghe 2,9 metri e larghe 1,5, erano delle cabrio a quattro posti. Furono prodotte solo nell'anno 1903 in circa 200 esemplari.\nPeugeot Type 48.\nEra una vettura di classe inferiore rispetto alle Type 42, 43 e 44. Era una scoperta a 4 posti lunga 2,65 metri e larga 1,45. Era equipaggiata da un monocilindrico da 833\u00a0cm\u00b3 in grado di erogare 7 CV a 1200 giri/min. Fu prodotta solo nel 1902 in 131 esemplari.\nPeugeot Type 49.\nProdotta nel 1902 in 131 esemplari, era una vettura medio-alta equipaggiata da un bicilindrico di 1304\u00a0cm\u00b3 di cilindrata. Era lunga 2,85 metri per 1,5 di larghezza.\nPeugeot Type 50.\nLa Type 50 era un'evoluzione della Type 49: caratterizzata da ingombri analoghi alla sua antenata, montava anch'essa un bicilindrico, ma stavolta portato a 1627\u00a0cm\u00b3. Fu prodotta nel 1903 in 138 esemplari."}
{"id": "535902", "revid": "228587", "url": "https://it.wikipedia.org/wiki?curid=535902", "title": "Cherokee (disambigua)", "text": ""}
{"id": "535903", "revid": "446353", "url": "https://it.wikipedia.org/wiki?curid=535903", "title": "Carl Lutz", "text": "Biografia.\nCarl Lutz, in compagnia della moglie Gertrud Lutz-Fankhauser (pi\u00f9 tardi vicepresidente dell'UNICEF), si rec\u00f2 nel 1935 in Palestina, dove rest\u00f2 fino al 1941. Qui Lutz lavor\u00f2 al consolato svizzero e fu testimone dei drammatici tumulti fra i palestinesi e gli ebrei fuggiti della Germania e da altre parti d'Europa, tra cui l'Italia.\nLutz lavor\u00f2 in seguito nei consolati svizzeri a Washington, Filadelfia, St. Louis, Jaffa e Berlino, prima di essere spostato, nel 1942, come viceconsole a Budapest.\n\u00c8 in Ungheria che divenne famoso, grazie al suo impegno a favore degli ebrei ungheresi durante la seconda guerra mondiale. Con il suo aiuto furono salvati dalla morte nei campi di concentramento nazionalsocialisti circa 60.000 uomini, la met\u00e0 di tutti i sopravvissuti fra gli ebrei ungheresi.\nLutz raggiunse questo risultato sfruttando la sua posizione come direttore della sezione \"interessi stranieri\" dell'ambasciata svizzera, con la distribuzione di lettere di protezione a ebrei pronti a emigrare in Palestina. Queste lettere proteggevano gli ebrei, perch\u00e9 le SS di Adolf Eichmann le accettavano grazie al lavoro diplomatico di Lutz in Palestina (1935-1941) a favore dei tedeschi contro gli inglesi.\nIl famoso diplomatico svedese Raoul Wallenberg, che arriv\u00f2 nel 1944 a Budapest, pot\u00e9 rendersi conto del prezioso operato dello svizzero. Mentre dopo la Seconda guerra mondiale il ruolo di Wallenberg fu reso subito noto, quello di Lutz venne a lungo trascurato. Addirittura, dopo la guerra, la Svizzera ammon\u00ec Lutz per non avere rispettato le proprie competenze. Solo nel 1995 il governo federale si scus\u00f2 ufficialmente per averlo dimenticato cos\u00ec a lungo, definendolo \u201cuno dei cittadini eminenti nella storia della nazione\u201d.\nIl museo Yad Vashem ha onorato Carl Lutz e la sua prima moglie nel 1965, assegnando loro il titolo di \"Gerechter unter den V\u00f6lkern\" (Giusto fra i popoli).\nLutz \u00e8 sepolto nel cimitero di Bremgarten a Berna."}
{"id": "535905", "revid": "7336", "url": "https://it.wikipedia.org/wiki?curid=535905", "title": "Sport utility vehicle", "text": ""}
{"id": "535910", "revid": "161374", "url": "https://it.wikipedia.org/wiki?curid=535910", "title": "Gran Rugby", "text": ""}
{"id": "535912", "revid": "78273", "url": "https://it.wikipedia.org/wiki?curid=535912", "title": "Conte Unico Wilhelm Graf van Wassenaer", "text": ""}
{"id": "535913", "revid": "834", "url": "https://it.wikipedia.org/wiki?curid=535913", "title": "Indian Love Song", "text": ""}
{"id": "535914", "revid": "834", "url": "https://it.wikipedia.org/wiki?curid=535914", "title": "Indian love song", "text": ""}
{"id": "535915", "revid": "1573940", "url": "https://it.wikipedia.org/wiki?curid=535915", "title": "Agrius convolvuli", "text": "La sfinge del convolvolo (Agrius convolvuli ()) \u00e8 un lepidottero appartenente alla famiglia Sphingidae, diffuso in Eurasia, Africa e Oceania.\nDeve il suo nome al fatto che i bruchi si sviluppano sulle piante di convolvolo.\nDescrizione.\nAdulto.\nSfingide di cospicue dimensioni, ha un'apertura alare di 8\u201312\u00a0cm e una spirotromba lunga fino a 10\u00a0cm. Le ali e il torace hanno una colorazione bruno-grigiastra, con decorazioni a fasce; l'addome mostra una pigmentazione con bande nere e macchie rosa. A riposo pu\u00f2 essere scambiata per un pezzo di legno in quanto le ali nascondono l'addome colorato.\nPupa.\nLe pupe possono raggiungere i 6\u00a0cm di lunghezza ed hanno l'astuccio della spirotromba a forma di manico d'ombrello.\nBiologia.\nCompare tra maggio e luglio. Gli adulti sfarfallano in autunno e poi sembra che migrino verso sud. Specie migratrice che raggiunge regolarmente il Nord Europa. Si nutre librandosi in volo; per le sue dimensioni si individua facilmente all'imbrunire.\nEcologia.\nNelle aree tropicali il bruco \u00e8 risultato dannoso alla batata."}
{"id": "535917", "revid": "1543377", "url": "https://it.wikipedia.org/wiki?curid=535917", "title": "Rave - The Groove Adventure", "text": " \u00e8 un manga di Hiro Mashima, che ha esordito in Giappone nel 1999, per approdare in Italia nel 2004, grazie alla casa editrice Star Comics. La serie \u00e8 iniziata in sordina sulle pagine di \"Weekly Sh\u014dnen Magazine\" per poi diventare uno dei maggiori successi dei primi anni duemila. Si \u00e8 conclusa in Giappone con il volume 35. In Italia la serie \u00e8 terminata a febbraio 2007. Si tratta di un classico sh\u014dnen manga di ambientazione fantasy, incentrato sulla lotta fra il bene, rappresentato dalla pietra della luce Rave, e il male, rappresentato dalla pietra dell'oscurit\u00e0 Dark Bring. I suoi maggiori punti di forza sono la qualit\u00e0 dei disegni e la comicit\u00e0 demenziale che pervade gli albi.\nDal fumetto \u00e8 stata tratta anche una serie TV anime intitolata Groove Adventure Rave (anche nota come Rave Master), composta da 51 episodi, prodotta da Studio Deen e trasmessa su Tokyo Broadcasting System. \u00c8 inedita tuttora in Italia. L'anime ripercorre gli eventi del manga all'incirca fino al volume 12, poich\u00e9 all'epoca il fumetto era ancora in corso d'opera. Esiste anche un episodio anime OAV crossover di 25 minuti, con la serie \"Fairy Tail\" (altra opera di Mashima) prodotto da A-1 Pictures e Satelight, intitolato \"Fairy Tail x Rave\".\nTrama.\nLa storia ha inizio con un breve prologo nell'anno 0015 (cronologia di Rave), anno in cui si \u00e8 svolto il primo grande combattimento fra Holy Bring (Rave) e Dark Bring che minacciava di distruggere il mondo. Shiba, il primo Rave Master riesce a sconfiggere Dark Bring grazie a Rave e alla sua spada Ten Commandments, ma non riesce a distruggerla completamente. Anzi, l'esplosione conseguente alla sconfitta di Dark Bring (Overdrive), oltre a distruggere un decimo del mondo allora conosciuto, porta alla frammentazione di Rave in cinque parti che si spargono in diversi luoghi del pianeta. Solamente un frammento rimane nelle mani di Shiba, che da allora dedicher\u00e0 la sua vita alla ricerca delle Rave perdute.\nCon un balzo temporale di cinquant'anni la narrazione si sposta sulla pacifica isola di Garage, dove un adolescente di nome Haru Glory pesca per sbaglio Plue, una buffa creatura con il naso a cono, che si riveler\u00e0 essere il messaggero di Rave. Lo stesso giorno Haru incontrer\u00e0 Shiba, aiutandolo nella sua lotta contro un inviato di Demon Card (organizzazione che usando il potere di Dark Bring cerca di avere il controllo del mondo), che vuole rubare il frammento di Rave al vecchio spadaccino. Durante questo combattimento Haru scopre di essere stato designato come nuovo Rave Master, e di poter utilizzare il potere di Rave per combattere Dark Bring. Una volta presa coscienza delle sue responsabilit\u00e0 che da questo momento in poi graveranno su di lui piegandolo ad un destino che non \u00e8 in grado di evitare, Haru decider\u00e0 di abbandonare Garage Island e di mettersi alla ricerca dei restanti quattro frammenti di Rave, accompagnato da Plue.\nAlla spedizione di ricerca si uniscono poco dopo anche Elie, una giovane ragazza che ha perso la memoria e Musica, un manipolatore dell'argento. La compagnia, inseguita da emissari di Demon Card sempre pi\u00f9 potenti riesce a trovare una seconda Rave nascosta nelle profondit\u00e0 di una montagna. Mentre ricercano la terza Rave Haru incontra suo padre dato per morto, e si trova a combattere assieme a lui contro King, il comandante di Demon Card. Haru riesce a sconfiggerlo, ma la vittoria coster\u00e0 la vita a suo padre.\nQuesta prima vittoria non basta per\u00f2 a sconfiggere l'organizzazione, che viene riformata sotto la guida di Lusha, figlio di King. Prosegue quindi la ricerca delle due restanti Rave, mentre parallelamente Lusha si mette alla ricerca delle cinque Dark Bring supreme, con cui conta di provocare un secondo overdrive.\nDurante il suo viaggio Haru conquister\u00e0 molti alleati che sapranno sostenerlo nell'ultima inevitabile battaglia.\nTra questi importanti sono Let e Julia i Dragon Race, Griffon Kato e Ruby i semi-umani, Belnika la maga, Sieghart il manipolatore degli elementi, Seyla la sirena e molti altri che finiranno per essere conquistati dal carisma del Rave Master."}
{"id": "535918", "revid": "6923", "url": "https://it.wikipedia.org/wiki?curid=535918", "title": "Seat 850", "text": ""}
{"id": "535924", "revid": "305248", "url": "https://it.wikipedia.org/wiki?curid=535924", "title": "Pergolesi (disambigua)", "text": ""}
{"id": "535925", "revid": "125388605", "url": "https://it.wikipedia.org/wiki?curid=535925", "title": "Crenatura", "text": "In ambito tipografico, con il termine crenatura (noto anche con il termine inglese kerning) si indica la riduzione dello spazio in eccesso fra coppie specifiche di caratteri, attuata al fine di diminuire spazi bianchi antiestetici e dare un aspetto pi\u00f9 omogeneo al testo.\nAlcuni software di editing editoriale, per esempio Adobe InDesign e Quark XPress, permettono di modificare anche l'avvicinamento delle lettere, che \u00e8 un parametro che consente di alterare ulteriormente lo spazio tra le coppie di lettere, con o senza crenatura.\nComposizione tipografica in metallo.\nIn origine la crenatura \u00e8 l'operazione di crenare, ovvero limare fisicamente le parti di un occhio sporgenti lateralmente dal fusto del carattere; il termine si usa anche per la parte stessa dell'occhio che sporge fuori dal fusto. Il termine crenare deriva dal francese \"cr\u00e9ner\" ovvero \"intaccare, segnare con una tacca\", probabilmente dal gallico *crinare, prossimo al latino \"crena\", \"tacca\".\nTabelle di crenatura.\nNei formati di carattere della tabella, come TrueType di Microsoft, i valori di crenatura sono specificati in uno schema in cui ogni voce \u00e8 costituita da una coppia di caratteri e dal relativo valore di essa. Apple ha tuttavia esteso la tabella \"kern\" con funzionalit\u00e0 pi\u00f9 complesse, inclusa la crenatura contestuale e basata sulla classe, che sono state successivamente trovate in OpenType, anche se non nella stessa forma. I caratteri TrueType hanno in genere diverse centinaia di coppie e alcuni ne hanno pi\u00f9 di mille.\nPoich\u00e9 OpenType \u00e8 un \"superset\" di tabelle \"Kern\" TrueType, esse sono ancora supportate per i font TrueType compressi come OpenType; tuttavia i font OpenType basati su PostScript (CFF) non dispongono di questa opzione. OpenType ha introdotto un nuovo modo uniforme di specificare, tra le altre cose, la crenatura, tramite la Glyph Positioning Table (GPOS).\nPoich\u00e9 un font OpenType pu\u00f2 includere migliaia di glifi, e di conseguenza un numero enorme di coppie di caratteri che necessitano di crenatura, i font OpenType possono avere un elaborato sistema di tabelle e sotto-tabelle, progettato per ridurre al minimo lo spazio di archiviazione complessivo. Il Kerning (\"crenatura\") \u00e8 trattato come parte di una vasta gamma di nuove funzioni di posizionamento dei glifi che sono memorizzate in GPOS.\nCrenatura di pedici e apici.\nSebbene lo standard matematico OpenType non includa il supporto per la crenatura di pedici o apici, l'implementazione di Microsoft aggiunge estensioni per supportare questa funzionalit\u00e0 a partire da Office 2007.\nCrenatura nei browser.\nLa propriet\u00e0 CSS codice_1abilita la crenatura in Firefox, Chrome, Safari, Opera e nel browser Android. Un'altra propriet\u00e0 CSS, codice_2, abilita anche la crenatura in Chrome, Edge, Firefox e il browser Android. C'\u00e8 anche una propriet\u00e0 CSS3 codice_3, ma \u00e8 supportata solo in Firefox (con prefissocodice_4), Chrome e Opera (con prefissocodice_5in entrambi). La bozza CSS3 suggerisce che la crenatura dovrebbe essere sempre abilitata per i caratteri OpenType.\nAlcuni critici hanno proposto di sostituire la crenatura GPOS in stile OpenType con glifi spaziatori utilizzando la Glyph Substitution Table (GSUB) di OpenType.\nPercezione nel web.\nLa percezione umana della crenatura pu\u00f2 variare con la spaziatura tra le parole durante la lettura. Anche senza un controllo completo della crenatura, l'effetto pu\u00f2 essere simulato modificando leggermente lo spazio tra le lettere. Ad esempio, nelle pagine web con CSS1, uno standard che risale al 1996, la propriet\u00e0 dicodice_6offre opzioni per \"lost\" (\"perso\") o \"percezione di crenatura migliorata\" (\"enhanced kerning perception\") semplicemente rendendo non uniforme lo spazio tra le lettere. Il nuovo standard CSS3 include la propriet\u00e0 codice_3che consente un controllo completo della crenatura.\nSintassi.\n codice_8\nAbilitare e disabilitare la crenatura.\nHTML.\n&lt;div id=\"kern\"&gt;&lt;/div&gt; &lt;div id=\"nokern\"&gt;&lt;/div&gt; &lt;textarea id=\"input\"&gt;testo&lt;/textarea&gt;\nJavaScript.\nlet input = document.getElementById('input'); let kern = document.getElementById('kern'); let nokern = document.getElementById('nokern'); input.addEventListener('keyup', function() { kern.textContent = input.value; /* contenuto aggiornato */ nokern.textContent = input.value; }); kern.textContent = input.value; /* contenuto iniziale */ nokern.textContent = input.value;"}
{"id": "535926", "revid": "1573940", "url": "https://it.wikipedia.org/wiki?curid=535926", "title": "Ammophila sabulosa", "text": "Ammophila sabulosa , \u00e8 un imenottero della famiglia Sphecidae, lungo circa 16-28 millimetri. \u00c8 nota anche come \"Vespa della sabbia\".\n\u00c8 comune da giugno a ottobre sui fiori che crescono su terreni sabbiosi.\nIl nido viene scavato sottoterra dalla femmina e viene richiuso accuratamente ogni qualvolta essa esce alla ricerca di una preda (in genere un bruco non peloso), spesso preferisce larve di farfalle notturne della famiglia Noctuidae. Dopo aver paralizzato la preda, la riporta al nido e vi depone sopra un uovo e quindi, chiude l'ingresso con una pietra o con un qualsiasi oggetto che afferra con le mandibole.\nLa larva della vespa si nutre del bruco per emergere poi, come individuo adulto, nell'estate successiva."}
{"id": "535927", "revid": "486946", "url": "https://it.wikipedia.org/wiki?curid=535927", "title": "Gruppi italiani d'ispirazione socialista", "text": ""}
{"id": "535936", "revid": "767487", "url": "https://it.wikipedia.org/wiki?curid=535936", "title": "Max amore mio", "text": "Max amore mio (\"Max, Mon Amour\") \u00e8 un film del 1986 diretto da Nagisa \u014cshima.\nFu presentato in concorso al 39\u00ba Festival di Cannes.\nTrama.\nPeter Jones (Anthony Higgins), un diplomatico inglese in Francia, apprende da un detective privato che sua moglie Margaret (Charlotte Rampling) si reca tutti i giorni in un appartamento. Jones non si scandalizza (ha un'amante anche lui) ma presto scopre che il suo rivale \u00e8 Max, uno scimpanz\u00e9. Intervengono allora uno zoologo, uno psichiatra, una prostituta: la storia si concluder\u00e0 con un insolito m\u00e9nage a tre.\nCommento.\nIl cosceneggiatore Jean-Claude Carri\u00e8re, il produttore Serge Silberman e l'attrice Milena Vukotic erano tutti assidui collaboratori di Luis Bu\u00f1uel, che il film omaggia nel trattare una materia scabrosa con uno stile elegante, tenendo fuori scena i risvolti sensazionalistici e morbosi."}
{"id": "535938", "revid": "123633645", "url": "https://it.wikipedia.org/wiki?curid=535938", "title": "San Isidro", "text": "Il toponimo San Isidro, dal nome del santo spagnolo Isidoro l'Agricoltore (in spagnolo \"Isidro Labrador\"), si pu\u00f2 riferire a diverse localit\u00e0:"}
{"id": "535940", "revid": "712828", "url": "https://it.wikipedia.org/wiki?curid=535940", "title": "Gazzetta del profeta", "text": ""}
{"id": "535941", "revid": "1543377", "url": "https://it.wikipedia.org/wiki?curid=535941", "title": ".ga", "text": ".ga \u00e8 dominio di primo livello nazionale (TLD) assegnato allo Stato del Gabon. \u00c8 amministrato dalla Gabon Telecom. \nLa registrazione del dominio \u00e8 completamente gratuita e si pu\u00f2 effettuare tramite il sito ufficiale."}
{"id": "535942", "revid": "6923", "url": "https://it.wikipedia.org/wiki?curid=535942", "title": "Seat 600", "text": ""}
{"id": "535946", "revid": "6923", "url": "https://it.wikipedia.org/wiki?curid=535946", "title": "Seat 131", "text": ""}
{"id": "535947", "revid": "77358", "url": "https://it.wikipedia.org/wiki?curid=535947", "title": "Rave (manga)", "text": ""}
{"id": "535948", "revid": "984922", "url": "https://it.wikipedia.org/wiki?curid=535948", "title": ".gd", "text": ".gd \u00e8 dominio di primo livello nazionale (TLD) assegnato allo Stato di Grenada.\n\u00c8 amministrato dall'University of Puerto Rico come i domini .gy, .kn and .pr."}
{"id": "535949", "revid": "729019", "url": "https://it.wikipedia.org/wiki?curid=535949", "title": "Operaci\u00f3n Puerto", "text": "Operaci\u00f3n Puerto \u00e8 il nome dato all'indagine spagnola relativa al doping sportivo effettuata tra il febbraio e il maggio 2006, soprattutto in ambito ciclistico.\nDescrizione.\nI principali accusati sono Eufemiano Fuentes, medico di diverse squadre ciclistiche, e Manolo Saiz, al momento dell'arresto direttore sportivo della squadra Liberty Seguros. Secondo l'accusa Fuentes e Saiz erano a capo di una organizzazione che si dedicava alla gestione di autoemotrasfusioni, alla vendita di sostanze dopanti, quali EPO, ormoni della crescita, anabolizzanti, e alla pianificazione del loro utilizzo. La polizia ha sequestrato anche numerosi elenchi cifrati di presunti clienti dell'organizzazione. Dalla decifrazione degli elenchi si \u00e8 arrivati al coinvolgimento di 58 ciclisti professionisti, che sono stati individuati dalle autorit\u00e0. I nomi di altri sportivi non sono stati decifrati o resi noti, il dottor Fuentes ha per\u00f2 riferito di prestare regolare assistenza medica a sportivi di discipline diverse, fra cui calciatori, motociclisti e tennisti.\nIn attesa del processo tra gli effetti maggiori dell'operazione finora ci sono il ritiro dal mondo del ciclismo dello sponsor Liberty-Seguros e l'esclusione dal Tour de France 2006 della maggior parte dei candidati alla vittoria finale e di 2 squadre, l'Astana e la Comunidad Valenciana (che all'epoca dei fatti contestati si chiamava Kelme). Fino a maggio del 2007 le uniche sacche di sangue sottoposte al test di DNA sono state quelle di Jan Ullrich, e dopo le analisi \u00e8 stato accertato che il sangue contenuto era il suo: questo ha confermato il coinvolgimento del corridore tedesco, comunque gi\u00e0 ritiratosi dall'attivit\u00e0 agonistica da febbraio 2007.\nL'11 febbraio 2009 il CONI ha individuato in una sacca di sangue lo stesso DNA di Alejandro Valverde. Gi\u00e0 prima del mondiale di Varese su Valverde cadevano parecchi sospetti ma il Tas di Losanna inizialmente non lo aveva escluso dal mondiale. A seguito del ricorso dell'UCI, il 31 maggio 2010 Valverde \u00e8 stato squalificato per due anni a partire dal 1\u00ba gennaio 2010. L'indagine ha rivelato che le pratiche illecite non sono circoscritte al mondo del ciclismo, ma coinvolgono calciatori spagnoli, giocatori di pallamano, tennisti ed automobilisti, i cui nomi per\u00f2 sono rimasti nell'oscurit\u00e0. Il 14 giugno 2016 \u00e8 stato accolto il ricorso dall'Audencia Provincial de Madrid contro la distruzione delle sacche di sangue sequestrate. Il confronto del DNA dei campioni di sangue arricchito con quello degli atleti nei database consentir\u00e0 l'identificazione dei destinatari. Nella stessa circostanza \u00e8 stato assolto Fuentes."}
{"id": "535950", "revid": "78273", "url": "https://it.wikipedia.org/wiki?curid=535950", "title": "Master Killer", "text": ""}
{"id": "535951", "revid": "767487", "url": "https://it.wikipedia.org/wiki?curid=535951", "title": "Gran Parma Rugby 2005-2006", "text": ""}
{"id": "535954", "revid": "74801", "url": "https://it.wikipedia.org/wiki?curid=535954", "title": "Theodor Kittelsen", "text": "Biografia.\n\u00c8 famoso per le sue rappresentazioni della natura da una parte, e per le sue illustrazioni delle leggende nordiche (in particolare di troll) dall'altra.\nKittelsen studi\u00f2 pittura per un certo periodo. Quando il suo talento venne scoperto da Diderich Maria Aall, entr\u00f2 a far parte della scuola d'arte di Christiania. Grazie al generoso apporto finanziario di Aall, Kittelsen fu in grado di continuare i suoi studi a Monaco di Baviera. Nel 1879 per\u00f2, Diderich Aall non pot\u00e9 pi\u00f9 offrirgli i suoi aiuti, cos\u00ec Kittelsen cominci\u00f2 a guadagnare autonomamente lavorando per riviste e quotidiani tedeschi. Quando torn\u00f2 in Norvegia, trov\u00f2 grande ispirazione nella natura. Kittelsen cominci\u00f2 anche a scrivere testi riguardanti il suo stile.\nNel 1881 fu attratto dalle leggende nordiche grazie al collezionista di oggetti di folklore norvegese Peter Christen Asbj\u00f8rnsen.\nLo stile di Kittelsen pu\u00f2 essere classificato tra il neoromanticismo e la pittura na\u00efve. Come artista nazionale, il pittore \u00e8 molto rispettato e conosciuto in Norvegia, ma non ha mai ricevuto particolari attenzioni a livello internazionale, e questa \u00e8 la ragione per cui difficilmente il suo nome \u00e8 inserito nelle pubblicazioni riguardanti la storia della pittura.\nMusica.\nLe sue opere sono state utilizzate come illustrazioni per gli album da diversi gruppi musicali, specialmente band black metal come Burzum, Satyricon o, sempre in ambito metal, gli Empyrium. L'opera di Kittelsen pi\u00f9 nota in questo contesto \u00e8 probabilmente \"Op under Fjeldet toner en Lur\", raffigurata sulla copertina dell'album \"Filosofem\" di Burzum del 1996."}
{"id": "535955", "revid": "6923", "url": "https://it.wikipedia.org/wiki?curid=535955", "title": "Seat 127", "text": ""}
{"id": "535956", "revid": "2219808", "url": "https://it.wikipedia.org/wiki?curid=535956", "title": "Fontane Bianche", "text": "Fontane Bianche \u00e8 una frazione di Siracusa, da cui dista . Sorge sulla costa a sud del capoluogo e conta una popolazione di 889 abitanti che aumentano considerevolmente durante la stagione estiva, essendo anche e soprattutto un luogo di villeggiatura. \nDeve il suo nome alla presenza di numerose sorgenti d'acqua dolce e limpida, una delle quali sgorga in spiaggia e arriva gelida fin sotto la sabbia. \nStoria.\nPrima dell'urbanizzazione, era una frazione marina e rurale allo stesso tempo. La lunga spiaggia (ancora presente e nel cui golfo c'era una tonnara di epoca seicentesca) era sovrastata da masserie e da terreni in cui, tra le altre cose, si coltivava l'uva dalla quale si produceva il rinomato vino Moscato di Siracusa, e da molta vegetazione composta, oltre che da piante alofile, dalla steppa e dalla gariga, anche da alberi e da specie della macchia mediterranea, uno di questi era l'albero della mandorla \"Pizzuta\".\nNei decenni successivi al secondo dopoguerra, Fontane Bianche ha cambiato radicalmente aspetto, erano gli anni del boom economico che ha favorito la costruzione di molte seconde case al mare da parte dei siracusani. La localit\u00e0 tuttavia si \u00e8 sviluppata senza un piano regolatore e per questo il suo tessuto urbanistico risulta disordinato e la sua costa snaturata, con gli accessi e la vista al mare fortemente limitati. Fino alla fine degli anni novanta era comunque molto frequentata non solo per i lidi sorti sulla spiaggia e per la villeggiatura estiva, ma anche per la presenza di diverse strutture ricettive e di un camping, nonch\u00e9 per i tornei di beach soccer (in cui hanno partecipato ex calciatori anche di serie A) e per il \"palamare\", una struttura mobile simile a un palazzetto dello sport dove si svolgevano concerti, spettacoli ed eventi vari che movimentavano ulteriormente la frazione. Essa, dopo una crisi nei primi anni duemila, ha avuto negli anni duemiladieci una ripresa sociale ed economica, molte villette sono state ristrutturate e sono stati aperti nuovi lidi, nuovi locali e nuove strutture ricettive.\nCaratteristiche.\nLa spiaggia di Fontane Bianche, la pi\u00f9 lunga del territorio siracusano, \u00e8 delimitata a est e a ovest da due costoni rocciosi. Questa particolare morfologia del territorio, simile a una baia, consente di godere di un mare quasi sempre calmo e piatto. Dal punto di vista architettonico, Fontane Bianche \u00e8 composta quasi esclusivamente da villette indipendenti di varie dimensioni, e gode di molto verde soprattutto grazie alla presenza di una pineta resistita all'ondata edificatoria e posta dietro la spiaggia, dove sono presenti cinque lidi balneari e una spiaggia libera. Grazie alle sue spiagge dalla sabbia chiara e fine, e dai fondali bassi particolarmente adatti ai bambini, Fontane Bianche \u00e8 un punto di riferimento tra le zone balneari siciliane nella stagione estiva, durante la quale si registra un forte afflusso di bagnanti siracusani e di altre province siciliane, nonch\u00e9 di turisti. Frontalmente alla stessa spiaggia, ci sono alcuni scogli, facilmente accessibili. Vi sfocia il fiume Cassibile.\nTrasporti.\nDal 2008 \u00e8 raggiungibile anche in treno grazie alla locale stazione ferroviaria situata sulla tratta Siracusa-Gela-Canicatt\u00ec. Nella stagione estiva 2020 \u00e8 stata inserita tra le nove fermate del treno \"Barocco line\".\nSport.\nDal 2016 Fontane Bianche \u00e8 rappresentata, insieme alla limitrofa Cassibile, da una squadra di calcio denominata Associazione Sportiva Dilettantistica Cassibile-Fontane Bianche, che disputa il campionato di terza categoria siracusano nel vicino campo sportivo \"Ivan Tuccitto\" di Cassibile. "}
{"id": "535966", "revid": "224230", "url": "https://it.wikipedia.org/wiki?curid=535966", "title": "Monte Matajur", "text": ""}
{"id": "535967", "revid": "108549026", "url": "https://it.wikipedia.org/wiki?curid=535967", "title": "Cavalieri di Asgard", "text": "I sono dei personaggi degli anime \"I Cavalieri dello zodiaco\" e \"\", quindi non compaiono nel manga originale. Sono i guerrieri che proteggono il dio Odino e la sacerdotessa Ilda di Polaris ed indossano delle armature denominate \"Robe\" (letteralmente \"Vesti del Dio\", tuttavia il termine viene solitamente adattato in \"Toghe Divine\" dalla Yamato).\nIspirazione e creazione.\nI Cavalieri di Asgard si ispirano come concezione e storia ai Guerrieri del Nord apparsi nel che a sua volta si ispira come concezione e storia (proprio come viene affermato dagli autori) ai \"Blue Warrior\" ed al capitolo di \"Natassia del paese di ghiaccio\" del manga classico di Saint Seiya di Masami Kurumada. I personaggi presentano elementi della mitologia norrena, mentre i loro nomi derivano da antiche fonti letterarie, come l'Edda in prosa e \"L'anello del Nibelungo\" di Richard Wagner.\nDescrizione.\nI Cavalieri \"classici\".\nI Cavalieri di Asgard che compaiono nell'anime della serie classica sono un ordine di 7 guerrieri (8 contando Alcor) scelti dal celebrante di Odino, che ha il proprio quartier generale ad \u00c1sgar\u00f0r, nelle terre del nord. Il loro compito \u00e8 quello di proteggere la pace e la giustizia sulla Terra. In fondo alla gerarchia vi sono i soldati semplici, mentre a capo di tutti i Cavalieri vi \u00e8 la sacerdotessa celebrante di Odino Ilda di Polaris che \u00e8 in grado di impedire lo scioglimento dei ghiacci di Asgard tramite la preghiera al dio Odino.\nI Cavalieri di Asgard non ricevono un addestramento tradizionale prima dell'investitura, anzi l'impressione \u00e8 che il titolo di cavaliere sia ereditario e venga spesso trasmesso da padre in figlio (come accade per Luxor e Megres). In altre occasioni, invece, l'investitura a Cavaliere del Nord avviene su nomina della Sacerdotessa del dio Odino che sceglie il valente condottiero in base a vari e originali elementi (ad'esempio, Thor per la sua forza e fedelt\u00e0, Orion per via dei meriti acquisiti in passato). I Cavalieri di Asgard, differentemente dai Cavalieri di Atena, non ricevono l'armatura e l'investitura a meno che Asgard non corra qualche pericolo. Se ci\u00f2 accade, dunque, i Cavalieri vengono radunati e a loro viene affidata l'armatura, che fino all'investitura \u00e8 nascosta nel territorio di Asgard.\nDifferentemente dai Cavalieri di Atena, i Cavalieri di Asgard sono in grado di utilizzare qualsiasi tipo di arma, che non deve per forza fare parte dell'armatura (come nel caso di Thor), o alleati molto singolari (Luxor combatte Sirio con l'aiuto dei suoi amici di lupi).\nI Cavalieri di Asgard (dell'anime) sono padroni della velocit\u00e0 della luce e realisticamente posseggono un notevole controllo del settimo senso. La maggior parte di loro infatti ha un cosmo elevato, riuscendo a resistere a temperature bassissime e alcuni di loro possiedono una forza paragonabile se non superiore a quelle di alcuni tra i Cavalieri d'oro, come Orion, Mizar o Alcor che infatti sconfigge il cavaliere del Toro, dimostrando di avere una potenza ragguardevole anche contro coloro che vestono le 12 armature d'oro. Inoltre alcuni di loro sono capaci anche di inserire il gelo nei loro attacchi per renderli ancora pi\u00f9 letali. Alcuni di loro utilizzano anche delle strategie di battaglia che fanno leva in modo preponderante sull'ambiente circostante\nI nuovi Cavalieri.\nNella nuova serie animata \"\" compaiono dei nuovi Cavalieri di Asgard, scelti dal nuovo celebrante di Odino, il misterioso Andreas Riise. A differenza dei precedenti, questi cavalieri traggono ulteriore forza dalla loro terra grazie ad Yggdrasill, attingendo a pi\u00f9 potere del normale.\nNumeri e suddivisione.\nNell'anime della serie classica appaiono 7 cavalieri. Ognuno di essi \u00e8 rappresentante di una delle 7 stelle della costellazione dell'Orsa Maggiore. Nella nuova serie animata \"\" ne compaiono di nuovi, basati non pi\u00f9 sulle stelle dell'Orsa Maggiore ma su simboli mitologici.\n\u00c8 bene precisare che esistono quattro Cavalieri apparsi nel secondo film. Essi sono: Url, Loki, Midgard (Cristal il Cigno) e Ruhnir che insieme a Balder (Sommo Sacerdote del dio Odino nel secondo film) costituiscono il gruppo dei Guerrieri del Nord. Questi guerrieri, seppure vivano ad Asgard e siano fedeli ad Odino, non sono in continuity con la serie classica; ne \u00e8 una prova il fatto che i Cavalieri di Atena sentano parlare di Asgard per la prima volta sia nel secondo film sia nella saga di Asgard.\nCavalieri di Asgard \"classici\".\nThor.\n, Thor di Phecda nel doppiaggio originale giapponese, \u00e8 doppiato da Yusaku Yara nella versione originale e da Pietro Ubaldi (ep. 75) e Tony Fuochi (ep. 76-77, 99) in quella italiana. La sua armatura rappresenta J\u00f6rmungandr, il serpente marino che affront\u00f2 il dio Thor nella battaglia del Ragnar\u01ebk, e la stella dell'Orsa Maggiore che gli corrisponde \u00e8 \u03b3-Phecda. Il personaggio \u00e8 basato sulla figura dell'omonimo dio del lampo e del tuono della mitologia norrena. A differenza di come \u00e8 comunemente conosciuto, sia nella mitologia norrena che in altri media, il Mj\u00f6llnir che Thor impugna non \u00e8 il celebre martello da guerra mitologico, fedele solo al suo possessore o a chi \u00e8 degno di impugnarlo, ma \u00e8 rappresentato, nell'anime, da una coppia di asce. In compenso, come il Mj\u00f6llnir mitologico, le due asce tornano indietro tra le mani di Thor dopo aver colpito l'avversario o dopo essere andate a vuoto.\nDel passato di questo guerriero si conosce ben poco. Poco prima dell'inizio della \"serie di Asgard\", Thor viene salvato dall'attacco di un gruppo di soldati dalla sacerdotessa di Odino Ilda di Polaris che, dopo averlo guarito con il suo cosmo, lo invita nel suo palazzo per rifocillarsi. Thor, rimasto colpito dalla generosit\u00e0 e dal cosmo puro della donna, giura di proteggerla come suo guardiano. Durante gli scontri con i Cavalieri di Atena, Thor \u00e8 il primo guerriero a scendere in battaglia contro di loro. Durante la battaglia, dapprima sconfigge con le sue asce i due cavalieri Andromeda e Cristal e, successivamente, combatte ferocemente contro Pegasus. Durante lo scontro con quest'ultimo, vedendo la determinazione dell'avversario, comprende la malvagit\u00e0 di Ilda. Per questo motivo, quando sia lui che Pegasus si scagliano a vicenda i loro attacchi finali, Thor non affonda i colpi, subendo in pieno stomaco l'attacco nemico, e muore poco dopo ai piedi di Pegasus.\nOltre alle asce, possiede un colpo chiamato Braccia di Titano (\"Titanic Hercules\"), con il quale, come viene chiaramente descritto nella versione del doppiaggio originale dell'anime, Thor lancia contro l'avversario un pugno che pu\u00f2 raggiungere la velocit\u00e0 della luce e che assume le sembianze di un fascio luminoso che colpisce l'avversario. Nell'episodio 77, invece, la tecnica \u00e8 chiamata nel doppiaggio italiano Pugno di Titano.\nLuxor (Fenrir).\n, Fenrir di Alioth nel doppiaggio originale giapponese, \u00e8 doppiato da Toshihiko Seki nella versione originale e da Felice Invernici (ep. 78-80), Gabriele Calindri (ep. 99) e Veronica Pivetti (da bambino) in quella italiana. La sua armatura rappresenta Fenrir, il gigantesco lupo della mitologia di Asgard, e la stella dell'Orsa Maggiore che gli corrisponde \u00e8 \u03b5-Alioth. Il personaggio \u00e8 basato sulla figura del lupo Fenrir, famoso per aver ucciso Odino durante il Ragnar\u01ebk nella mitologia norrena. Entrambi, infatti, sono in grado di comandare i lupi e hanno una personalit\u00e0 simile. Cos\u00ec come Fenrir, anche Luxor \u00e8 spietato, feroce e non ha fede negli uomini. Nella versione originale, inoltre, Fenrir \u00e8 anche il nome di Luxor.\nLuxor discende da una delle famiglie pi\u00f9 ricche e potenti di Asgard, i Luxor. Rimasto orfano, Luxor viene salvato da un branco di lupi. Colmo di odio per l'intera umanit\u00e0 che lo aveva abbandonato, Luxor decide di adottare lo stile di vita dei lupi e di vivere con loro nella foresta. Nella battaglia contro i Cavalieri di bronzo combatte contro Sirio mettendolo a dura prova, quasi accecandolo e sconfiggendolo, ma il cavaliere di Atena riesce a resistere e cerca di convincerlo della malvagit\u00e0 di Ilda e della necessit\u00e0 di fidarsi degli uomini. Luxor non crede alle parole di Sirio e continua il combattimento, ma viene ucciso da una valanga causata dal cavaliere di bronzo con il \"Colpo segreto del drago nascente\".\nI suoi colpi sono:\nEntrambi i colpi, a detta di Sirio, vengono lanciati da Luxor alla velocit\u00e0 della luce.\nArtax (Hagen).\n, Hagen di Merak nel doppiaggio originale giapponese, \u00e8 doppiato da Bin Shimada nella versione originale e da Luca Semeraro e Dania Cericola (quando compare come bambino) in quella italiana. La sua armatura rappresenta il cavallo a otto zampe di Odino Sleipnir e la stella dell'Orsa Maggiore che gli corrisponde \u00e8 \u03b2-Merak. Il nome originale di Artax, ovvero Hagen, deriva dal personaggio della mitologia norrena Hagen, traditore che uccise Sigfrido in una battuta di caccia; il nome italiano richiama Artax, il cavallo di Atreiu nel romanzo di Michael Ende \"La storia infinita\". L'aspetto fisico di Artax \u00e8 stato ripreso da Araki dal bozzetto originale di Midgard, il guerriero interpretato da Cristal nel secondo film \"L'ardente scontro degli dei\".\nNella battaglia contro i Cavalieri di bronzo combatte contro Cristal il Cigno. Artax accusa Cristal di aver costretto Flare ad unirsi ad Atena ed attacca il nemico violentemente, riuscendo quasi a sconfiggerlo. Flare, tuttavia, interviene in soccorso di Cristal e tenta di persuadere l'amico a risparmiare il cavaliere di bronzo raccontandogli della malvagit\u00e0 di Ilda dovuta all'anello del Nibelungo. Artax non crede a Flare e, spinto dalla sua fedelt\u00e0 per Ilda, continua il combattimento con Cristal, il quale riesce alla fine a vincerlo e ad ucciderlo con il colpo insegnatogli da Aquarius, il \"sacro Aquarius\". In seguito, Cristal seppellisce l'avversario fuori la grotta vulcanica in cui si era svolto il combattimento e pone una croce di legno a sua memoria.\nL'armatura di Artax riesce a resistere non solo a temperature bassissime come le altre Robe, ma anche a temperature elevatissime (l'unica tra le sette armature di Asgard). I suoi due colpi sono:\nMime.\n, Mime di Benetnasch nel doppiaggio originale giapponese, \u00e8 doppiato da Y\u016bji Mitsuya nella versione originale e da Enrico Carabelli, Davide Garbolino (da ragazzo) e Veronica Pivetti (da bambino) in quella italiana. La sua armatura rappresenta un'arpa e la stella dell'Orsa Maggiore che gli corrisponde \u00e8 Alkaid (o \u03b7-Benetnasch). Rispetto a molti Cavalieri di Asgard che si ispirano ai personaggi del secondo film \"L'ardente scontro degli dei\" e a quelli del capitolo \"Natassia del paese di ghiaccio\" apparso nel manga di Masami Kurumada, Mime \u00e8, invece, ispirato (sia per l'aspetto che per le tecniche) ad Orfeo della Lira, uno degli antagonisti del primo film \"La dea della discordia\", su cui verr\u00e0 ricavato anche il Cavaliere d'argento Orpheo per la serie di Hades. L'aspetto di Mime \u00e8 stato curato interamente dalla coppia Shing\u014d Araki e Michi Himeno, storici animatori dell'anime de \"I Cavalieri dello zodiaco\". Il suo nome deriva dal personaggio dell'opera \"L'anello del Nibelungo\" di Richard Wagner, il nano Mime, fratello di Alberico, che alleva e allena Sigfrido.\nAll'et\u00e0 di quindici anni, dopo aver concluso l'allenamento per diventare cavaliere, scopre che Folken ha ucciso i suoi veri genitori. Furioso per tale rivelazione e senza dare spiegazione a colui che fino a quel momento aveva considerato come un padre, Mime uccide violentemente Folken.\nNella battaglia contro i Cavalieri di bronzo combatte contro Andromeda sconfiggendolo. La catena di Andromeda, infatti, si rifiuta categoricamente di attaccare Mime, poich\u00e9 non lo riconosce come nemico (anche se quando in Mime prende il sopravvento il lato malvagio, la catena comincia a riconoscerlo come ostile). Contro Phoenix, per\u00f2, viene colpito dal \"Fantasma diabolico\", che costringe la sua mente a ricordare episodi del suo passato, scoprendo che Folken era in realt\u00e0 un brav'uomo che aveva ucciso i suoi genitori perch\u00e9 costretto. Mime continua, comunque, a combattere prima per rabbia e poi per dovere nei confronti di Ilda e contro Phoenix, finendo sconfitto. Prima di morire affida a Phoenix ed Andromeda la difesa di Asgard e chiede perdono al padre adottivo per averlo ucciso tempo prima.\nIl personaggio \u00e8 in grado di utilizzare diverse tecniche e abilit\u00e0 segrete, molte delle quali sono possibili solo grazie all'utilizzo della sua lira. La Melodia delle Tenebre (\"Stringer Requiem\"): \u00e8 il suo colpo segreto, con il quale usa le corde della lira per avvolgere il nemico, stritolandolo lentamente; in aggiunta, Mime pu\u00f2 stringere la morsa delle corde fino a ledere l'armatura dell'avversario, mentre il colpo di grazia lo infligge la nota finale della melodia. La melodia usata nell'anime durante l'esecuzione di questa tecnica \u00e8 la stessa utilizzata da Orpheo e da Orfeo della Lira, due personaggi apparsi rispettivamente nella serie di Hades e nel primo film. Con il suono della sua lira, pu\u00f2 anche creare illusioni che disorientano l'avversario, generando decine e decine di copie di se stesso e nel contempo addormentando il nemico, e pu\u00f2 difendersi dagli attacchi nemici: quando Phoenix lo attacca frontalmente, pizzicando una sola corda della lira genera da quest'ultima un raggio che ferma il pugno di Phoenix e che spinge indietro il cavaliere, rendendolo un facile bersaglio per i suoi attacchi alla velocit\u00e0 della luce.\nMegres (Alberich).\n, Alberich di Megrez nel doppiaggio originale giapponese, \u00e8 doppiato da Shigeru Nakahara nella versione originale e da Massimiliano Lotti (ep. 78, 82), Flavio Arras (ep. 86-90) ed Enrico Maggi (ep. 99) in quella italiana. La sua armatura rappresenta l'ametista viola, e la stella dell'Orsa Maggiore che gli corrisponde \u00e8 Megrez, conosciuta anche come \"Delta Ursae Majoris\" secondo la Nomenclatura di Bayer. Il suo nome originale deriva dal personaggio della mitologia norrena Alberich, re dei nani, guardiano del tesoro dei Nibelunghi, tuttavia il suo carattere infido e l'abilit\u00e0 nell'inganno richiamano il dio della mitologia vichinga Loki. Secondo le notizie riportate nell'Outer Saint File l'armatura di Megres rappresenta l'ametista viola perch\u00e9 nella mitologia nordica la pietra e il vetro sono sostanze legate all'eternit\u00e0 e si dice che al loro interno dimorino gli spiriti dei morti. Nella versione originale dell'anime, la \"Spada di Ametista\" fa parte dell'armatura, mentre nel doppiaggio italiano Megres dice che la spada gli \u00e8 stata donata da Artax, quindi \u00e8 un'arma estranea all'armatura. Megres, a differenza degli altri cavalieri di Asgard, che seguono fedelmente Ilda senza sospettare che la sua mente sia corrotta dall'anello del nibelungo, \u00e8 perfettamente consapevole della vera ragione dietro il comportamento di Ilda, poich\u00e9 assistette da lontano al momento in cui la donna venne schiavizzata dall'anello. Dopo aver visto il suo cambiamento, rammenta una storia profetica letta nella biblioteca di famiglia, dove si parla di una crisi interna ad Asgard e che un membro della sua casata sarebbe stato colui che, grazie alla spada Balmung ottenuta coi sette zaffiri, avrebbe salvato la situazione, dando gloria eterna al nome della famiglia. Megres, per\u00f2, per la sua ambizione, decide di tacere e di usare l'astuzia per impadronirsi degli zaffiri in modo da usare la spada Balmung per uccidere Ilda anzich\u00e9 salvarla, per poi sfruttare la spada del dio per assoggettare il mondo intero al suo potere.\nNella battaglia contro i Cavalieri di bronzo combatte contro Castalia, giunta ad Asgard in aiuto di Pegasus, sconfiggendola e rinchiudendola nella \"Teca viola dell'ametista\" per usarla come esca per gli altri cavalieri. Fa poi lo stesso con Pegasus, aiutandosi con la spada di ametista e servendosi di Castalia, per far abbassare la guardia al cavaliere; affronta, poi, Cristal il Cigno, ma non riesce a rinchiuderlo nella teca di ametista per il sopraggiungere di Sirio che, come Cristal, viene messo in difficolt\u00e0 dalle \"Anime della natura\", gli spiriti della foresta richiamati dal cavaliere di Asgard. Durante lo scontro con Sirio, Megres gli rivela che il Maestro dei Cinque Picchi aveva in passato sconfitto il suo antenato di sette generazioni indietro Megres XIII, e per questo aveva un conto in sospeso con Sirio, suo allievo; il cavaliere del Dragone combatte ferocemente contro Megres, riuscendo infine a sconfiggerlo con l'astuzia e con il \"Colpo segreto del drago nascente\".\nI suoi colpi sono:\nMizar (Syd).\n, Syd di Mizar nel doppiaggio originale giapponese, \u00e8 doppiato da Yuu Mizushima nella versione originale e da Gianfranco Gamba (ep. 74), Enrico Carabelli (ep. 82) e Luca Semeraro (ep. 86-94) in quella italiana. La sua armatura rappresenta una tigre nera dai denti a sciabola e la stella dell'Orsa Maggiore che gli corrisponde \u00e8 \u03b6-Mizar. La luminosit\u00e0 di quest'ultima rende poco visibile un'altra stella della stessa costellazione, \u03b6-Alcor, che appartiene ad Alcor, fratello gemello e Cavaliere ombra dello stesso Mizar. Le due stelle, pur essendo piuttosto lontane (un quarto di anno luce), sono parte di un unico sistema binario.\nMizar e Alcor sono due gemelli di una famiglia benestante di \u00c1sgar\u00f0r che, a causa delle leggi locali che impedivano di avere pi\u00f9 di un figlio, separa i due bambini alla nascita, e Alcor viene adottato da un povero uomo di Asgard, che lo cresce come suo figlio. I due fratelli, in seguito, si incontrano da ragazzi nel bosco. In questa occasione, Mizar ha l'occasione di conoscere di persona suo fratello, mentre Alcor comprende le sue origini e comincia a nutrire odio e invidia nei confronti di Mizar.\nMizar viene inviato al Grande Tempio per uccidere Lady Isabel, ma riesce a sconfiggere il Cavaliere d'oro del Toro solo grazie all'intervento inaspettato di Alcor, che colpisce Toro alle spalle. Dopo questo scontro, Mizar tenta di uccidere Lady Isabel nella sua villa a Nuova Luxor, ma viene ostacolato dai Cavalieri di bronzo e costretto a ritornare ad Asgard. Successivamente, durante la battaglia nel palazzo di Valhalla, Mizar viene sconfitto dalla Nebulosa di Andromeda e cade privo di sensi al suolo. A questo punto Alcor si rivela agli avversari, smanioso di poter prendere il posto di suo fratello come Cavaliere di Asgard, e attacca Andromeda e Tisifone, prima di combattere contro Phoenix. Durante la battaglia tra quest'ultimo e il fratello, Mizar si rialza e blocca Phoenix alle spalle, chiedendo ad Alcor di approfittare di quel momento per ucciderlo. Mizar, inoltre, rivela ad Alcor di aver sempre saputo della sua esistenza e che sia lui che i loro genitori lo avevano sempre amato. Dopo queste rivelazioni, Alcor decide di non sacrificare Mizar, che sviene per la fatica, e dopo aver preso in braccio il fratello, decide di fuggire da Asgard durante una tormenta, desideroso soltanto di poter vivere finalmente con suo fratello e i suoi genitori come una vera famiglia. Alla fine del capitolo di Asgard si vedono Alcor e Mizar esanimi durante un violento terremoto.\nI suoi colpi sono:\nOrion (Siegfried).\n, Sigfried di Dubhe nel doppiaggio originale giapponese, \u00e8 doppiato da Akira Kamiya nella versione originale e da Stefano Albertini (ep. 75), Luca Sandri (ep. 76-83), Orlando Mezzabotta (ep. 85-90), Maurizio Scattorin (ep. 93-99) e Felice Invernici (ep. 110) in quella italiana. La sua armatura rappresenta il drago a due teste F\u00e1fnir e la stella dell'Orsa Maggiore che gli corrisponde \u00e8 \u03b1-Dubhe. \u00c8 il pi\u00f9 forte tra i Cavalieri di Asgard e il favorito della sacerdotessa Ilda di Polaris. Il personaggio \u00e8 basato sulla figura di Sigfrido della \"saga dei Nibelunghi\". Nella mitologia nordica, Sigrido \u00e8 un guerriero che uccise in combattimento il drago F\u00e1fnir e si bagn\u00f2 con il sangue dell'animale, diventando completamente invulnerabile. L'unico punto in cui Sigfrido rimase vulnerabile fu in un punto sulla schiena, in corrispondenza del cuore, dove una foglia si era posata, impedendo all'eroe di bagnare anche quella parte del suo corpo col sangue del drago. Orion della \"saga di Asgard\", oltre ad aver ereditato sia i poteri che il punto debole del guerriero mitologico, \u00e8 anche descritto come il discendente dello stesso Sigfrido. Nella versione originale, inoltre, Sigfrido \u00e8 anche il nome di Orion. L'armatura di Orion, invece, rappresenta il drago Fafnir.\nNella battaglia contro i Cavalieri di bronzo \u00e8 l'ultimo Cavaliere di Asgard a combattere, presentandosi loro sulla scalinata finale del palazzo di Ilda. Sconfigge facilmente Pegasus, Phoenix, Andromeda e Cristal prima di affrontare Sirio, sopraggiunto successivamente sul posto. Durante il combattimento, Sirio, grazie alle parole del Maestro dei Cinque Picchi, riesce ad individuare il punto debole di Orion. Tenta, dunque, di colpire l'avversario in quel punto con il \"Drago Nascente\", che per\u00f2 non riesce a superare l'armatura di Orion. Sirio, dunque, affida a Pegasus il compito di sconfiggere Orion e di colpirlo nel suo punto debole. Pegasus, dopo aver ricevuto il cosmo di Atena degli altri cavalieri in aggiunta al proprio, riesce a raggiungere a colpire l'avversario sul punto debole e a sconfiggerlo. Apparentemente morto, col sopraggiungere del Generale degli abissi Sirya, che rivela che tutta la guerra tra Asgard ed Atene era stata architettata da Nettuno, Orion capisce finalmente la verit\u00e0 e, dopo aver consegnato il suo zaffiro a Pegasus, si scaglia, allo stremo delle sue forze, contro il suo nuovo avversario. Sirya, per difendersi dal nemico, ricorre alla sua melodia, in modo da ridurre la forza di Orion, ma quest'ultimo, dopo aver capito la situazione, si rompe i timpani con le dita in modo da non ascoltare pi\u00f9 la melodia del nemico. Quest'ultimo gesto si rivela inutile, in quanto la melodia arriva direttamente al cervello, e quindi Orion decide di portare il generale di Nettuno nello spazio e morire con lui. Tuttavia, il suo sacrificio si riveler\u00e0 vano, in quanto Sirya riuscir\u00e0 a salvarsi grazie ai suoi poteri musicali.\nOrion viene menzionato in \"\" in cui si scopre avere una fratello, Sigmund, anch'egli Cavaliere di Asgard.\nI suoi colpi sono:\nCavaliere ombra.\n, Bud di Alcor nel doppiaggio originale giapponese, \u00e8 doppiato da Yuu Mizushima nella versione originale e da Orlando Mezzabotta in quella italiana. La sua armatura rappresenta una tigre bianca dai denti a sciabola e la stella dell'Orsa Maggiore che gli corrisponde \u00e8 \u03b6-Alcor. La luminosit\u00e0 di un'altra stella della stessa costellazione, Mizar, rende Alcor poco visibile. Quest'ultima appartiene a Mizar, fratello gemello di Alcor e vero Cavaliere di Asgard. Le due stelle, pur essendo piuttosto lontane (un quarto di anno luce), sono parte di un unico sistema binario.\nMizar e Alcor sono due gemelli di una famiglia benestante di \u00c1sgar\u00f0r che, a causa delle leggi locali che impedivano di avere pi\u00f9 di un figlio, separa i due bambini alla nascita, e Alcor viene adottato da un povero uomo di Asgard, che lo cresce come suo figlio. I due fratelli, in seguito, si incontrano da ragazzi nel bosco. In questa occasione, Mizar ha l'occasione di conoscere di persona suo fratello, mentre Alcor comprende le sue origini e comincia a nutrire odio e invidia nei confronti di Mizar. Dopo questo evento, Alcor decide di diventare Cavaliere di Asgard, titolo che lo avrebbe reso in qualche modo superiore al fratello e che gli avrebbe permesso di ottenere gloria e fama. Nonostante i duri allenamenti a cui si sottopone, Alcor non riesce a ricevere il titolo di cavaliere, che invece passa al fratello Mizar. Volendo sfruttare la rivalit\u00e0 di Alcor nei confronti del fratello, la sacerdotessa di Odino Ilda di Polaris, controllata dall'anello del Nibelungo, decide di nominare Alcor un Cavaliere ombra, che avrebbe seguito di nascosto Mizar nelle battaglie e lo avrebbe rimpiazzato in caso di morte come vero Cavaliere di Asgard.\nNelle battaglie contro i Cavalieri di bronzo ad Asgard, dopo la sconfitta di Mizar per mano della Nebulosa di Andromeda, Alcor si rivela, smanioso di poter prendere il posto di suo fratello come Cavaliere di Asgard. Attacca, dunque, prima Andromeda e Tisifone e poi affronta Phoenix, che dopo aver sofferto i suoi attacchi, riesce a vincerlo. Grazie alle parole di Phoenix sull'importanza di amare il proprio fratello, al \"Fantasma diabolico\" che gli rivela che in fondo all'animo lui aveva sempre amato suo fratello e alle parole dello stesso Mizar che gli rivela di essere sempre stato a conoscenza della sua esistenza e per questo di averlo sempre amato, Alcor abbandona la battaglia e decide di fuggire da Asgard durante una tormenta, desideroso soltanto di poter vivere finalmente con suo fratello e i suoi genitori come una vera famiglia. Alla fine del capitolo di Asgard si vedono Alcor e Mizar esanimi durante un violento terremoto.\nAlcor compare anche nella side story \"Il grande amore di Atena\", pubblicata sul terzo numero del libro Jump Gold Selection, che \u00e8 ambientata tra la sconfitta di Gemini e l'inizio della \"saga di Asgard\". In questa storia, Alcor, insieme a cinque soldati semplici, viene inviato segretamente al Grande Tempio per uccidere i Cavalieri di bronzo, reduci dalle battaglie contro i Cavalieri d'oro. I guerrieri di Asgard, durante la notte, penetrano nella stanza dei cavalieri di Atena, trovandoli incoscienti nei loro letti. Quando sono sul punto di attaccarli, per\u00f2, Phoenix si rialza dal letto e uccide i nemici con le \"Ali della Fenice\". A questo punto, per\u00f2, spunta dall'ombra proprio Alcor che attacca Phoenix. Il Cavaliere della Fenice, senza armatura ed esausto per le ferite riportare nella lotta alle dodici case, \u00e8 sul punto di cedere all'attacco nemico, quando in suo aiuto giunge Virgo che costringe Alcor alla fuga. Solo durante la battaglia ad Asgard, Phoenix capir\u00e0 che era stato Alcor ad attaccarlo quella notte.\nCome Mizar, Alcor possiede come colpo i Bianchi artigli della tigre (\"Shadow Viking Tiger Claw\"), tramite il quale colpisce l'avversario con le sue affilate unghie che sono veri e propri artigli, ad una velocit\u00e0 vicina o pari alla luce. Diversamente dai colpi di Mizar, che congelano il nemico, i colpi di Alcor sembrando bruciarlo (come dimostrato sui bracciali di Tisifone, quando para il suo attacco diretto contro Andromeda). Tuttavia, nella side story \"Il grande amore di Atena\", Alcor dimostra di poter lanciare anche attacchi di ghiaccio, talmente freddi da poter congelare persino l'armatura d'oro di Virgo.\nAltri guerrieri.\nFolken.\n \u00e8 un guerriero di Asgard, padre adottivo del Cavaliere di Asgard Mime. Folken era conosciuto in tutta \u00c1sgar\u00f0r per la sua incredibile forza, che gli aveva permesso di non perdere nessuna battaglia (come dice Orion ad Ilda), ed era acclamato e lodato da tutti gli aspiranti cavalieri del posto. Un giorno, Folken venne inviato a Iisung, una cittadina che era prossima alla guerra con Asgard per ragioni di confine, per stipulare un trattato di pace tra i due paesi, ma venne attaccato da Altsi, consigliere di Iisung, che cerc\u00f2 di ucciderlo alle spalle. Per difendersi, Folken uccise sia Altsi che la moglie e, successivamente, prese con s\u00e9 Mime, adottandolo come figlio. Folken non rivel\u00f2 mai a Mime del suo passato e lo obblig\u00f2 ad allenarsi per diventare Cavaliere di Asgard. Sebbene si comportasse molto duramente nei confronti di Mime, Folken voleva molto bene al figlio. Proprio perch\u00e9 il figlio imparasse a difendersi da solo in futuro, Folken lo addestr\u00f2 duramente, rendendolo forte fisicamente e insegnandogli ad utilizzare il cosmo. Quando Mime concluse l'allenamento, Folken gli rivel\u00f2 di essere stato la causa della morte dei suoi veri genitori. Mime, credendo che Folken avesse agito per crudelt\u00e0 e non per autodifesa, lo uccise violentemente. Solo durante lo scontro con Phoenix, Mime capir\u00e0 che Folken era in realt\u00e0 un brav'uomo e per questo gli chieder\u00e0 perdono per le sue azioni.\nFolken non deve essere confuso con i soldati semplici dell'esercito di Asgard. Infatti, a differenza loro, egli \u00e8 in grado di usare il cosmo. Tuttavia, per sua stessa ammissione, Folken risulta pi\u00f9 debole dei Cavalieri di Asgard.\n\u00c8 doppiato da Hidekatsu Shibata in giapponese e da Maurizio Scattorin nella versione italiana.\nMegres XIII.\n, Alberich XIII nel doppiaggio originale giapponese, \u00e8 l'avo di sette generazioni indietro di Megres. Si rec\u00f2 ai Cinque Picchi per imparare da un giovanissimo Dohko la \"Pienezza del Dragone\". Tuttavia, una volta che il maestro ebbe rifiutato, Megres lo affront\u00f2 in combattimento utilizzando le \"Anime della Natura\". Dohko, nonostante il potentissimo attacco, riusc\u00ec ad entrare in sintonia con la natura e quindi a rendere inutile l'attacco di Megres, che venne sconfitto con il \"Drago nascente\".\nNel doppiaggio italiano, invece, questo personaggio risulta essere non un antenato di Megres, ma il padre di Megres stesso (fatto cronologicamente improbabile).\nIl suo colpo pi\u00f9 potente si chiama , tramite il quale \u00e8 in grado di controllare la natura intorno a lui, come ad'esempio la cascata dei Cinque Picchi. \u00c8 la stessa tecnica utilizzata dal suo discendente Megres.\nSoldati semplici.\nI soldati semplici dell'esercito di Asgard non sembrano possedere un cosmo, ed indossano semplici armature in cuoio e ferro. Il loro compito \u00e8 quello di mantenere l'ordine ad Asgard o di fare la guardia al palazzo di Ilda.\nNella side story \"Il grande amore di Atena\" si sono visti cinque sicari, dotati di un cosmo minore, raggiungere il Grande Tempio per uccidere i Cavalieri di bronzo, indeboliti dopo la battaglia contro i Cavalieri d'oro. Tutti e cinque i guerrieri vengono sconfitti da Phoenix."}
{"id": "535969", "revid": "38120", "url": "https://it.wikipedia.org/wiki?curid=535969", "title": "God Warriors", "text": "God Warriors \u00e8 il nome originale di due gruppi di personaggi dei \"Cavalieri dello zodiaco\""}
{"id": "535970", "revid": "38120", "url": "https://it.wikipedia.org/wiki?curid=535970", "title": "God Warrior", "text": ""}
{"id": "535971", "revid": "38120", "url": "https://it.wikipedia.org/wiki?curid=535971", "title": "God warrior", "text": ""}
{"id": "535972", "revid": "38120", "url": "https://it.wikipedia.org/wiki?curid=535972", "title": "God warriors", "text": ""}
{"id": "535973", "revid": "38120", "url": "https://it.wikipedia.org/wiki?curid=535973", "title": "Cavaliere di Asgard", "text": ""}
{"id": "535974", "revid": "712828", "url": "https://it.wikipedia.org/wiki?curid=535974", "title": "Guerrieri del nord", "text": ""}
{"id": "535976", "revid": "712828", "url": "https://it.wikipedia.org/wiki?curid=535976", "title": "Guerriero del Nord", "text": ""}
{"id": "535977", "revid": "712828", "url": "https://it.wikipedia.org/wiki?curid=535977", "title": "Guerriero del nord", "text": ""}
{"id": "535978", "revid": "92723", "url": "https://it.wikipedia.org/wiki?curid=535978", "title": "Guerre borgognone", "text": "Le guerre borgognone furono un conflitto tra il duca di Borgogna e la dinastia dei Valois, sovrani francesi, in cui la Confederazione svizzera fu coinvolta e gioc\u00f2 un ruolo decisivo. La guerra vera e propria scoppi\u00f2 nel 1474 e negli anni successivi il duca di Borgogna, Carlo I detto il Temerario, fu sconfitto tre volte sul campo di battaglia ed ucciso nella battaglia di Nancy. \nIl ducato di Borgogna ed altri territori ad esso appartenenti divennero parte del regno di Francia, mentre i possedimenti borgognoni nei Paesi Bassi e nella Franca Contea furono ereditati dalla figlia di Carlo I ed alla fine trasmessi alla casata degli Asburgo.\nLa situazione generale.\nI sovrani borgognoni riuscirono per pi\u00f9 di un secolo ad imporsi quali terza forza tra il Sacro Romano Impero e la Francia. I loro domini includevano, oltre ai territori natii della Franca Contea, le importanti regioni economiche delle Fiandre e del Brabante ed il Lussemburgo.\nI duchi di Borgogna in genere perseguirono una politica espansionistica aggressiva, specialmente in Alsazia ed in Lorena, cercando di unificare i possedimenti del nord con quelli meridionali. Gi\u00e0 in conflitto con il monarca francese (la Borgogna parteggi\u00f2 per l'Inghilterra durante la Guerra dei Cent'anni), i progressi di Carlo I lungo il Reno lo posero in dissidio con gli Asburgo, in specie con l'imperatore Federico III d'Asburgo.\nIl conflitto.\nDapprima, nel 1469, il duca Sigismondo d'Austria destin\u00f2 i suoi domini in Alsazia al duca di Borgogna come riconoscimento per averli ben protetti contro l'espansione degli svizzeri. Il coinvolgimento del Temerario ad ovest del Reno non lo spinse ad attaccare la confederazione, come voleva Sigismondo, ma la sua politica di embargo contro le citt\u00e0 di Basilea, Strasburgo e Mulhouse, diretta dal suo magistrato Peter von Hagenbach, spinse le predette a rivolgersi a Berna per ricevere aiuto. La strategia espansionistica di Carlo sub\u00ec un primo arresto allorquando l'attacco all'arcivescovato di Colonia fall\u00ec, dopo il rovinoso assedio di Neuss (1473 \u2013 1474).\nIn un secondo momento, Sigismondo cerc\u00f2 di raggiungere un accordo di pace con la confederazione svizzera, che alla fine fu firmato a Costanza nel 1474. Il duca d'Asburgo voleva ricomprare i domini alsaziani da Carlo I, il quale rifiut\u00f2. Subito dopo, von Hagenbach fu catturato e decapitato in Alsazia. La Vecchia Confederazione, le citt\u00e0 alsaziane ed il duca Sigismondo si unirono in una \"lega anti-borgognona\", conquistando parte del Giura borgognone (Franca Contea) grazie alla Battaglia di H\u00e9ricourt, nel novembre del 1474.\nL'anno successivo, le forze bernesi conquistarono e saccheggiarono la Baronia del Vaud, che apparteneva a Giacomo di Savoia Romont a sua volta alleato con Carlo il Temerario. Nell'Alto Vallese, le sette decanie indipendenti cacciarono i savoiardi dalla parte bassa con l'aiuto di Berna e delle altre forze confederate, dopo la vittoria nella battaglia di La Planta del novembre 1475. Carlo I organizz\u00f2 una rappresaglia e marci\u00f2 su Grandson. Nonostante la resa della citt\u00e0 davanti all'invasore, Carlo impicc\u00f2 la guarnigione svizzera (composta di 412 uomini) posta a difesa della citt\u00e0. Berna convinse allora gli altri Confederati ad intervenire militarmente e i due eserciti si fronteggiarono il 2 marzo 1476 nella battaglia di Grandson. I confederati, in inferiorit\u00e0 numerica e messi di fronte alla potente artiglieria nemica, riuscirono a vincere approfittando di una sfortunata serie di disguidi tra le forze del Temerario che dovette lasciare il campo abbandonando, oltre a numerosi cannoni, parte del tesoro ducale.\nIl Duca di Borgogna, riparando verso Losanna, organizz\u00f2 un nuovo esercito (stimato in 15-30'000 mercenari) con lo scopo di conquistare la citt\u00e0 di Berna. Arrivati in prossimit\u00e0 di Morat (nel territorio dell'attuale canton Friburgo) Carlo il Temerario pose in assedio la citt\u00e0 (difesa da circa 1'500 soldati bernesi e friburghesi) che resistette comunque sino all'arrivo delle truppe confederate (aiutate anche da un gran numero di soldati alsaziani e cavalieri di Lorena) rinvigorite dall'invio di un nutrito contingente zurighese (neutrale nei precedenti scontri). L'assedio viene rotto ed il Duca di Borgogna fu costretto a ritirarsi subendo una pesantissima sconfitta. I suoi alleati Savoia stipularono perci\u00f2 la Pace di Friburgo e si ritirarono dal conflitto.\nLa notizia della sconfitta indusse diverse citt\u00e0 della Lorena (soggetta a Carlo il Temerario) a ribellarsi e a formare un grosso esercito, guidato da Renato II, per assediare Carlo il Temerario a Nancy. In quell'occasione i cantoni svizzeri preferirono non intervenire direttamente, ma misero a disposizione dei loro alleati un contingente di 9.000 soldati. La battaglia, seppur durissima, volse quasi immediatamente a favore di Renato II ed il Duca di Borgogna, accerchiato dagli alabardieri svizzeri, venne ucciso sul campo.\nUn adagio tradizionale recita:\n\"A Grandson Carlo perse le ricchezze,a Morat perse l'onore,a Nancy perse la testa.\"\nConseguenze.\nCon la morte del Temerario, la dinastia dei duchi borgognoni si estinse. \nLa Borgogna divenne parte del regno di Francia di Luigi XI.\nI territori fiamminghi di Borgogna divennero possesso degli Asburgo quando l'allora arciduca Massimiliano d\u2019Austria (che successivamente sarebbe divenuto imperatore del Sacro Romano Impero) spos\u00f2 Maria di Borgogna, unica figlia ed erede di Carlo I.\nAnche la Franca Contea da principio pass\u00f2 sotto il dominio francese fino a quando, nel 1493, fu ceduta da Carlo VIII a Filippo I di Castiglia, figlio di Massimiliano, nell'ambito del trattato di Senlis; ci\u00f2 nel tentativo d'indurre l'imperatore asburgico a rimanere neutrale durante la guerra in Italia progettata dal sovrano francese.\nLa Svizzera non ottenne particolari vantaggi territoriali, ma la vittoria dei confederati su una delle pi\u00f9 potenti forze militari d'Europa li fece assurgere ad una fama di quasi invincibilit\u00e0 e le guerre borgognone segnarono l'aumento di prestigio dei mercenari svizzeri sui campi di battaglia europei."}
{"id": "535986", "revid": "30610", "url": "https://it.wikipedia.org/wiki?curid=535986", "title": "Asteroidea", "text": "La classe Asteroidea comprende quegli echinodermi (invertebrati) detti asteroidi, comunemente conosciuti sotto il nome di stelle marine.\nHabitat.\nLe stelle marine sono presenti in tutti i mari del mondo e in quelli tropicali si trovano le pi\u00f9 appariscenti.\nDescrizione fisica.\nA una prima approssimazione la simmetria pu\u00f2 essere definita pentamera osservando le cinque braccia, invece si tratta di una simmetria pentamera secondaria, perch\u00e9 derivata da un'originaria simmetria bilaterale vera e propria, la simmetria originaria di tutti gli Echinodermi. La simmetria degli Asteroidea \u00e8 in realt\u00e0 una simmetria raggiante data dalla presenza delle piastrelle madreporiche, un'apertura dell'apparato acquifero posta in posizione eccentrica, sul lato dell'animale rivolto verso l'alto.\nLa maggior parte delle stelle marine ha tipicamente cinque raggi, o braccia, che si diramano da un disco centrale. Molte specie presentano frequentemente sei o pi\u00f9 raggi. Molti gruppi Asteroidei, come le Solasteridae, hanno tra 10 e 15 braccia, mentre altre specie, come l'antartico \"Labidiaster annulatus\", ne possono avere fino a 50. Non \u00e8 raro per specie che normalmente hanno 5 raggi presentarne di pi\u00f9 per difetti di sviluppo.\nLe stelle marine non devono essere confuse con le cosiddette stelle serpentine, che a una prima occhiata sono simili agli Asteroidea, ma in realt\u00e0 appartengono alla classe Ophiuroidea. \u00c8 facile distinguere un Asteroideo da un Ofiuroideo basandosi sull'osservazione di pochi caratteri morfologici esterni:\nAnatomia.\nIl corpo degli Asteroidei \u00e8 ricoperto da una teca fatta da piastre abbastanza ravvicinate l'una all'altra. Come in tutti gli altri Echinodermi, la teca \u00e8 di origine mesodermica (dermascheletro) ed \u00e8 ricoperta da un sottile strato di epidermide ectodermica. Si possono individuare un lato orale e un lato aborale. Il lato orale \u00e8 rivolto verso il substrato e presenta la bocca; il lato aborale \u00e8 rivolto verso l'alto e vi si trovano il madreporite e l'ano.\nL'apparato acquifero \u00e8 molto sviluppato; ha origine dal celoma ed \u00e8 costituito da:\nSui canali radiali sono presenti tanti piccoli pedicelli ambulacrali, che attraversano le piastre del dermascheletro ed escono al di fuori del corpo dell'animale solo sul lato orale, prendendo quindi contatto col substrato. Ai pedicelli ambulacrali sono collegate delle piccole ampolle con muscoli; questi muscoli permettono di pompare acqua dalle ampolle ai pedicelli e viceversa di far fluire nuovamente acqua dai pedicelli alle ampolle. In questo modo i pedicelli acquistano e perdono rispettivamente turgore e possono cos\u00ec essere usati per la deambulazione dell'animale, da cui il nome di pedicelli ambulacrali. L'apparato acquifero ha anche altre funzioni, in particolare escrezione e osmoregolazione. L'apertura dell'apparato acquifero \u00e8 il madreporite, posto sul lato aborale.\nLa stella marina manca di un cervello centralizzato, ha un sistema nervoso complesso con un anello nervoso intorno alla bocca e un nervo radiale che corre lungo la regione ambulacrale di ciascun braccio, parallelo al canale radiale. Il sistema nervoso periferico \u00e8 costituito da due reti nervose: un sistema sensoriale nell'epidermide e un sistema motorio nel rivestimento della cavit\u00e0 celomatica, collegati per mezzo dei neuroni che passano attraverso il derma. I nervi ad anello e i nervi radiali hanno componenti sensoriali e motori e coordinano l'equilibrio e i sistemi direzionali. La componente sensoriale riceve input dagli organi sensoriali mentre i nervi motori controllano la muscolatura dei pedicelli ambulacrali. La stella marina non ha la capacit\u00e0 di pianificare le sue azioni. Se un braccio rileva un odore attraente, diventa dominante e temporaneamente supera le altre braccia per iniziare il movimento verso la preda. Il funzionamento di questo meccanismo non \u00e8 completamente compreso.\nInquinamento.\nA causa della configurazione del sistema vascolare, le stelle marine e gli altri echinodermi non sono in grado di filtrare le tossine e gli agenti inquinanti che risiedono nell'acqua risultando cos\u00ec particolarmente vulnerabili alle contaminazioni dell'ambiente marino. L'inquinamento da petrolio come nel caso della Deepwater Horizon, potrebbe aver avuto un pesante impatto sulle popolazioni di echinodermi nelle zone colpite dal disastro\nAlimentazione.\nLa stella marina passa la maggior parte della sua giornata in cerca di cibo. Pu\u00f2 ingoiare piccole prede intere e alcune possono rovesciare lo stomaco all'esterno della bocca, aderire ad animali anche grandi e digerirli esternamente. Le sue prede preferite sono piccoli crostacei e molluschi, come le cozze e anche ricci. Con le sue forti zampe la stella marina riesce ad aprire il guscio delle conchiglie pi\u00f9 resistenti e a cibarsene. Non ha nemici fra i predatori ma \u00e8 vittima dei parassiti. La stella marina \u00e8 uno degli abitanti pi\u00f9 voraci dei fondali marini.\nSistematica.\nLa classe degli Asteroidea viene suddivisa nei seguenti ordini:"}
{"id": "535989", "revid": "1543377", "url": "https://it.wikipedia.org/wiki?curid=535989", "title": "Ketotifene", "text": "Il ketotifene \u00e8 un farmaco antistaminico di seconda generazione, antagonista non competitivo dei recettori H1 dell'istamina. Il farmaco si trova in commercio come un sale dell'acido fumarico, ketotifene fumarato, ed \u00e8 disponibile sia nella forma di soluzione oftalmica allo 0.025% e allo 0.05%,che di compresse da 2\u00a0mg. Ketotifene \u00e8 venduto in Italia dalla societ\u00e0 farmaceutica Th\u00e8a Farma con il nome di Zaditen (0.025%)e dalla Visufarma con il farmaco Eustamyl (flaconcini monodose allo 0.05%).Poich\u00e9 il brevetto \u00e8 scaduto diverse societ\u00e0 farmaceutiche commercializzano la molecola come medicinale equivalente.\nFarmacodinamica.\nKetotifene \u00e8 un antistaminico ad azione inibitoria non competitiva sui recettori istaminici H1. Il farmaco ha anche un'attivit\u00e0 stabilizzante sui mastociti, ostacolandone la liberazione di istamina, con un effetto simile a quello dei cromoni. Possiede inoltre attivit\u00e0 antileucotrienica funzionale e di inibizione della liberazione di mediatori chimici da parte delle mastcellule coinvolte nelle reazioni di ipersensibilit\u00e0, di riduzione dell'attivazione degli eosinofili e del loro flusso verso la sede dell'infiammazione. Infine il farmaco possiede un'attivit\u00e0 inibitoria sulle fosfodiesterasi (effetto simile a quello della teofillina).\nFarmacocinetica.\nDopo la somministrazione orale ketotifene \u00e8 assorbito dal tratto gastrointestinale in modo pressoch\u00e9 completo. Il farmaco subisce per\u00f2 un importante effetto di primo passaggio epatico, che ne limita la biodisponibilit\u00e0 a circa il 50%. La biodisponibilit\u00e0 non sembra essere influenzata dalla concomitante assunzione di cibo.\nNell'adulto la concentrazione plasmatica massima (Cmax) del farmaco viene raggiunta tra le 2 e le 4 ore. Nel bambino il picco di massima concentrazione \u00e8 anticipato tra 1 e 2 ore. Il farmaco si lega alle proteine plasmatiche nella misura del 75%. L'eliminazione del ketotifene appare bifasica: l'emivita breve \u00e8 di circa 3-5 ore, quella prolungata di circa 21 ore. Il metabolismo di ketotifene avviene nel fegato con processi di glucoronoconiugazione e di demetilazione che danno luogo, rispettivamente, a ketotifene-N-glucuronide, inattivo, e nor-ketotifene, il metabolita attivo. Il 60-70% della dose somministrata \u00e8 eliminato per via urinaria, prevalentemente sotto forma di metaboliti inattivi, nel giro di 48 ore. Una percentuale variabile dal 30 al 40% della dose viene invece eliminata con le feci.\nUsi clinici.\nKetotifene \u00e8 utilizzato nel trattamento della rinite allergica, della febbre da fieno, dell'asma allergico, dell'orticaria cronica idiopatica, di diverse tipologie di allergie cutanee che causano prurito come ad esempio la dermatite atopica o le punture di insetto. Nella forma di collirio l'uso \u00e8 riservato al trattamento della congiuntivite allergica.\nKetotifene trova anche impiego nella profilassi dell'asma.\nEffetti collaterali ed indesiderati.\nIn corso di trattamento sono state segnalate sedazione e eccessiva sonnolenza diurna, sia pure in misura minore rispetto agli antistaminici di prima generazione e particolarmente all'inizio del trattamento. Cefalea, vertigini, nausea, vomito, dispepsia, epigastralgia, secchezza delle fauci, aumento dell'appetito ed aumento ponderale sono altri effetti indesiderati relativamente comuni.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo. Ne deve essere evitato l'uso anche in pazienti in trattamento con antidiabetici orali, in caso di epilessia e nelle donne che allattano al seno.\nDosi terapeutiche.\nIl dosaggio usuale negli adulti equivale a 2\u00a0mg di ketotifene (1 compressa contenente ketotifene fumarato acido 2,75\u00a0mg, pari a 2\u00a0mg di principio attivo) una volta al giorno, preferibilmente la sera. In alcuni soggetti il dosaggio pu\u00f2 dover essere incrementato fino a 4\u00a0mg al d\u00ec, suddivisi in due somministrazioni, al mattino ed alla sera. Nei bambini, oltre i 3 anni di et\u00e0, il dosaggio equivale a quello degli adulti, cio\u00e8 2\u00a0mg una volta al giorno.\nSovradosaggio.\nI sintomi principali includono marcata ESD e grave sedazione che possono evolvere fino al coma. In alcuni soggetti si manifestano disorientamento e confusione, ipereccitabilit\u00e0, bradi o tachicardia, dispnea e nei casi pi\u00f9 gravi depressione respiratoria. Sono possibili convulsioni, in particolare in et\u00e0 pediatrica.\nIl trattamento include la lavanda gastrica mentre l'emesi potrebbe rivelarsi controproducente per il rischio di facilitare le convulsioni. Somministrare carbone attivo e attivare le normali misure di sostegno a respiro e attivit\u00e0 cardiocircolatoria.\nGravidanza ed allattamento.\nKetotifene attraversa la barriera placentare ma gli studi sperimentali non hanno evidenziato effetti teratogeni. Tuttavia il farmaco pu\u00f2 essere somministrato in gravidanza solo in caso di effettiva necessit\u00e0.\nIl farmaco, come altri antistaminici, viene secreto nel latte materno e pertanto le donne che allattano al seno non dovrebbero assumere ketotifene."}
{"id": "535992", "revid": "123344187", "url": "https://it.wikipedia.org/wiki?curid=535992", "title": "Tiroxina", "text": "La L-tiroxina o tetraiodo-L-tironina (T4) \u00e8 uno degli ormoni iodati prodotti dalle cellule tiroidee insieme alla 3,5,3'-triiodo-L-tironina (T3). Si usa denominarla anche T4, in opposizione all'altro ormone tiroideo circolante T3 (il numero 3 a pedice indica il numero di atomi di iodio presenti), che \u00e8 la forma pi\u00f9 attiva dell'ormone, avendo un'affinit\u00e0 10 volte maggiore per il recettore degli ormoni tiroidei.\nDescrizione.\n\u00c8 sintetizzata nelle cellule follicolari della tiroide a partire da una grossa glicoproteina nota come tireoglobulina, accumulata nella colloide dei follicoli. Dopo la sintesi, \u00e8 immessa nel circolo ematico assieme alla T3, dove viaggiano principalmente legate a proteine plasmatiche, che le proteggono dal metabolismo e dall'escrezione: la TBG (globulina legante la tiroxina, in inglese \"thyroxine binding globulin\") ne lega il 75%, il resto \u00e8 legato all'albumina e alla prealbumina. Una piccola quota (circa lo 0,03% di T4 e lo 0,3% di T3) viaggia come ormone libero, le cosiddette fT4 e fT3 (f=free, cio\u00e8 libere), che rappresentano la frazione fisiologicamente attiva, cio\u00e8 capace di legarsi al proprio recettore.\nLa tiroxina \u00e8 la pi\u00f9 presente nel sangue, rappresentando il 90% del totale degli ormoni tiroidei, e la sua emivita \u00e8 relativamente elevata (6 giorni) contro 1 giorno per T3. Tuttavia, viene convertita in parte in T3 attraverso deiodinazione a carico dell'enzima iodotironina-5'deiodinasi per esplicare i suoi effetti.\nGli ormoni tiroidei agiscono sul metabolismo corporeo in vari modi:\nGli ormoni tiroidei aumentano la velocit\u00e0 dei processi ossidativi cellulari e regolano il metabolismo della maggior parte dei tessuti. In generale, si ha un effetto prevalentemente anabolico a basse dosi, mentre a dosi elevate si ha un'azione catabolica. Questa azione bifasica \u00e8 evidente nei confronti del metabolismo del glicogeno, delle proteine e dei lipidi.\nInoltre, T4 e T3 regolano l'attivit\u00e0 del sistema adrenergico agendo sulla responsivit\u00e0 dei tessuti periferici alle catecolamine. Un loro eccesso, come negli ipertiroidismi, causa un aumento della frequenza cardiaca e della contrattilit\u00e0 miocardica; un aumento della gittata pulsatoria e della gittata cardiaca; la diminuzione delle resistenze periferiche causata dalla vasodilatazione; un aumento del flusso sanguigno locale nella cute (con conseguente sudorazione e aumento della temperatura), nei muscoli, nel cuore e nell'encefalo. Questi cambiamenti sono il risultato di vari fattori: azione inotropa (aumento della forza di contrazione cardiaca) e cronotropa (aumento della frequenza cardiaca) positiva degli ormoni tiroidei, aumentata responsivit\u00e0 all'azione delle catecolamine, aumentata richiesta periferica di ossigeno.\nNel corso della vita giovanile, la tiroxina e la sua forma pi\u00f9 attiva T3, in collaborazione con l'GH (ossia l'ormone somatotropo, secreto dall'adenoipofisi) controllano l'accrescimento. Gli ormoni tiroidei sono indispensabili allo sviluppo dell'apparato scheletrico e alla maturazione di quello riproduttivo.\nIn ambito clinico, il dosaggio della frazione libera (quella non legata alle proteine di trasporto plasmatiche) della T4 e della T3 (fT4 e fT3), essendo la quota responsabile delle azioni sui tessuti, unita al dosaggio dell'ormone tireostimolante (TSH), permette la diagnosi della maggior parte delle malattie tiroidee.\nA livello farmacologico, la tiroxina \u00e8 usata per la terapia sostitutiva nei pazienti con ipotiroidismo e cretinismo o per la soppressione del TSH nei pazienti con gozzo non tossico.\nEffetti biologici.\nTra gli effetti biologici degli ormoni tiroidei ricordiamo:"}
{"id": "535994", "revid": "834", "url": "https://it.wikipedia.org/wiki?curid=535994", "title": "Suv", "text": ""}
{"id": "536010", "revid": "38120", "url": "https://it.wikipedia.org/wiki?curid=536010", "title": "Mime (I Cavalieri dello zodiaco)", "text": ""}
{"id": "536016", "revid": "422409", "url": "https://it.wikipedia.org/wiki?curid=536016", "title": "Mil Mi-17", "text": ""}
{"id": "536021", "revid": "1305772", "url": "https://it.wikipedia.org/wiki?curid=536021", "title": "Saltasaurus loricatus", "text": "Il Saltasaurus (\"Saltasaurus loricatus\") era un dinosauro erbivoro vissuto nel Cretaceo superiore (Campaniano - Maastrichtiano) in Argentina.\nEtimologia.\nIl nome del genere, \"Saltasaurus\", che significa \"lucertola di Salta\", deriva dalla zona di rinvenimento dei fossili, nella provincia di Salta, in Argentina.\nIl nome della specie, \"S. loricatus\", deriva dal latino e significa \"corazzato\", con riferimento alle placche ossee che ricoprivano questo dinosauro.\nCaratteristiche.\nDescritto per la prima volta da Jos\u00e9 Bonaparte e Jaime Powell nel 1980, questo dinosauro era un sauropode appartenente ai titanosauri, ovvero quel gruppo di sauropodi che ebbero una grande diffusione nel Cretaceo soprattutto nei continenti meridionali. I resti dimostravano che il saltasauro era un classico sauropode, con collo e coda lunghi, arti colonnari e corpo tozzo.\nLa particolarit\u00e0 risiedeva in alcune placche ossee, note come osteodermi, rinvenute mischiate all'animale. Questo fu il primo caso riconosciuto di sauropode corazzato. Da quel ritrovamento in poi, molti altri osteodermi sono stati rinvenuti insieme ai titanosauri. In realt\u00e0, quasi un secolo prima erano state rinvenute placche ossee insieme ai resti di un animale simile a \"Saltasaurus\", ma vennero ritenuta appartenere a un anchilosauro.\nIl saltasauro era lungo circa dodici metri (misura piuttosto piccola per un sauropode) e pesava circa sette tonnellate. Come tutti i sauropodi, il saltasauro era un erbivoro e si pensa che potesse sollevarsi sugli arti posteriori per raggiungere il fogliame pi\u00f9 alto. Il nome \"Saltasaurus\" proviene dalla provincia di Salta, nel nordovest dell'Argentina, dove sono stati rinvenuti i fossili. Altri fossili di identit\u00e0 dubbia sono stati rinvenuti in Uruguay, ma probabilmente vanno attribuiti a una forma molto simile, \"Neuquensaurus\", vissuta qualche milione di anni prima.\nLa struttura delle sei vertebre sacrali e dell'osso iliaco era corrispondente a quella di un animale che utilizzava gli scudi dermici come difesa passiva e quindi non necessitava di grande robustezza. Lo scheletro \u00e8 assialmente leggero e il tessuto osseo che costituisce le vertebre \u00e8 di tipo spugnoso, con grandi cavit\u00e0 probabilmente destinate a contenere del tessuto adiposo con funzione di riserva energetica.\nI fossili di saltasauro includono vari scheletri incompleti, comprendenti tra l'altro vertebre, ossa delle zampe, mascelle e, naturalmente, placche ossee. Alcune di queste sembrerebbero essere state dotate di aculei, ma su questo fatto i paleontologi non si trovano d'accordo.\nNuove idee sui sauropodi.\nIn Nordamerica, nel corso del Cretaceo, i dinosauri sauropodi divennero meno competitivi nei confronti dei dinosauri a becco d'anatra, che li soppiantarono. Il Sudamerica, per\u00f2, cos\u00ec come l'odierna Australia, a quel tempo era un continente isolato e la vita si evolse in modo differente. Gli altri erbivori non riuscirono mai a soppiantare i sauropodi, e questi continuarono a evolversi indipendentemente (si veda anche speciazione allopatrica).\n\"Saltasaurus\" era uno di questi sauropodi altamente specializzati: nel 1980, la sua scoperta obblig\u00f2 i paleontologi a riconsiderare le loro idee sui sauropodi. In precedenza, si era convinti che la taglia gigantesca fosse una difesa pi\u00f9 che sufficiente a questi animali contro i predatori. \"Saltasaurus\", invece, possedeva anche una corazza composta da placche ossee che misuravano dai 10 ai 12 centimetri, immersi in una pelle ricoperta da tubercoli pi\u00f9 piccoli. Da quel momento, i paleontologi hanno iniziato a cercare corazze simili anche tra i resti di titanosauri gi\u00e0 noti in precedenza; in alcuni casi con successo, come in \"Laplatasaurus\".\nUova fossili.\nNel 1997 il team capitanato da Luis Chiappe scopr\u00ec, nei pressi di Auca Mahuevo in Patagonia, un terreno di nidificazione e deposizione di uova di titanosauri. Le piccole uova, del diametro di 11 - 12 centimetri, contenevano embrioni fossilizzati, completi di impronte di pelle e senza evidenze di piumaggio o aculei cutanei. I resti indicano che questi titanosauri fossero ricoperti da una sorta di armatura formata da piccole scaglie.. \nAlcuni embrioni mostrarono per la prima volta la presenza del dente da uovo, l'escrescenza ossea utilizzata dai piccoli di altre specie, come tartarughe, coccodrilli e uccelli, per rompere dall'interno il guscio dell'uovo al fine di permettere la fuoriuscita al momento della nascita.\nQueste uova potrebbero essere appartenute a \"Saltasaurus\". La disposizione dei nidi, distanziati tra loro di due o tre metri, era simile alle colonie di nidificazione degli uccelli e delle tartarughe. L'interpretazione \u00e8 che le femmine scavassero le buche con le zampe posteriori, deponessero le loro uova e poi le seppellissero sotto uno strato di detriti e vegetazione, in modo che la putrefazione della materia organica fornisse il calore necessario all'incubazione delle uova; la stessa tecnica \u00e8 tuttora utilizzata dai coccodrilli. Questa \u00e8 una prova di comportamento sociale da parte di questo dinosauro, utilizzata come difesa contro possibili predatori di uova, come l'Abelisaurus e l'Aucasaurus."}
{"id": "536022", "revid": "26891", "url": "https://it.wikipedia.org/wiki?curid=536022", "title": "McDonnell Quail", "text": ""}
{"id": "536024", "revid": "793215", "url": "https://it.wikipedia.org/wiki?curid=536024", "title": "Burgravio", "text": ""}
{"id": "536025", "revid": "22356", "url": "https://it.wikipedia.org/wiki?curid=536025", "title": "Saltasaurus", "text": ""}
{"id": "536026", "revid": "26891", "url": "https://it.wikipedia.org/wiki?curid=536026", "title": "McDonnell ADM-20 Quail", "text": ""}
{"id": "536028", "revid": "1833487", "url": "https://it.wikipedia.org/wiki?curid=536028", "title": "Kulmbach", "text": "Kulmbach (in bavarese \"Kuimboch\") \u00e8 una citt\u00e0 tedesca di circa abitanti nel \"land\" della Baviera, ai piedi della selva di Franconia: \u00e8 capoluogo dell'omonimo circondario.\nStoria.\nNel territorio, il castello di Plassenburg, risalente al XII secolo \u00e8 residenza degli Hohenzollern a partire dal 1340. Infatti nel 1338 gli Hohenzollern avevano acquistato il margraviato dai conti di Orlamuende. Costituitasi una linea sovrana autonoma con la sua estinzione nel 1603, lo stato passa all'altra linea degli Hohenzollern di Bayreuth. Nel 1769 con gli altri possessi svevi dei margravi di Bayreuth \u00e8 ereditata dalla linea di Ansbach, per essere annessa nel 1791 dalla Prussia e successivamente dal Regno di Baviera seguendone le sorti.\n\u00c8 luogo di produzione della birra Kapuziner."}
{"id": "536043", "revid": "729019", "url": "https://it.wikipedia.org/wiki?curid=536043", "title": "Strada statale 252 di Palmanova", "text": "La ex strada statale 252 di Palmanova (SS 252), detta anche Napoleonica, ora \"strada regionale 252 di Palmanova (SR 252)\", \u00e8 una strada regionale italiana che collega Gradisca d'Isonzo con Codroipo passando per l'ononima cittadina; il cui percorso si snoda in Friuli-Venezia Giulia.\nPercorso.\nL'infrastruttura si estende nella Bassa Friulana tra Codroipo, in provincia di Udine, e Gradisca d'Isonzo, in provincia di Gorizia.\nDopo Codroipo con un lungo tratto rettilineo, chiamato \"Napoleonica\", raggiunge Palmanova. In tale tratto la strada passa a monte di vari paesi quali Bertiolo, Talmassons, Castions di Strada (ove si interseca con la ex strada statale 353 della Bassa Friulana) e Gonars. Superata la citt\u00e0 stellata (un tratto della strada segue proprio le storiche mura) la strada prosegue toccando Visco e San Vito al Torre. Superato il torrente Torre entra in provincia di Gorizia toccando Versa, Romans d'Isonzo e terminando presso Gradisca d'Isonzo sulla ex strada statale 351 di Cervignano.\nStoria.\n\u00c8 una strada di origine Romana e medievale: Via Postumia gi\u00e0 utilizzata da pellegrini e crociati provenienti dal Friuli occidentale e dal Veneto per raggiungere il porto fluviale di Aquileia. Parte del tracciato fu tristemente utilizzato dagli Ungari durante le loro scorrerie nell'Alto Medioevo, tanto da guadagnarsi il nome di \"Vastata ungarorum\".\nTra il 1798 e il 1804, lo stato maggiore dell'esercito austriaco decise di realizzare un'operazione di rilevamento topografico su vasta scala del territorio ex veneziano da sinistra Adige fino ai confini friulani con l'Impero. La mappatura fu raccolta nella \"Topographisch-geometrische Kriegs karte von dem Herzogthums Venedig\" (Carta militare topografico-geometrica del Ducato di Venezia). In queste mappe la strada \u00e8 indicata col nome di strada Alta. Il nome potrebbe avere origine dal fatto che la zona bassa a sud del tracciato \u00e8 stata, prima delle opere di bonifica di inizio Novecento, paludosa e malsana e che la strada stessa scorre lungo un asse rialzato rispetto ai terreni circostanti. Oppure, potrebbe essere conseguenza del fatto che esisteva anche una strada Bassa ovvero l'antica Via Annia (oggi strada statale 14 della Venezia Giulia) qualche decina di chilometri pi\u00f9 a sud.\nLa strada fu riassestata dai genieri dell'esercito di Napoleone ed utilizzata dalle sue truppe negli spostamenti nel basso Friuli durante le operazioni di guerra contro l'Impero d'Austria. Durante questi lavori fu distrutta la storica chiesetta di San Pellegrino delle Alpi, posta a lato della strada all'altezza dell'abitato di Morsano di Strada. Durante il periodo fascista su un lato di essa venne costruita una ferrovia mai inaugurata ma completamente costruita e testata. Venne adoperata per ragioni militari e dal 1943, dopo l'Armistizio anche per la deportazione di prigionieri dai campi di Visco e Gonars verso Fossoli o verso i campi della Morte\nLa strada \u00e8 oggi conosciuta con diversi nomi che via via le sono stati attribuiti dalla tradizione popolare:\nLa strada \u00e8 stata elevata al rango di strada statale nel 1959 passando quindi sotto la gestione dell'ANAS. Dal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "536050", "revid": "22356", "url": "https://it.wikipedia.org/wiki?curid=536050", "title": "Magyarosaurus dacus", "text": "Il magiarosauro (Magyarosaurus dacus) era un dinosauro erbivoro appartenente ai sauropodi, vissuto nel Cretaceo superiore in Romania e forse in Ungheria.\nUn sauropode nano.\nDescritto per la prima volta da Nopcsa nel 1915 come \"Titanosaurus\" \"dacus\", questo animale basato su resti di ossa sparse venne riconosciuto come appartenente a un genere a parte nel 1932 da Friedrich von Huene. Il magiarosauro fa parte del gruppo dei titanosauri, i grandi sauropodi del Cretaceo, ma possiede una particolarit\u00e0 insolit\u00e0: le dimensioni. Questo titanosauro, infatti, non era lungo pi\u00f9 di cinque metri: un vero nano se confrontato con i suoi parenti stretti. Le sue dimensioni ridotte si spiegano con il fatto che, all'epoca in cui visse il magiarosauro, quasi tutta l'Europa era formata da una serie di piccole isole. Insomma, \"Magyarosaurus\" \u00e8 un tipico caso di nanismo insulare: una forma di adattamento alle condizioni ambientali, dove la penuria di cibo e la mancanza di grandi predatori avrebbero avvantaggiato l'evoluzione di animali piccoli.\nParentele.\n\u00c8 possibile, come molti titanosauri, che anche il magiarosauro avesse un corpo corazzato. Il magiarosauro potrebbe essere imparentato con l\"'Ampelosaurus\" della Francia meridionale, anch'esso un sauropode \"piccolo\" e corazzato. Altre specie ascritte al genere \"Magyarosaurus\" sono basate su frammenti e considerate \"nomina dubia\"."}
{"id": "536052", "revid": "22356", "url": "https://it.wikipedia.org/wiki?curid=536052", "title": "Magyarosaurus", "text": ""}
{"id": "536053", "revid": "121815547", "url": "https://it.wikipedia.org/wiki?curid=536053", "title": "Peter Grant", "text": "Pi\u00f9 volte, al fine di difendere la band da minacce o truffe, non esitava, con l'aiuto del roadie Richard Cole, a malmenare e a punire i gestori dei locali o chiunque potesse danneggiare il gruppo, aiutato in ci\u00f2 anche dalla sua notevole stazza (era alto 196 cm e pesava oltre 150 chili). Tra gli episodi che lo riguardano ci fu l'aggressione a un ufficiale canadese durante un concerto: l'agente si trovava in mezzo alla folla con un microfono per misurare il numero effettivo dei decibel emessi dagli amplificatori del gruppo quando, all'improvviso fu agguantato e trascinato di forza dietro le quinte: Grant, avendolo notato, lo aveva scambiato per un pirata discografico e di tutta risposta sollev\u00f2 il macchinario sfasciandoglielo successivamente sulla testa. Famosa fu un'apparizione televisiva in cui, bruciando alcuni bootlegs, minacci\u00f2 i registi amatoriali di video pirata dei concerti del gruppo. \u00c8 possibile vederlo anche all'inizio del video di \"The Song Remains the Same\" dove lui e Richard Cole vengono raffigurati come due gangster che sparano contro un gruppo di mafiosi."}
{"id": "536054", "revid": "81195", "url": "https://it.wikipedia.org/wiki?curid=536054", "title": "Diazine", "text": "Le diazine sono composti organici formati da un anello benzenico nel quale due atomi di carbonio sono sostituiti da due atomi di azoto.\nA seconda della posizione di questi atomi, esistono isomeri noti col nome \"pirimidina\" la 1,3, \"pirazina\" la 1,4 e \"piridazina\" la 1,2."}
{"id": "536056", "revid": "26891", "url": "https://it.wikipedia.org/wiki?curid=536056", "title": "A-3 Skywarrior", "text": ""}
{"id": "536057", "revid": "26891", "url": "https://it.wikipedia.org/wiki?curid=536057", "title": "Douglas A-3", "text": ""}
{"id": "536060", "revid": "124046359", "url": "https://it.wikipedia.org/wiki?curid=536060", "title": "Stato dei Presidi", "text": "Lo Stato dei Pres\u00ecdi (talvolta scritto \"Presidii\" o \"Presid\u00ee\", conosciuto anche come \"Pres\u00ecdi di Toscana\") fu un protettorato situato in Toscana, creato per volont\u00e0 del re di Spagna Filippo II come appannaggio dei vicer\u00e9 spagnoli di Napoli in occasione del trattato di Londra (1557). Fu quindi sottoposto alla Spagna dal 1557 al 1707, pass\u00f2 dal 1708 al 1733 alla corona d'Austria, e, infine, dal 1733 al 1801 ai Borbone delle Due Sicilie. Seppur costituito in limiti angusti, permetteva ai suoi dominatori di controllare i traffici del Tirreno verso l'Italia meridionale.\nGeografia.\nLo Stato dei Pres\u00ecdi, situato in Toscana, comprese Orbetello, Porto Ercole e Porto Santo Stefano (nel promontorio dell'Argentario), Ansedonia e Talamone. Successivamente venne aggregato Porto Longone (l'attuale Porto Azzurro), localit\u00e0 dell'isola d'Elba gi\u00e0 appartenente al principato di Piombino. Il litorale di sua pertinenza andava da Collecchio a nord di Talamone fino alla torre costiera di Buranaccio ai confini con l'ultimo tratto costiero del Granducato di Toscana e lo Stato della Chiesa.\nStoria.\nOrigine.\nLo Stato dei Pres\u00ecdi venne costituito durante la Guerra di Siena, combattuta nel 1552-1559 ed inserita nella cornice delle Guerre d'Italia franco-spagnole (1494-1559), con il Trattato di Londra (1557), siglato a guerra ancora in corso in previsione dell'eventuale conquista imperiale della Repubblica di Siena.\nCon il termine della guerra, sebbene la Repubblica di Siena riuscisse a resistere - non sconfitta definitivamente, ma riparata in Montalcino - con il Trattato di Cateau-Cambr\u00e9sis ne venne cancellata l'indipendenza ed assegnata alla Corona spagnola. I suoi territori vennero quindi suddivisi in base agli accordi precedenti: un'ampia fascia costiera and\u00f2 a formare lo Stato dei Presidi, mentre gran parte del territorio venne affidato come feudo nobile a Cosimo I de' Medici dando vita al Ducato di Siena.\nIl periodo spagnolo.\nIl primo periodo (1557-1707) fu quello caratterizzato dal possesso spagnolo e dall'amministrazione dei vicer\u00e9 di Napoli, nonch\u00e9 quello che ebbe maggior durata. In esso lo Stato dei Pres\u00ecdi assolse appieno le funzioni politiche e militari per le quali era stato creato, lasciandoci inoltre la maggior quantit\u00e0 di documentazione urbanistica ed architettonica.\nNel giro di cinquant'anni lo Stato dei Pres\u00ecdi dispose di un sistema di fortificazioni sempre pi\u00f9 imponenti in aggiunta a quelle medievali, costruite o riadattate nel periodo della dominazione senese. Cosimo disponeva di alcuni tra i migliori architetti militari dell'epoca e seppe approfittare della situazione impadronendosi in quel periodo di Castiglione della Pescaia e dell'Isola del Giglio, strappandola al legittimo proprietario don Innico Piccolomini, marchese di Capestrano e duca di Amalfi, ma nemico della Spagna e di Firenze.\nSuccessivamente i vicer\u00e9 spagnoli di Napoli cominciarono a esercitare un potere sempre pi\u00f9 ampio. Il primo degno di menzione \u00e8 don Pedro Af\u00e1n de Ribera, duca di Alcal\u00e1 de los Gazules, che dopo una visita nel 1569 fece costruire caserme in Orbetello, Porto Ercole e Talamone, dotandole di forti guarnigioni.\nA seguito dell'invasione della Toscana da parte della compagnia di ventura, comandata da Alfonso Piccolomini duca di Montemarciano, fu sospettata la connivenza della Spagna, che avrebbe fornito aiuti attraverso lo Stato dei Pres\u00ecdi.\nFra gli eventi minori di quel periodo si ricorda che nel 1592 il territorio di Talamone fu invaso da una quantit\u00e0 di cavallette mai vista e che in certi momenti riusciva a rabbuiare il sole.\nParticolarmente felice fu il periodo di vicereame di Enrique de Guzm\u00e1n, conte di Olivares, che nel 1596, contro le disposizioni governatoriali, consent\u00ec di andare in giro armati a tutti gli abitanti dello Stato, sia per cacciare liberamente che per difendersi dai Turchi e dai fuoriusciti che infestavano la Maremma. Nel 1597 furono organizzate grandi feste, che alleviarono il clima rigido instaurato dai governatori, per la visita del cardinale Pietro Aldobrandini, nipote di Clemente VIII. Cambiati i rapporti con la Toscana, il Re di Spagna si avvalse di una clausola del trattato di Londra per far costruire la fortezza di Porto Longone in contrapposizione alla fortezza toscana di Portoferraio.\nSuccessivamente sotto il vicereame di Giovanni Alfonso Pimentel, conte di Benavente, si distinse il governatorato di Egidio Nunes Orejon come restauratore e valorizzatore di Porto Santo Stefano. Egli circond\u00f2 la vecchia rocca di un agrumeto dotandola anche di una sorgente d'acqua, fece costruire due fonti di uso pubblico (la pilarella e la fonte della piazza) e rese possibile in loco l'insediamento di famiglie da Orbetello, Talamone e Porto Ercole.\nTra il 9 maggio ed il 20 luglio 1646 Orbetello sub\u00ec un assedio da parte dell'esercito francese. L'assedio fall\u00ec, ma fu compensato dalla presa di Porto Longone dal 27 settembre 1646 al 15 luglio 1650. Questo episodio della pi\u00f9 vasta guerra dei 30 anni permise minacce dirette da parte della Francia di Giulio Mazzarino al Regno di Napoli e provoc\u00f2 lo sconvolgimento dell'apparato di dominio spagnolo in Italia: a seguito di questa guerra, infatti, il Vicer\u00e9 spagnolo fu costretto ad imporre ai napoletani forti tasse, fra cui quella sulla frutta, che dette vita ad una violenta insurrezione della popolazione, di cui fu storico protagonista Tommaso Aniello detto Masaniello.\nNel 1660 si ebbe la costruzione del fortino delle Saline, su ordine di Filippo IV, allo scopo di porre una guardia dell'istmo del Tombolo e della Giannella e di opporre una valida difesa contro i pirati.\nChiuso il capitolo delle minacce francesi lo Stato dei Pres\u00ecdi vide una notevole rifioritura ed un miglior tenore di vita della popolazione. \u00c8 in questo periodo che lo Stato dei Pres\u00ecdi ebbe i maggiori cambiamenti, sia con l'edificazione dei grandi complessi di fortificazioni ma anche per tante espressioni di convivenza civile, fasto, costumi e perfino modifiche nella lingua. Ad Orbetello, la capitale dello Stato, fu realizzata una tipografia in grado di stampare libri. Furono effettuati lavori di ampliamento ed abbellimento del Duomo, con l'aggiunta di nuovi altari, di cappelle gentilizie e di tombe di notabili. Molti furono i palazzi pubblici civili realizzati, come il palazzo del governatore in Orbetello e Porto Ercole.\nQuesto stato di prosperit\u00e0 e di pace si protrasse per tutta la seconda met\u00e0 del Seicento, solamente turbato dalle inevitabili pestilenze che si diffondevano attraverso marinai e fauna delle navi che attraccavano nei porti dell'Argentario e di Talamone, tanto che nel 1676 venne istituito uno specifico commissariato di sanit\u00e0, sebbene gi\u00e0 esistessero i due ospedale di Santa Croce e Santa Maria.\nNel 1667 con la salita al trono francese di Luigi XIV ripresero le ostilit\u00e0, e Cosimo III de' Medici fu conteso tra Impero asburgico, Regno di Spagna e Regno di Francia, che gli promisero compensi territoriali anche ben pi\u00f9 grandi del medesimo Stato dei Pres\u00ecdi, tanto che avanz\u00f2 la richiesta del titolo di Re sui territori della Sardegna posseduti precedentemente dalla Repubblica di Pisa. Tutto fin\u00ec nel nulla quando gli spagnoli, conquistata Milano, imposero un pesante contributo di denaro al Granduca di Toscana, ridotto poi solamente a 100.000 scudi per non far orientare Cosimo III verso la Francia (1691).\nAmministrazione politica.\nLo Stato dei Pres\u00ecdi non fu mai uno Stato sovrano, non ebbe mai una dinastia regnante propria e tanto meno ebbe rappresentanze ufficiali proprie: nacque come possedimento diretto della corona di Spagna e fu amministrato dai Vicer\u00e9 del Regno di Napoli, a sua volta sotto il dominio spagnolo dal 1503 poi quello austriaco due secoli dopo, infine dal 1735 dal Regno di Napoli e di Sicilia.\nIl territorio era costituito da quattro presidi di cui Orbetello fu il centro principale. Gli altri furono Talamone, la cui giurisdizione militare comprendeva Collecchio, Banditella, Saline e una piccola parte della spiaggia della Giannella; il presidio di Porto Ercole, che controllava la porzione sud-orientale del Monte Argentario, fino a Terrarossa e Maddalena, l'istmo della Feniglia e l'isola di Giannutri; ed infine il presidio di Porto Longone istituito nel 1604 nelle coste orientali dell'isola d'Elba.\nLo Stato ebbe solo governatori inviati dal governo centrale: per lo pi\u00f9 militari, di medio rango, preoccupati di mantenere in efficienza le fortificazioni. Il comandante generale che risiedeva ad Orbetello era affiancato da un \"Uditore\", che amministrava la giustizia, un \"Veditore\" (provveditore), che provvedeva agli aspetti economici, alle fortificazioni, alle paghe delle guarnigioni e coadiuvato da uno \"Scrivano\" di razione (ragioniere) e da un \"Pagatore\"; mentre le entrate del fisco erano amministrate dall\"'Appaltatore\". Vi era inoltre un \"Vicario generale\", che sovraintendeva ed ispezionava il territorio.\nI passaggi di mano e la dissoluzione.\nCon la guerra di successione spagnola (1700-1713) si giunse al primo dei decisivi rivolgimenti politici che lo Stato dei Pres\u00ecdi ebbe a subire: occupato dagli austriaci insieme al Regno di Napoli, i Pres\u00ecdi vennero a loro assegnati dai trattati di pace di Utrecht (1713) e Rastatt (1714). Dal 1707 al 1733 venne amministrato quindi dagli Asburgo e retto dai loro vicer\u00e9.\nNel 1733 venne rioccupato dagli spagnoli come prodromo della conquista borbonica delle Due Sicilie e, di seguito alla guerra di successione polacca, dal 1736 fu annesso al Regno di Napoli: fu formalmente soppresso con un decreto di Ferdinando IV il 16 gennaio 1796, con il quale fu integrato nel demanio del Regno assieme al ducato di Sora.\nAl periodo del regno di Ferdinando IV si deve l'emissione di una monetazione in rame (1782, 1791 e 1798) nel valore di 1, 2 e 4 quattrini coniati, nella zecca di Napoli, espressamente per la circolazione nell'enclave toscana. Al dritto, le monete presentando il volto del sovrano volto a destra e, nel bordo, la legenda Ferdinando IV per grazia di Dio, re delle Due Sicilie. Al rovescio, sotto la corona, l'iscrizione REALI PRESIDII, il nominale (quattrino), la data in numeri arabi divisa in due dal valore in cifre romane; nei 4 quattrini, il tutto circondato da due rami di alloro legati in basso.\nRimase a Napoli fino alla pace di Firenze (28 marzo 1801), in virt\u00f9 del quale i Presidi furono ceduti alla Francia, che li destin\u00f2 al regno d'Etruria. Quest'ultimo ebbe vita breve: in seguito al Trattato di Fontainebleau (23 ottobre 1807) i Pres\u00ecdi (come peraltro tutta la Toscana) furono annessi alla Francia. In seguito, con il Congresso di Vienna e la Restaurazione, non fu pi\u00f9 ricostituito ed il suo territorio divent\u00f2 parte integrante del Granducato di Toscana degli Asburgo-Lorena."}
{"id": "536062", "revid": "712828", "url": "https://it.wikipedia.org/wiki?curid=536062", "title": "Sarlacc", "text": ""}
{"id": "536063", "revid": "122752538", "url": "https://it.wikipedia.org/wiki?curid=536063", "title": "Ad extirpanda", "text": "Ad Extirpanda (dal latino: \"Per estirpare\") \u00e8 una bolla pontificia emessa il 15 maggio 1252, ad opera di papa Innocenzo IV e di validit\u00e0 confermata sia da papa Alessandro IV il 30 novembre 1259 sia da papa Clemente IV il 3 novembre 1265. \nLa bolla era indirizzata ai podest\u00e0 della Lombardia, della Romagna e della Marca Trevigiana. Secondo la bolla, quando qualcuno era sospettato di eresia doveva essere interrogato dal vescovo diocesano oppure da un suo vicario. Se il sospettato era ritenuto colpevole d'eresia, veniva rimandato al podest\u00e0, che era autorizzato a disporre della tortura, perch\u00e9 confessasse apertamente l'eresia di cui era stato riconosciuto colpevole e indicasse i nomi di altri eretici. Questa approvazione \u00e8 dichiaratamente pubblicata per fronteggiare l'insorgere dei numerosi movimenti eretici del XIII secolo; l'atto prende infatti il nome da uno dei suoi passaggi iniziali, che indicando la finalit\u00e0 della decisione recita:\nLa decisione papale segue di pochi giorni l'assassinio dell'inquisitore generale di Milano, Pietro da Verona, ad opera dei catari nel bosco di Farga, a Seveso, il 6 aprile dello stesso anno, nel sabato successivo alla Pasqua, prima della domenica In Albis."}
{"id": "536065", "revid": "38120", "url": "https://it.wikipedia.org/wiki?curid=536065", "title": "Thor (I Cavalieri dello zodiaco)", "text": ""}
{"id": "536070", "revid": "729019", "url": "https://it.wikipedia.org/wiki?curid=536070", "title": "Mil Mi-4", "text": "Il Mil Mi-4 (in cirillico \u041c\u0438\u043b\u044c \u041c\u0438-4, nome in codice NATO Hound - cane da caccia, in lingua inglese) era un elicottero da trasporto monomotore con rotore a quattro pale, progettato dall'OKB diretto da Michail Leont'evi\u010d Mil' e sviluppato in Unione Sovietica all'inizio degli anni cinquanta. Impiegato dall'aviazione sovietica, fu esportato in diverse nazioni.\nStoria.\nNel settembre del 1951 l'Unione Sovietica decise di incrementare i propri sforzi nello sviluppo di nuovi modelli di elicotteri, approvando nuovi progetti quali il Yakovlev Yak-24 (nome in codice NATO \"Horse\") ed il Mil Mi-4. Quest'ultimo fu progettato in risposta all'americano Sikorsky S-55, traendo spunto dall'impiego degli elicotteri durante la guerra di Corea.\nPur mantenendo una somiglianza di impostazione, l'elicottero sovietico venne per\u00f2 realizzato pi\u00f9 grande ed in grado di trasportare un carico maggiore.\nIl primo volo con il Mil Mi-4 fu effettuato nel maggio del 1952 con un prototipo dotato di un radiale Shvetsov a singola stella installato nel muso come nell'S-55, in grado di erogare una potenza di 735,5 kW (1\u00a0000 CV), anche se poi il modello and\u00f2 in produzione con un motore Shvetsov ASh-82V da 1\u00a0250\u00a0kW. Il primo modello entr\u00f2 servizio lo stesso anno e sostitu\u00ec il Mi-1. Ne venne realizzata anche una versione con rotore eiettabile.\nIl Mil Mi-4 fu presentato per la prima volta alla parata aerea di Tushino in occasione della \"Giornata delle Forze Aeree Sovietiche\" del 1953. Inizialmente denominato dalla NATO Type 36, gli venne assegnato a partire dal 1955 il nome in codice \"Hound\".\nImpiego operativo.\nImpiegato dalla Aeronautica militare sovietica, il Mi-4 venne sostituito dal Mi-8 e non \u00e8 usato dall'Aeronautica militare russa oggi.\nL'elicottero trov\u00f2 largo impiego in Afghanistan e in India durante la guerra indo-pakistana del 1971. La prima operazione eliportata dell'esercito indiano si svolse su questi elicotteri alla periferia di Sylhet e il Mi-4 \u00e8 stato durante il conflitto l'elicottero pi\u00f9 utilizzato dall'Esercito indiano. Forn\u00ec supporto a un'operazione di successo della 57ma Divisione indiana da montagna durante le operazioni sul fiume Meghna."}
{"id": "536072", "revid": "74801", "url": "https://it.wikipedia.org/wiki?curid=536072", "title": "Circondario di Kulmbach", "text": "Il circondario di Kulmbach \u00e8 un circondario della Baviera, nel distretto governativo dell'Alta Franconia."}
{"id": "536073", "revid": "6923", "url": "https://it.wikipedia.org/wiki?curid=536073", "title": "Margherita Aldobrandini", "text": "Biografia.\nGiovinezza.\nMargherita era la primogenita di Giovanni Francesco Aldobrandini e Olimpia Aldobrandini, nipote del cardinale Ippolito Aldobrandini, divenuto papa Clemente VIII nel 1592. Nel 1593, su invito dello zio pontefice, i genitori di Margherita si trasferirono a Roma. Il Papa voleva rafforzare la posizione della famiglia Aldobrandini nello Stato Pontificio. Il padre di Margherita godette di particolare fiducia, che gli confer\u00ec i titoli di conte di Sarsina e di Meldola (in seguito elevato al rango di principe nel 1597), e sua madre era la sua nipote prediletta. Il pontefice patrocin\u00f2 anche i figli degli sposi: elev\u00f2 al rango di cardinale il figlio maggiore Salvestro, e per le figlie maggiori Margherita ed Elena cominciarono a cercare mariti nelle casate sovrane.\nMatrimonio.\nCome pretendenti di Margherita, il Papa prese in considerazione le candidature di principi di casa Savoia e Medici, e perfino di re Enrico IV di Francia. Tuttavia, i candidati non erano interessati alla proposta. Dal 1598 il Papa inizi\u00f2 le trattative per il matrimonio di Margherita con Ranuccio I Farnese, duca di Parma e Piacenza. Questo matrimonio avrebbe sancire la pace tra la famiglia Aldobrandini e la famiglia Farnese e portare a un'alleanza politica tra la Santa Sede e il Ducato di Parma. Nel corso di lunghe e difficili trattative, le parti si sono accordate sull'importo della dote della sposa, la maggior parte della quale \u00e8 stata pagata dall'erario dello Stato Pontificio. L'accordo matrimoniale fu firmato a Roma con la partecipazione attiva dei diplomatici spagnoli e dei cardinali Pietro Aldobrandini e Odoardo Farnese.\nIl 7 maggio 1600 a Roma, papa Clemente VIII celebr\u00f2 il matrimonio tra Ranuccio e Margherita. Su richiesta del Papa, il matrimonio si svolse senza celebrazioni particolari, ma questo evento in forma allegorica si rifletteva nell'arte e nella letteratura dell'epoca. Da questa unione Ranuccio si garant\u00ec una ricca dote e, finalmente, l'autonomia del ducato, che era ancora un feudo della Chiesa affidato alla famiglia Farnese. Si ritiene che le nozze del Duca e della pronipote del Papa abbiano ispirato il ciclo di affreschi intitolato Gli amori degli dei, opera del bolognese Annibale Carracci e del suo studio, che si trova nell'ala ovest del Palazzo Farnese a Roma. Il 4 giugno, insieme al marito, Margherita part\u00ec da Roma per Parma, accompagnata da guardie armate e da un corteo della nobilt\u00e0 parmense. Durante il tragitto gli sposi fecero visita a Vittoria Farnese, duchessa consorte di Urbino, zia paterna del marito di Margherita. Il 1 luglio arrivarono nel Ducato di Parma. La giovane duchessa trascorse l'estate al Castello di Torrechiara, in attesa del completamento dei lavori di ristrutturazione del Palazzo Ducale di Parma. Ai primi di ottobre avvenne il suo solenne ingresso nella capitale del Ducato.\nLa coppia ebbe nove figli:\nLa duchessa non riusc\u00ec a rimanere incinta per molto tempo; ebbe diversi aborti e i primi due figli che pot\u00e9 avere nei primi dieci anni di matrimonio, vissero solo poche ore. I parenti di Margherita conoscevano i suoi problemi ginecologici prima del matrimonio; inoltre, sub\u00ec diverse operazioni. La questione della probabile infertilit\u00e0 dell'allora sposa del duca di Parma era nota anche al fratello minore, il cardinale Odoardo Farnese, che tuttavia non inform\u00f2 lo sposo. Gli storici ritengono che il cardinale sperasse in questo modo di essere il successore al trono ducale di Parma dopo la morte del fratello maggiore senza figli; ma nel 1605 il duca Ranuccio I legittim\u00f2 il figlio illegittimo Ottavio Farnese, che, con grande dispiacere di Margherita, port\u00f2 a Palazzo Ducale e inizi\u00f2 a formarlo ed educarlo come suo erede.\nIl superstizioso duca, che credeva nell'efficacia della stregoneria, si convinse di essere vittima della maledizione di qualcuno. Dopo aver provato tutti i metodi medici, si rivolse ad astrologi ed esorcisti, inizi\u00f2 a digiunare e a fare generosamente l'elemosina. Infine, ordin\u00f2 l'apertura di un'indagine sul caso di stregoneria, che stabil\u00ec che sua moglie era stata danneggiata dalle ex amanti del Duca, la bella nobildonna Claudia Colla e da sua madre Elena, soprannominata \"le Romane\". Le donne furono condannate e rinchiuse nel carcere della Rocchetta.\nSecondo alcuni ricercatori, trasmise l'obesit\u00e0 ereditaria ai successivi rappresentanti della Casa dei Farnese. Per la gioia di Margherita, l'illegittimo Ottavio Farnese fu allontanato dalla corte; insoddisfatto della perdita della sua posizione di erede, divenne membro di una congiura contro il padre, che fu rivelata, dopo di che fu anche rinchiuso nel carcere della Rocchetta fino alla morte.\nCome la maggior parte dei matrimoni politici in Casa Farnese, l'unione di Margherita fu infelice. Gli interessi dei parenti della duchessa e di suo marito si sovrapponevano spesso, il che ha portato a conflitti tra loro. L'irascibile e crudele duca non cambi\u00f2 le sue abitudini amorose: Margherita dovette essere paziente con le relazioni extraconiugali del marito. Secondo i contemporanei, la duchessa aveva un carattere mite. Era una donna pia, aiutava i poveri e gli ammalati, patrocinava i monaci, specialmente i Teatini, che nel 1629 aiut\u00f2 a stabilirsi presso la Chiesa di S. Cristina a Parma. Margherita amava l'arte e la poesia, frequentava il poeta Claudio Achillini, che aiut\u00f2 a prendere una cattedra all'Universit\u00e0 di Parma. Solo una volta negli anni del matrimonio la duchessa viaggi\u00f2 con il marito fuori Parma: nel 1620 fecero una visita ufficiale a Piacenza, dove assistettero all'inaugurazione dei monumenti equestri del duca e di suo padre Alessandro Farnese.\nReggente.\nIl duca Rannucio I mor\u00ec il 5 marzo 1622. Suo fratello minore, il cardinale Odoardo, ag\u00ec come reggente del ducato di Parma per conto del nipote di dieci anni e nuovo duca Odoardo. La morte del cardinale nel febbraio 1626 permise a Margherita, ora duchessa vedova, di diventare la nuova reggente per suo figlio. I suoi due anni di reggenza trascorsero durante la Guerra dei trent'anni; riusc\u00ec a mantenere la stabilit\u00e0 nel Ducato, osservando la neutralit\u00e0. Nella guerra di successione mantovana sostenne Carlo Gonzaga, duca di Nevers, che divenne poi duca di Mantova e Monferrato.\nMorte.\nNel 1628 il duca Odoardo Farnese raggiunse la maggiore et\u00e0 e Margherita si dimise dalle sue funzioni di reggente. Nell'ottobre dello stesso anno il duca spos\u00f2 Margherita de' Medici. Gi\u00e0 nel 1620 il duca Ranuccio I acconsent\u00ec a questo matrimonio, ma a causa di problemi di salute di Maria Cristina (nata con una deformit\u00e0 ed era forse mentalmente disabile) nel febbraio 1627 fu deciso che la seconda figlia del Granduca, Margherita, diventasse la nuova sposa e infine duchessa consorte di Parma.\nPoco si sa della duchessa vedova dopo la fine della sua reggenza; l'unica certezza \u00e8 che visse alla corte del figlio. Margherita Aldobrandini mor\u00ec a Parma il 9 agosto 1646; suo figlio, il duca Odoardo, mor\u00ec poche settimane dopo, l'11 settembre."}
{"id": "536078", "revid": "767487", "url": "https://it.wikipedia.org/wiki?curid=536078", "title": "The New Yardbirds", "text": "Il nome The New Yardbirds fu provvisoriamente usato da Jimmy Page per concludere una tourn\u00e9e in Scandinavia (1968), precedentemente messa sotto contratto agli Yardbirds, i quali si erano sciolti pochi mesi prima.\nI componenti erano John Paul Jones (basso, tastiere, mandolino), Robert Plant (voce e armonica) e John Bonham (batteria e percussioni), i quali, terminati i concerti \"obbligatori\" degli Yardbirds, approvarono la proposta di Jimmy Page (chitarre) di cambiare il proprio nome in Led Zeppelin.\nLa scaletta dei brani suonati durante questa tourn\u00e9e corrisponde alle canzoni presenti in \"Led Zeppelin\", i quali comunque ebbero modo di riutilizzare in seguito il nome \"New Yardbirds\" in alcune date live agli inizi di carriera, per sfruttare la fama del nome \"Yardbirds\".\nUn'altra versione vuole che ."}
{"id": "536081", "revid": "484362", "url": "https://it.wikipedia.org/wiki?curid=536081", "title": "Non \u00e8 la rai", "text": ""}
{"id": "536082", "revid": "1318789", "url": "https://it.wikipedia.org/wiki?curid=536082", "title": "Tutto per tutto (programma televisivo)", "text": "Tutto per tutto \u00e8 stato un gioco trasmesso su Rai 1 ed andato in onda dal 7 agosto al 21 settembre 2006 e condotto da Pupo.\nIl gioco.\nIl concorrente deve sfruttare i 4 segni aritmetici (+, \u2212, \u00d7, \u00f7) per vincere quanti pi\u00f9 soldi possibili.\nNella prima fase cerca di accumulare quanti pi\u00f9 soldi possibili usando 5 + e 4 -; le vincite/perdite (da 0 a 5.000 euro) sono nascoste tra 12 ragazzi/e divisi tra uomini e donne posizionati in stile \u201cGioco dei 9\u201d: il concorrente deve prima scegliere il ragazzo/a e poi il segno da abbinare. Se alla fine il totale \u00e8 negativo il gioco finisce e gioca un altro concorrente, altrimenti si accede alla seconda fase, dove il concorrente, deve usare 4 \u00d7 e 4 \u00f7 per moltiplicare la vincita iniziale; all'inizio gli viene detta la massima e la minima vincita; anche in questo caso deve scegliere prima un ragazzo/a (a cui \u00e8 assegnato un coefficiente tra 1 e 5) e poi assegnare il segno. Esauriti i segni, il concorrente deve effettuare un'ultima scelta tra i ragazzi/e: comparir\u00e0 l'ultimo coefficiente che modificher\u00e0 la vincita fin l\u00ec accumulata. Infine, deve scegliere sempre 1 tra 2 ragazzi (Lara e Danilo i loro nomi), cercando di trovare quello che ha il segno \u00d7.\nProduzione.\nLa canzone del gioco, \"Seven nation Army\" dei The White Stripes (album \"Elephant\"), \u00e8 la stessa che molti hanno cantato per incitare l'Italia ai Mondiali. Lo studio di \"Tutto per tutto\" \u00e8 costruito su tre piani.\nPupo \u00e8 vestito ogni sera con pantalone ascellare e bretella di diverso colore quasi a ricordare un Pierino-style degli anni '70. Durante lo svolgimento del gioco Pupo di tanto in tanto fa vedere al concorrente quanto potrebbe vincere in positivo e in negativo.\nDa domenica 10 settembre 2006 \"Tutto per tutto\" diventa una sorta di \"quiz\": per passare alla seconda fase del gioco infatti si deve rispondere alle domande che Pupo pone al concorrente. Se la risposta \u00e8 positiva i soldi vengono addizionati mentre se la risposta \u00e8 negativa essi vengono sottratti.\nAscolti.\nIl programma ha esordito con 4 milioni e 706\u00a0000 spettatori (25,3% di \"share\")."}
{"id": "536083", "revid": "729019", "url": "https://it.wikipedia.org/wiki?curid=536083", "title": "Mil Mi-6", "text": "Il Mil Mi-6 (in cirillico \u041c\u0438\u043b\u044c \u041c\u0438-6, nome in codice NATO Hook - gancio, ma anche rubare) \u00e8 un elicottero da trasporto biturbina con rotore a cinque pale, progettato dall'OKB diretto da Michail Leont'evi\u010d Mil' e sviluppato in Unione Sovietica alla fine degli anni cinquanta. Fu prodotto in grande numero e utilizzato sia per impieghi civili che militari.\nStoria.\nSviluppo.\nIl programma del Mi-6 fu avviato negli anni tra il 1954 e il 1956. Il requisito costrinse i progettisti alla ricerca di soluzioni per problemi molto complessi, in quanto il progetto richiedeva la costruzione dell'elicottero di gran lunga pi\u00f9 grande dell'epoca. La trasmissione da installare era enorme e risult\u00f2 pi\u00f9 pesante dei motori. Le soluzioni tecnologiche adottate per la realizzazione della trasmissione, dei componenti dinamici dei motori, dei rotori e delle aste di comando, sono considerate tuttora all'avanguardia.\nIl prototipo vol\u00f2 per la prima volta nel settembre del 1957. il Mi-6 risult\u00f2 il pi\u00f9 grande elicottero del mondo, con una capacit\u00e0 di carico massimo di 12\u00a0000\u00a0kg, ed era anche il pi\u00f9 veloce, con una velocit\u00e0 di 300\u00a0km/h.\nPer diminuire le sollecitazioni sulla trasmissione durante il volo a velocit\u00e0 di crociera, venne adottata una configurazione con due alette laterali e gi\u00e0 nelle fasi iniziali del programma, il modello consegu\u00ec diversi record mondiali, tra cui quello di velocit\u00e0 su circuito, con una velocit\u00e0 di 340\u00a0km/h.\nImpiego operativo.\nNel anni tra il 1959 e il 1972 vennero prodotti almeno 500 elicotteri che furono impiegati nelle configurazioni trasporto, multiruolo, lotta aerea antincendio e gru volante. Le ultime due varianti non hanno le ali laterali che, fornendo portanza durante il volo orizzontale, consentono di raggiungere velocit\u00e0 massime pi\u00f9 alte.\nIl carrello d'atterraggio con ruote gemellate del naso e quello principale centrale, non sono retrattili.\nNormalmente viene impiegato un equipaggio di non meno di cinque membri. Il Mi-6 \u00e8 in grado di trasportare 65 soldati armati o pu\u00f2 portare alternativamente 41 barelle con lo spazio per due operatori sanitari, oppure una lunga lista di carichi pesanti, incluso veicoli caricati attraverso le porte posteriori a conchiglia. Questi elicotteri si sono dimostrati in grado di trasportare molti tipi di sistemi d'arma, quali i lanciatori su carri leggeri PT-76 per i razzi \"FROG 2\", grossi radar e pezzi di artiglieria pesante. Ogni veicolo trasporto truppe, auto blindata e MICV leggero (mechanised infantry combat vehicles) sovietico, poteva essere imbarcato sul Mi-6.\nImpiego su \u010cernobyl'.\nIl Mi-6 fu utilizzato in diversi esemplari per le operazioni di soccorso e contenimento durante il disastro di \u010cernobyl'. Gli elicotteri contaminati furono poi abbandonati sul posto dopo la rimozione dei motori e di altre parti. Attualmente le carcasse nella zona di alienazione, assieme a quelle di centinaia di altri mezzi militari, dalle immagini satellitari risultano non pi\u00f9 presenti.\nIl Mi-6 venne sostituito poi dai Mi-26.\nUna versione derivata \u00e8 la \"gru volante\" Mil Mi-10 \"Harke\", con fusoliera ridotta ed un alto carrello, in grado di trasportare al gancio baricentrico grandi carichi utili."}
{"id": "536085", "revid": "123905977", "url": "https://it.wikipedia.org/wiki?curid=536085", "title": "Trombe di Falloppio (gruppo musicale)", "text": "Le Trombe di Falloppio sono un gruppo torinese rock/metal demenziale nato il 29 dicembre 1989 durante un'escursione in Liguria (Savona), ed ha al suo attivo circa 500 apparizioni live in Italia.\nStoria.\nIl gruppo nacque nel dicembre del 1989 dall'incontro tra il cantante Flavio Grosso soprannominato \"Falloppio\" e il polistrumentista Marco Pavone (nipote di Rita Pavone e che aveva gi\u00e0 pubblicato un album pubblicato dall'RCA Italiana), detto \" Strega\", entrambi appassionati di heavy metal. I due, per divertirsi, registrarono nel 1990 una demo, le quali canzoni presentavano testi (tutti scritti da Falloppio) che parlavano della vita di tutti i giorni in modo grottesco e demenziale. La demo piacque per\u00f2 cos\u00ec tanto agli amici dei musicisti che i due decisero di creare una band vera e propria seguendo le stesse coordinate. Furono ingaggiati il bassista Pherry e il batterista Flober, e il gruppo fu chiamato Trombe di Falloppio. Nel 1991 la band pubblic\u00f2 una seconda demo, intitolata \"Che fine ha fatto Jack Lacajenne?\" e nello stesso anno al gruppo fu chiesto di partecipare al Festival di Sanscemo, dove le Trombe presentarono la canzone \"Io non corro se no poi sudo\", cover di Rock N'Roll Ain't Noise Pollution degli AC/DC.\nLa band partecip\u00f2 al festival anche l'anno seguente, con la canzone \"10 peli d'ascella\". Successivamente la band continu\u00f2 a registrare demo e, nel 1994, pubblic\u00f2 il suo primo album, \"Santi Numi\", pubblicato dalla Psycho Records (del gruppo Sony).\nQuesto album ebbe molto successo grazie al suo particolare stile che mescolava heavy metal con testi comici e demenziali (sempre scritti dal leader Falloppio), e la band arriv\u00f2 ad aprire concerti di gruppi e artisti come Sepultura, Elio e le Storie Tese, Ivan Graziani e Vinicio Capossela. L'anno successivo il gruppo registr\u00f2 il suo ultimo demo, \"Il Magone di Caluso\", e da l\u00ec in poi decise di non entrare pi\u00f9 in studio per un po' di tempo per concentrarsi al massimo sull'attivit\u00e0 live. Nel 2002, dopo svariati anni di intensa attivit\u00e0 dal vivo, le Trombe decisero di registrare il loro secondo atteso album, ma prima delle registrazioni, il bassista Pherry abbandon\u00f2 il gruppo per motivi personali. La band lo sostitu\u00ec con un nuovo membro, Allo, ed ingaggi\u00f2 anche un secondo chitarrista, Ciffo, per facilitare il lavoro a Strega.\nIn breve, le registrazioni furono completate, e l'album, intitolato \"Togliti il Tappo\", fu pubblicato. Nel 2004 il gruppo pubblic\u00f2 il suo terzo album, \"Povero Diabulus\", che fu promosso a Sanscemo con la canzone \"Formiche ai piedi\" (parodia di una canzone dei Saxon). Nell'ottobre del 2006, dopo le registrazioni dell'album \"Piante Grasse\" e un ultimo concerto il 28 dello stesso mese al Salvator Keller di Cossato, il chitarrista Strega lasci\u00f2 il gruppo per dedicarsi al suo nuovo progetto: il gruppo di rock celtico Materdea. La band continuera` ad esibirsi per un po' di tempo, ma quando anche il leader Falloppio nel 2007 abbandona il gruppo alla ricerca di nuovi sound, si sciogliera` definitivamente.\nFalloppio, suona con la sua Blues Band, Programma Protezione Testimoni dal 2003. \nStrega gestisce i Materdea, un progetto di musica Rock/Pagan, mentre il batterista Flober \u00e8 membro di un'associazione che promuove rock band emergenti.\nLa notte di mercoled\u00ec 31 ottobre 2012 vede il ritorno delle Trombe di Falloppio presso l'Hiroshima Mon Amour di Torino in una inedita formazione a quattro, in apertura ai MaterDea . Sul palco lo storico Flober \u00e8 infatti sostituito alla batteria da Nicola Coppola, gi\u00e0 dietro le pelli dei Game Over Forti's. Nel giugno 2015, le vecchie e storiche \"Trombe\", con Falloppio Strega Pherry e Flober, si ritrovano e decidono di ridare vita al gruppo.\nNel 2019 si chiudono in sala di registrazione per scrivere il nuovo album dal titolo \"Padre Abarth\" uscito il 25 Maggio del 2020."}
{"id": "536091", "revid": "1855488", "url": "https://it.wikipedia.org/wiki?curid=536091", "title": "Mil Mi-26", "text": "Il Mil Mi-26 (in cirillico: \u041c\u0438\u043b\u044c \u041c\u0438-26, nome in codice NATO: Halo) \u00e8 un elicottero da trasporto pesante biturbina con rotore a otto pale, di fabbricazione sovietica prima e russa poi, sviluppato negli anni settanta dall'OKB Mil ed entrato in servizio nelle forze armate sovietiche a partire dal 1983.\nChiamato informalmente \"Korova\" (trad. mucca) o, in alternativa, \"Saraj\" (trad. fienile) ai tempi dell'URSS, dall'anno della sua introduzione ad oggi (2021), detiene il primato di velivolo ad ala rotante pi\u00f9 pesante mai entrato in produzione. Inoltre, il Mi-26 \u00e8 stato il primo elicottero ad utilizzare un rotore ad otto pale. \nAl 2021, \u00e8 in servizio attivo tanto in campo civile che militare nelle componenti aeree di diverse nazioni ed aziende. \nSecondo il CEO della Russian Helicopters, ne \u00e8 prevista la ripresa della produzione alla pi\u00f9 recente versione, denominata, Mi-26T2V nel 2022.\nSviluppo.\nIl Mi-26 fu progettato per uso militare e civile con lo scopo di essere in grado di trasportare pi\u00f9 carico di ogni altro elicottero precedente. Il primo Mi-26 vol\u00f2 il 14 dicembre 1977 e l'aeronautica militare sovietica inizi\u00f2 a impiegarlo nel 1983.\nLa trasmissione consente di proseguire il volo in caso di avaria ad un motore, compatibilmente con il carico imbarcato.\nSebbene il Mi-26 sia solo lievemente pi\u00f9 piccolo del Mil Mi-6, ha una capacit\u00e0 di carico di 20 tonnellate, ovvero 8 tonnellate in pi\u00f9 rispetto al Mi-6.\nMil Mi-26T (pilotato da Sergej Makarin e Anatolij Plastkov) ha trasportato il catamarano Alinghi da Le Bouveret in Svizzera fino al porto di Genova superando i 2.473 metri del Colle del Gran San Bernardo.\nNel novembre 2010 la francese Safran Group ha annunciato i piani di collaborazione sulla nuova versione dell'elicottero insieme alla Rostvertol di Rostov sul Don.\nImpiego operativo.\n\u010cernobyl'.\nIl Mi-26 fu utilizzato in diversi esemplari per le operazioni di soccorso e contenimento durante il disastro di \u010cernobyl'."}
{"id": "536096", "revid": "38307", "url": "https://it.wikipedia.org/wiki?curid=536096", "title": "Metodi di misura ed errori relativi", "text": ""}
{"id": "536099", "revid": "121504342", "url": "https://it.wikipedia.org/wiki?curid=536099", "title": "Vibrarecords", "text": "La Vibrarecords \u00e8 un'etichetta discografica italiana che si occupa di vendita e distribuzione di materiale musicale.\nIl principale campo di attivit\u00e0 \u00e8 la black music, dall'R&amp;B all'hip hop, si \u00e8 occupata della distribuzione musicale in Italia di artisti quali Bassi Maestro, Mondo Marcio, Club Dogo, e Nesli. In passato anche Fabri Fibra fece parte dell\u2019etichetta, da cui usc\u00ec nel 2005.\nStoria.\nNata il 18 settembre 1998 come un negozio di Verona da DJ Zeta e Fabio, si specializza successivamente nell'hip hop, occupandosi della vendita di materiale all'esterno di concerti e jam session e anche di importazione di mixer, testine per giradischi e altra attrezzatura per il DJing.\nVibrarecords si \u00e8 dedicata prevalentemente alla ricerca di produzioni di hip hop italiano, occupandosi della confezione, cura e promozione dei propri prodotti. La costituzione in etichetta discografica \u00e8 del novembre 2003, con la collaborazione di The Saifam Group.\nLa collaborazione ha portato alla creazione di un catalogo di titoli di musica hip hop italiana, con distribuzione affidata a Self Distribuzione."}
{"id": "536102", "revid": "124636532", "url": "https://it.wikipedia.org/wiki?curid=536102", "title": "Bulldozer (gruppo musicale)", "text": "I Bulldozer sono un gruppo thrash metal/speed metal italiano fondato nel 1980 a Milano, scioltosi nell'81, riformato nel 1984, riscioltosi nel 1990 e riformatosi ancora nel 2008. Sono considerati uno dei gruppi metal italiani originari pi\u00f9 importanti insieme a Schizo e Necrodeath.\nStoria.\nInizi.\nNascono nel 1980 inizialmente come gruppo di cover Iron Maiden, Judas Priest, Mot\u00f6rhead e Black Sabbath, fondati dal bassista Dario Carria, dal chitarrista Andy Panigada e dal batterista Erminio Galli. Poco tempo dopo la band registra una demo di due canzoni (con l'aiuto di un cantante sconosciuto) che non verr\u00e0 mai pubblicata. Tuttavia, a causa del servizio di leva militare obbligatoria, si sciolgono nel 1981.\nNel 1983, finito il servizio militare, alcune esperienze musicali portano Panigada ad incontrare il cantante Alberto Contini, in arte AC Wild, e presto i due si accorgono di avere gli stessi gusti musicali e decidono di fondare un gruppo. Nel febbraio del 1984 Andy viene contattato da Erminio e da Dario che gli propongono di riformare i Bulldozer, e il chitarrista presenta ai due Alberto: in questo modo il gruppo si riforma. Tuttavia Carria per motivi personali non pu\u00f2 suonare, e il gruppo recluta il giovane bassista Fabrizio Grossi come sostituto. Di l\u00ec a poco per\u00f2 Fabrizio si trasferisce negli Stati Uniti, e Dario rientra definitivamente nella band. Dopo il ritorno di Carria i quattro registrano un 45 giri con due pezzi, \"Fallen Angel\" dove sono molto forti le influenze Venom, Mot\u00f6rhead e Slayer. Notati dalla casa discografica olandese Roadrunner nel novembre dello stesso anno firmano il contratto, divenendo il primo gruppo heavy metal italiano a firmare per un'etichetta straniera. Per\u00f2 l'importante risultato non si tradusse in una crescita di popolarit\u00e0 globale per una cattiva promozione dell'album da parte dell'etichetta (che lo pubblic\u00f2 persino con una foto scartata dal book della band come copertina) e per il fatto che il frontman Alberto Contini era impossibilitato a lasciare il territorio italiano a causa del suo rifiuto di prestare servizio militare (il servizio civile non era ancora previsto come alternativa); questo portava all'impossibilit\u00e0 per la band di esibirsi nel circuito live internazionale.\nGli anni d'oro.\nNel 1985, a causa di alcune divergenze e problemi personali, il bassista Dario Carria e il batterista Erminio Galli lasciano la band per formare successivamente i Neurodeliri. Cos\u00ec il gruppo ingaggia il batterista Rob \"Klister\" Cabrini e il bassista \"Don\" Andras (il quale aveva gi\u00e0 quasi trent'anni e alcuni precedenti penali). Dopo alcune prove, tuttavia, Cabrini abbandona la band e, a causa della difficolt\u00e0 nel trovare un sostituto, Don Andras cambia ruolo diventando batterista e il cantante AC Wild decide di occuparsi lui stesso del basso.\nPoco dopo essere entrati a far parte della Roadrunner registrano l'album \"The Day of Wrath\" che esce nel 1985 con la prestigiosa produzione dell'inglese Algy Ward, gi\u00e0 con i Damned e con i Tank, poi l'album \"The Final Separation\" l'anno dopo riuscendo ad ottenere un buon successo; arrivando perfino a suonare in alcune date con i Venom. Ma il loro rapporto con la casa discografica olandese non fu idilliaco, come confermava il fatto di non inserire i testi nel disco, e di non dare la possibilit\u00e0 al gruppo di scegliere la copertina decidono di recidere il contratto. Questo periodo fu uno dei pi\u00f9 critici per la band milanese, che fu definitivamente abbandonata da Don Andras a causa di problemi di salute. Questo fatto sanc\u00ec il ritorno alla batteria di Rob \"Klister\". Passati alla Discomagic, fanno uscire il nuovo LP, IX, dove sono anche presenti una canzone dedicata al (\"The Derby\") e una a Ilona Staller \"(Ilona the Very Best\"). Nel 1988 Dario Carria, l'ex bassista si suicida, lasciando nello sgomento i numerosi fan italiani della band. Nello stesso anno i Bulldozer pubblicarono l'album \"Neurodeliri\" in sua memoria, considerato uno dei pi\u00f9 rappresentativi della band, e che fu giudicato positivamente dalla critica italiana.\nNel 1990 registrano l'unico album live in Polonia a Katowice il 17 novembre 1989 davanti a migliaia di persone, \"Alive...in Poland\" che usc\u00ec nello stesso anno.\nGli ultimi anni.\nL'ultimo concerto del gruppo si tenne a Milano al Prego davanti a 200 persone, il 1\u00ba dicembre 1990, poi il batterista parte per gli Stati Uniti per cercare fortuna musicale. Il gruppo decide di sciogliersi poco dopo. Tornato Klister, il gruppo non si riforma ufficialmente ma decide di fare un esperimento molto controverso e registra nel l'EP Dance Got Sick che \u00e8 fortemente criticato sia dai fan che dalla critica. Il terzo brano dell'EP ottiene un grande successo in Giappone.\nI Bulldozer dopo i Bulldozer.\nTuttora l'ex batterista Rob \"Klister\" Cabrini canta negli Sniffer Dog, gruppo che ha cercato la fortuna gettandosi sul genere nu metal. L'ex chitarrista Andy Panigada ha suonato la chitarra in alcuni brani dell'album \"Free Man\" di Steve Sylvester e ha collaborato in album dei Death SS, componendo alcune canzoni; \u00e8 inoltre ospite in un assolo sull'album \"Bonarda Bastarda\" dei Longobardeath. AC Wild \u00e8 editore, tra i vari generi trattati, inclusa la classica, pubblica in Giappone dischi dance ma non \u00e8 produttore, ad esclusione dell'album di classica sperimentale VIVALDI, the Meeting con il batterista degli Slayer, Dave Lombardo. L'ex batterista Don Andras ha definitivamente abbandonato la scena musicale.\nIl ritorno.\nFin dalla fine del 2007, nell'ambiente metal italiano si vociferava di una possibile riunione del gruppo. L'occasione venne offerta dalla trasferta giapponese di Panigada che, recatosi a Tokyo per assistere alla finale di Coppa Intercontinentale che vedeva impegnato il , ebbe occasione di incontrare Contini e discutere del progetto. Contini pochi mesi addietro aveva suonato dal vivo alcuni brani dei Bulldozerer insieme ai Labyrinth durante una tourn\u00e9e in Giappone, avendo modo di apprezzare l'entusiasta reazione del pubblico. Rientrato in Italia Contini venne visto in compagnia di Panigada ad alcuni eventi metal in nord Italia (Aprile 2008 a Maleo, Maggio 2008 a Cusano Milanino), ove insieme confermarono ai fan la loro intenzione di \"resuscitare\" I Bulldozer. A fine anno \u00e8 stato annunciato il titolo del nuovo album, \"Unexpected Fate\", uscito nel corso 2009. Rob Cabrini viene invitato nella reunion ma a causa di problemi di salute declina l'offerta. Alla batteria prender\u00e0 posto il giovane Manu, gi\u00e0 con i thrasher Death Mechanism; inoltre Billy Sheehan ha preso parte alla registrazione del disco, apparendo in alcune tracce. Altri degli ospiti presenti nel disco sono Jennifer Batten, Kiko Loureiro e Olaf Thorsen e Anders Rain dei Labyrinth. Successivamente, il gruppo inizia a pianificare un tour, e a questo scopo viene assemblata una nuova line-up, dove ai tre membri gi\u00e0 presenti si affiancano Giulio \"Ghiulz\" Borroni dei Profanatum/Faust alla chitarra e il figlio di Contini alle tastiere. Contini tuttavia, a causa di difficolt\u00e0 legate all'et\u00e0, non intende pi\u00f9 suonare il basso dal vivo; a questo scopo viene chiamato il bassista Simone Fossato, sostituito poi nel 2011 da Alessandro Pozza, anch'egli dei Death Mechanism."}
{"id": "536103", "revid": "729019", "url": "https://it.wikipedia.org/wiki?curid=536103", "title": "Zach Gowen", "text": "Biografia.\nAll'et\u00e0 di otto anni sub\u00ec l'amputazione della gamba sinistra a causa di un tumore maligno; per questo motivo utilizza regolarmente una protesi, con la quale riesce a camminare e lottare, bench\u00e9 nella maggior parte dei casi preferisca prendere parte ai match senza di essa.\nTra il 2004 e il 2007 ha studiato matematica alla Eastern Michigan University di Ypsilanti (Michigan).\nCarriera.\nNonostante la sua particolare condizione fisica, fece il suo debutto nel mondo del wrestling a fine 2002, lottando nella Total Nonstop Action con il ring name Tenacious Z; pochi mesi dopo pass\u00f2 alla World Wrestling Entertainment, dove cambi\u00f2 nome in Zach Gowen e inizi\u00f2 una lunga faida con Vince McMahon e il suo assistito Brock Lesnar. Il 4 febbraio 2004 fu licenziato e fece ritorno in TNA.\nA partire dal 2007 inizi\u00f2 ad apparire in varie federazioni indipendenti della zona di Detroit."}
{"id": "536106", "revid": "770813", "url": "https://it.wikipedia.org/wiki?curid=536106", "title": "Mil Mi-28", "text": "Il Mil Mi-28 (in cirillico: \u041c\u0438\u043b\u044c \u041c\u0438-28, nome in codice NATO: Havoc) \u00e8 un elicottero d'attacco biturbina, di fabbricazione sovietica prima e russa poi, sviluppato dall'OKB diretto da Michail Leont'evi\u010d Mil' all'inizio degli anni ottanta ed entrato in servizio nelle forze aeree russe nel 2009.\nProgettato per missioni di scorta e ricognizione armata \u00e8, al contrario del Mil Mi-24 che sostituisce, ottimizzato nel ruolo contro-carro grazie ad una cabina corazzata ed un armamento pesante nel cui novero rientrano anche missili guidati, razzi ed un cannone da 30 mm. Capace di neutralizzare bersagli in volo a bassa velocit\u00e0, lo sviluppo \u00e8 stato sospeso a causa delle difficolt\u00e0 economiche derivanti dalla dissoluzione dell'URSS ed \u00e8 stato ufficialmente ripreso, con una variante ognitempo denominata Mi-28N, solo ad inizio anni 2000 sotto l'egida di Russian Helicopters, attuale costruttore del velivolo.\nIn servizio attivo presso le forze armate di Algeria ed Iraq, il Mi-28N ha ricevuto il battesimo del fuoco durante la Guerra civile siriana e da tale impiego \u00e8 stata sviluppata una nuova versione, denominata Mi-28NM, il cui primo volo \u00e8 avvenuto nel 2016. Tutti i Mi-28N in servizio presso le forze aerospaziali saranno aggiornati a questo standard.\nAl 2021, tale versione \u00e8 in fase di acquisizione in 98 esemplari presso le Forze aerospaziali russe.\nStoria.\nLo sviluppo dell'Havoc inizi\u00f2 nel 1972 dopo il completamento del Mi-24: un caso unico di elicottero d'attacco dotato anche di capacit\u00e0 di trasporto. Il nuovo progetto, pur ispirandosi al Mi-24, prevedeva una riduzione della capacit\u00e0 di trasporto da 8 uomini a 3 e pertanto era prevista la rimozione della cabina passeggeri a beneficio di migliori prestazioni, tra cui una maggiore velocit\u00e0 massima, considerata fondamentale per il previsto specifico ruolo controcarro, antielicottero e di copertura durante le operazioni di sbarco dagli altri elicotteri.\nInizialmente furono prese in considerazione molte configurazioni possibili, tra cui una non convenzionale con due rotori trasversali, posti insieme ai motori all'estremit\u00e0 di ali. All'elicottero sarebbe stata aggiunta un'ulteriore elica di spinta sulla coda trasformandolo in elicoplano. Nel 1977, i progettisti optarono invece per un disegno pi\u00f9 classico a rotore singolo, ma con sostanziali differenze rispetto al Mi-24 negli abitacoli dei piloti, pensati pi\u00f9 piccoli e squadrati.\nNel 1981 venne approvata una configurazione e costruito il relativo mock-up. Il 10 novembre 1982 il prototipo (indicato come n. 012) effettu\u00f2 il primo volo seguito da un secondo prototipo (n. 022) costruito nel 1983. L'anno successivo i prototipi completarono una prima serie di prove di accettazione da parte delle autorit\u00e0 sovietiche, ma nell'ottobre 1984, la Sovetskie Voenno-vozdu\u0161nye sily selezion\u00f2 il pi\u00f9 avanzato Kamov Ka-50 per il ruolo di elicottero controcarro. Lo sviluppo del Mi-28 fu continuato, ma venne data priorit\u00e0 minore. Nel dicembre 1987 fu approvata la produzione del Mi-28 presso lo stabilimento Rosvertol di Rostov sul Don.\nIl primo prototipo di Mi-28A (n. 032) vol\u00f2 per la prima volta nel gennaio 1988. Era dotato di motori pi\u00f9 potenti rispetto ai prototipi precedenti e di un rotore di coda a \"x\" a pale non perpendicolari a differenza dei prototipi precedenti che adottavano un disegno pi\u00f9 convenzionale a tre pale. La nuova versione debutt\u00f2 al Salone internazionale dell'aeronautica e dello spazio di Parigi-Le Bourget del giugno 1989.\nNel 1990, la Mil firm\u00f2 un accordo per esportare parti di Mi-28A in Iraq e per assemblare presso quel paese una versione Mi-28L, ma le attivit\u00e0 vennero interrotte dalla guerra del Golfo.\nNel 1991 venne costruito un secondo Mi-28A (n. 042), ma il programma fu cancellato nel 1993, perch\u00e9 considerato non competitivo con il Ka-50, e in particolare l'elicottero veniva reputato non in grado di operare in condizioni \"ognitempo\".\nNel 1995 venne presentata un'altra variante: il Mi-28N, per il quale la \"N\" aveva il significato di \"notte\". Il prototipo (n. 014) vol\u00f2 per la prima volta il 14 novembre 1996. L'innovazione principale rispetto ai predecessori, era l'adozione di un radar posizionato in un radome al di sopra del rotore principale, in una configurazione simile a quella dell'elicottero d'attacco statunitense AH-64D Longbow Apache. Il nuovo modello aveva anche sistemi di visione e mira migliorati posti sotto il naso e che comprendevano una telecamera e un FLIR per la visione nell'infrarosso, lo sviluppo della variante fu per\u00f2 interrotto per mancanza di fondi. Un secondo prototipo con un rotore migliorato venne presentato al pubblico nel marzo 2004 dalla Rosvertol.\nIl cambiamento nella dottrina militare russa a seguito del termine della guerra fredda, port\u00f2 alla diminuzione di importanza degli elicotteri anticarro come il Ka-50, la cui versione ognitempo e biposto, il Ka-52, aveva prestazioni inferiori a causa dell'aumento di peso. I vantaggi del Mi-28N, quali la capacit\u00e0 ognitempo, il costo inferiore e la similitudine con il Mi-24, assunsero quindi una maggiore importanza come fattori di valutazione per le forze armate russe. Nel 2003 il capo della Aeronautica Militare Russa dichiar\u00f2 che il Mi-28N sarebbe diventato l'elicottero d'attacco russo standard.\nIl primo Mi-28N di produzione fu preso in carico dall'esercito russo e insieme ai due esemplari di pre-serie \u00e8 stato utilizzato per una serie di prove. L'Havoc \u00e8 entrato in servizio nel 2006 insieme con il Ka-50/Ka-52. Dieci elicotteri sono stati ordinati per il 2006 su un totale di 300 in corso di acquisizione entro il 2015.\nIl primo impiego bellico \u00e8 avvenuto durante la liberazione della citt\u00e0 siriana di Palmira dall'ISIS nel marzo 2016.\nCaratteristiche.\nIl Mi-28 ha due cockpit pesantemente corazzati e una completa dotazione avionica installata nel naso.\nI motori sono due turboalberi Isotov TV-3-117VM da 2200 shp. Il rotore principale \u00e8 a cinque pale con un rotore di coda a \"x\" di 55 gradi per la riduzione del rumore.\nSebbene il Mi-28 non sia pensato per il trasporto truppe, dispone di un vano di carico in grado di trasportare tre persone. La caratteristica consente di caricare equipaggi di altri elicotteri abbattuti in caso di operazioni di soccorso.\nVarianti.\nMi-28: prototipo, 2 esemplari.\nMi-28A: versione anticarro avviata in produzione, prodotta in 2 esemplari.\nMi-28L: versione prodotta su licenza preparata per l'Iraq nel 1990, mai prodotta.\nMi-28N Night Hunter: versione ogni-tempo equipaggiata con radar millimetrico sulla testa del rotore, telecamera a infrarossi e puntatore laser, prodotta in serie.\nMi-28NE: versione da esportazione del Mi-28N.\nMi-28NM Night SuperHunter: versione radicalmente aggiornata del Mi-28N, equipaggiata con nuovi motori, suite avionica e missili dalla portata maggiorata (fino a 25km).Un nuovo disegno \u00e8 stato proposto per le pale del rotore che dovrebbero permettere al velivolo di raggiungere velocit\u00e0 prossime ai 400 km/h.\nMi-28UB: versione a doppi comandi utilizzata anche per l'addestramento.\nUtilizzatori.\nAl 2020, 2 Mi-28NM, 90 Mi-28N Night Hunter e 12 Mi-28UB in servizio. Ordini per ulteriori 96 Mi-28NM e 12 Mi-28UB entro il 2027."}
{"id": "536107", "revid": "124013903", "url": "https://it.wikipedia.org/wiki?curid=536107", "title": "Adele Faccio", "text": "Il suo attivismo costitu\u00ec un importante contributo alla promulgazione in Parlamento di norme sull'interruzione volontaria di gravidanza, entrate in vigore, per la prima volta, con la \"Legge 194\"; in seguito fu anche deputata nelle file del Partito Radicale.\nBiografia.\nNipote della scrittrice Sibilla Aleramo, studia lingue all'Universit\u00e0 di Genova prima di militare nelle file della resistenza nella lotta per la liberazione dal nazifascismo come staffetta partigiana. Terminata la guerra insegna lingue per quindici anni - dapprima a Genova e poi a Barcellona - per poi passare a lavorare per la Mondadori.\nIl suo impegno politico per i diritti civili risale ai primi anni settanta. Il 26 gennaio 1975, ad una manifestazione politica tenuta al Teatro Adriano a Roma, Adele Faccio - all'epoca presidente del Partito Radicale - dichiar\u00f2 pubblicamente di aver interrotto volontariamente una gravidanza. Rientrata in Italia dalla Francia, dove si era trasferita a seguito di un mandato di cattura per associazione a delinquere, era attesa dalle forze di polizia all'esterno del teatro, dove la Faccio era relatrice del convegno del Partito Radicale sull'aborto.\nFu quindi arrestata dalla polizia, in quanto l'aborto volontario era all'epoca ancora elencato tra i \"delitti contro l'integrit\u00e0 e la sanit\u00e0 della stirpe\" nel Titolo X del Codice penale del 1930 allora vigente (norme abolite solo nel 1978 con l'introduzione della ). Marco Pannella digiun\u00f2 per la sua scarcerazione.\nL'interruzione volontaria di gravidanza per motivi terapeutici fu in seguito dichiarata parzialmente non incostituzionale dalla Corte Costituzionale l'anno seguente. Nella seconda met\u00e0 degli anni Settanta, Adele Faccio \u00e8 stata anche deputata alla Camera durante la VII, l'VIII e la X legislatura, nelle file del Partito Radicale. Nel 1989 \u00e8 stata una dei fondatori dei Verdi Arcobaleno."}
{"id": "536111", "revid": "6923", "url": "https://it.wikipedia.org/wiki?curid=536111", "title": "Edouard Zeckendorf", "text": "In matematica egli \u00e8 conosciuto per il suo lavoro sulla successione di Fibonacci ed in particolare per la dimostrazione del teorema che porta il suo nome.\nZeckendorf nacque nella citt\u00e0 di Liegi nel 1901, figlio di un dentista olandese. Nel 1925 Zeckendorf si laure\u00f2 come dottore in medicina nell'universit\u00e0 di Liegi e si arruol\u00f2 come ufficiale medico nell'armata belga. Quando la Germania invase il Belgio nel 1940, Zeckendorf fu fatto prigioniero e rimase in prigione fino al 1945. Durante questo periodo egli prest\u00f2 soccorso medico ai prigionieri alleati.\nZeckendorf si conged\u00f2 dall'esercito nel 1957 con il grado di colonnello."}
{"id": "536126", "revid": "729019", "url": "https://it.wikipedia.org/wiki?curid=536126", "title": "MD Helicopters MD 500", "text": "Gli elicotteri della serie MD 500 sono una famiglia di elicotteri leggeri statunitensi multiruolo per usi civili e militari ed attualmente comprende i modelli derivati MD 500E, l'MD 520N e l'MD 530F. L'MD 500 nacque come Hughes 369, versione civile dell'OH-6A Cayuse/Loach commissionato dall'Esercito degli Stati Uniti.\nStoria.\nLe origini.\nLa serie Hughes 369 venne realizzata in risposta ad un requisito dell'U.S. Army per un elicottero di osservazione leggero. Nel 1960, l'U.S.Army emise la Technical Specification 153 per un elicottero leggero da osservazione (LOH - \"light observation helicopter\") in grado di soddisfare vari ruoli: trasporto di personale, scorta e missioni di attacco, eliambulanza e osservazione. Dodici societ\u00e0 presero parte nella competizione e la \"Hughes Tool Company's Aircraft Division\" sottopose il Model 369. La commissione dell'Esercito e Marina Militare statunitensi selezion\u00f2 come finalisti i due progetti sottoposti da Fairchild-Hiller e Bell, ma l'esercito incluse in seguito anche l'elicottero della Hughes.\nIl primo prototipo del Model 369 vol\u00f2 per la prima volta il 27 febbraio 1963. Originariamente designato come YHO-6A secondo il sistema di designazione dell'esercito, venne rinominato YOH-6A nel 1962 quando il Dipartimento della Difesa stabil\u00ec un nuovo sistema di designazione per gli aeromobili. Furono costruiti cinque prototipi, equipaggiati con una turbina Allison T63-A-5A da 252 shp e consegnati all'Esercito Statunitense a Camp Rucker, Alabama per competere contro gli altri dieci prototipi sottoposti dalla Bell e Fairchild-Hiller. Durante il corso della competizione, la proposta della Bell, lo YOH-4, fu eliminato come conseguenza del sottodimensionamento del motore, un T63-A-5 da 250 shp. Rimasero in lizza per il contratto LOH la Fairchild-Hiller e la Hughes. La Hughes vinse la gara e l'Esercito sottoscrisse un contratto per l'avvio della produzione nel maggio 1965, con un ordine iniziale per 714 esemplari, aumentato pi\u00f9 tardi a 1300 con un'opzione per altri 114. Il ritmo di produzione mensile giunse a 70 elicotteri nel primo mese. Ma la Bell non rimase ad osservare il successo della rivale e mise mano al suo migliore elicottero leggero, il Bell 206, che aveva perso contro l'Hughes. Convinta che potesse risultare un elicottero di successo, venne perfezionato nel modello 206A e a quel punto si ritenne di avere la carta vincente per riaprire il concorso prima che venissero consegnati tutti gli elicotteri. Se la Bell miglior\u00f2 la propria posizione, la Hughes peggior\u00f2 a sua volta, perch\u00e9 ad un certo punto, alla met\u00e0 degli anni '60, non riusc\u00ec a contenere i prezzi di produzione ai livelli pattuiti, dando almeno parziale ragione ai contestatori della sua vittoria.\nAccadde cos\u00ec che la gara per l'elicottero leggero da osservazione venisse riaperta nel 1967, e il marzo dell'anno dopo port\u00f2 un verdetto clamoroso, con la vittoria della Bell. Questo fece s\u00ec che ai 1400 OH-6 Cayuse seguissero ben 2200 elicotteri OH-58 Kiowa (versione militare del Bell 206), consegnati tutti entro il 1973, tanto che nel decennio successivo sono riusciti a rimpiazzare quasi totalmente i loro concorrenti, a met\u00e0 anni '80 ridotti a circa 400 e tolti dall'organico dei battaglioni elicotteri assegnati alle Divisioni dell'US Army. Da questo concorso, con i suoi colpi di scena e i suoi 2 vincitori, \u00e8 nato in sostanza il mondo degli elicotteri leggeri moderni.\nHughes 369/MD-500.\nPrima della presentazione in volo dell'OH-6, la Hughes annunci\u00f2 che stava sviluppando una versione civile da introdurre sul mercato con il nome Hughes 500 disponibile in configurazioni a cinque e sette posti. Venne anche offerta una versione utility con un motore pi\u00f9 potente e denominata 500U (pi\u00f9 tardi 500C).\nLa produzione continu\u00f2 e nel 1976 venne posto in vendita l'Hughes 500D, una versione migliorata con un motore pi\u00f9 potente, una coda a T, un nuovo rotore principale a cinque pale e in opzione un rotore di coda a quattro pale. I 500D furono sostituiti dai 500E a partire dal 1982. La nuova versione differiva per il naso pi\u00f9 affusolato e per vari miglioramenti interni tra cui maggiore spazio nell'abitacolo in altezza e per le gambe. Venne creata un'ulteriore versione, la 530F, pi\u00f9 potente dei 500E e ottimizzata per lavori ad altezze e temperature maggiori.\nNel gennaio 1984 la McDonnell Douglas acquis\u00ec la divisione elicotteri della Hughes e da agosto 1985 i 500E e i 530F furono costruiti come MD 500E e MD 530F Lifter. In seguito alla fusione tra Boeing e McDonnell Douglas del 1997, la Boeing vendette la produzione di elicotteri civili alla MD Helicopters nel 1999.\nLe varianti militari sono state introdotte sul mercato con il nome \"MD 500 Defender\".\nUtilizzatori.\nIl piccolo Hughes per\u00f2 era talmente promettente, e il mercato civile e militare talmente bisognoso di nuove macchine, nonch\u00e9 di evitare di finire in un regime di monopolio da parte della Bell, che i successi commerciali, al di fuori degli Stati Uniti continuarono senza soluzione di continuit\u00e0, anche se il contratto originale non venne mai pi\u00f9 avvicinato da nessun altro utente. Anche in questi mercati si ripresent\u00f2 la competizione con il Bell 206, che ha finito per condividere la gran parte del mercato di settore. Il progetto Hughes si prestava a molteplici aggiornamenti e in effetti molti ne vennero studiati, e per lo pi\u00f9 realizzati (differentemente da molti altri tipi, rimasti essenzialmente monotipo). Uno dei modelli pi\u00f9 noti, e largamente esportati, \u00e8 il 500M, venduto in pochi anni a non meno di 9 paesi solo considerando le esigenze di enti militari e paramilitari.\nIn completa antitesi con il Bell 206 (elica bipala a corda larga), esso aveva un rotore addirittura a cinque pale, prodotto su licenza in Argentina e Giappone, e presentava una serie di innovazioni, come la turbina da 317HP e la coda completamente ridisegnata, ora con un timone verticale, alla base del quale era stata disposta l'elica anti-coppia. I piani orizzontali furono tolti dalla loro posizione, e messi alla sommit\u00e0 del timone, ora unico e verticale, che vedeva un piano orizzontale senza continuit\u00e0 con derive ausiliarie verticali alle estremit\u00e0. Resta invece la pinna ventrale, unita con il timone.\nIl modello militare derivato pi\u00f9 noto \u00e8 il Model 500MD Defender, che nella variante TOW aveva quattro missili pronti al lancio, con una struttura di mira ottica a doppia finestra, contenuta in una sorta di palla, come nei Cobra. Ma la versione base di questo elicottero militare \u00e8 stata ottimizzata per una serie notevolissima di armamenti, come due lanciarazzi da 70mm l'uno, una mitragliatrice Minigun da 7,62mm con 2000 colpi, un lanciagranate da 40mm, o addirittura un cannone da 30mm simile a quello dell'Apache, sistemato sotto la fusoliera, con 600 colpi, e una cadenza di tiro ridotta a 350 colpi al minuto. Questa opzione non ha avuto, comunque, apparentemente alcun seguito, ma \u00e8 indicativa delle potenzialit\u00e0 che da anni sono state implementate anche su piattaforme d'arma di modeste dimensioni.\nTra i clienti dei Defender TOW, da segnalare lo stato di Israele, che li ha comprati in una trentina di esemplari per integrare i pi\u00f9 potenti Cobra, e che li ha anche usati in azione nel 1982. Bisogna dire che i Defender, sono molto pi\u00f9 economici dei Cobra, ma hanno anche una struttura molto pi\u00f9 fragile, e i piloti sono praticamente senza protezione, mentre la potenza di fuoco \u00e8 limitata alla met\u00e0 dei missili e senza armi aggiuntive come mitragliere e razzi, il che espone i Defender alle minacce di fuoco contraereo ravvicinato. Essi sono poi solo appena pi\u00f9 piccoli dei Cobra e molto pi\u00f9 lenti, tranne che in velocit\u00e0 ascensionale, dove sono capaci di notevoli prestazioni. Un altro cliente con i Defender TOW \u00e8 il Kenya.\nAltri clienti che hanno acquistato macchine della serie, per quello che riguarda le versioni militari, sono tra l'altro la Corea del Sud, che ne ha oltre un centinaio e la produzione su licenza. Ma anche la Corea del Nord, si \u00e8 scoperto in anni recenti, ne ha ottenuti oltre 80, probabilmente reperiti nel mercato civile, 60 dei quali convertiti in seguito ad uso militare.\nI sudcoreani, molto sconcertati da questo fatto, in caso di guerra avrebbero difficolt\u00e0 ad identificare le macchine nordiste, verosimilmente usate per infiltrare commando e sabotatori, la principale risorsa offensiva nordcoreana, e quindi si \u00e8 cercato di porvi rimedio bandendo una gara per sostituire la flotta di elicotteri Defender, quando essi erano ancora praticamente nuovi. Non pare che per\u00f2 finora si sia arrivati a nulla di concreto.\nIn termini di prestazioni, al peso di 1361\u00a0kg, con 4 TOW a bordo, un MD-530MG pu\u00f2 volare a distanze massime di 433\u00a0km, o 2h e 49 minuti, salendo fino a 4200m e potendo stare in hovering a 1775m fuori effetto suolo, 2100m con effetto suolo.\nLe macchine sono indicativamente capaci di una velocit\u00e0 di crociera di 220\u00a0km/h a 1220m di quota, possono arrivare a una localit\u00e0 distante 55\u00a0km, stazionare volando a 120\u00a0km/h tra i 15 e i 60m per 90 minuti, e tornare con il 10% di riserva, il che farebbe un'autonomia totale di 300\u00a0km circa. Non \u00e8 certamente molto, ma la maggior parte degli elicotteri d'attacco ha un'autonomia non molto superiore, mentre il Defender, nel modello MD-530MG ha un serbatoio da 240 litri (un quinto della capacit\u00e0 di un AH-64).\nDue elicotteri di questo tipo sono stati utilizzati nel film Capricorn One in un famoso inseguimento.\nIn Italia.\nLa versione MD-500E \u00e8 stata prodotta in Italia su licenza dalla Breda Nardi (acquisita dalla Agusta nel 1989) come NH-500.\nIl Servizio aereo della Guardia di Finanza ordin\u00f2 50 NH-500 nella versioni MC e MD che entrarono in servizio tra il 1977 e il 1986.\nNel 1987 inizi\u00f2 la produzione per la fornitura di 50 esemplari all'Aeronautica Militare. Le consegne iniziarono nel 1989 presso il 72\u00ba Stormo con due NH-500D, seguiti nel maggio 1990 dagli NH-500E che andarono progressivamente a sostituire la flotta di AB-47 nei compiti di velivoli scuola per gli elicotteristi di tutte le forze armate, forze di polizia, per i Vigili del Fuoco e per i frequentatori stranieri di altre nazioni. Tuttavia, oltre a tale fondamentale compito addestrativo, questi apparecchi sono capaci di svolgere, nei limiti delle loro dimensioni, anche altri ruoli.\nLa strumentazione comprende 2 radio VHF-AM ART-151 e VHF-AM/FM SRT-651 HQ, un ADF ARG 80, un VOR-ILS-MB ANV 141, un DME 42, una girobussola AN/ASN-75 e un radar altimetro PA 5411. Inoltre \u00e8 presente un interfonico AG-06 e un IFF SIT 421A.\nIl motore \u00e8 un Allison 250 C20B da 420 shp, diminuiti a 375 per aumentare la vita utile e diminuire le sollecitazioni alla trasmissione con rotore principale a 5 pale. Il carrello d'atterraggio \u00e8 dotato di un sistema per l'assorbimento delle sollecitazioni con un ammortizzatore idraulico e un sistema a bracci oscillanti che consente di migliorare le possibilit\u00e0 di sopravvivenza in caso di atterraggi pesanti.\nLa dotazione di carburante \u00e8 costituita da 2 serbatoi flessibili ed auto-stagnanti antiurto sotto il vano di carico per un totale di 234 litri, ma \u00e8 possibile installare nel comparto di carico un altro serbatoio da 190 litri. L'autonomia \u00e8 di 2 ore, pari a circa 450\u00a0km, quasi raddoppiabili con il terzo serbatoio. La velocit\u00e0 arriva a 278\u00a0km/h (150 nodi) e la tangenza a 5280 m.\nLa capacit\u00e0 di trasporto \u00e8 di 4 persone che si dispongono 2 avanti e 2 dietro, con portelli di entrata apribili sottovento e sganciabili in emergenza. Una paratia tagliafuoco separa l'abitacolo dal comparto motore, che \u00e8 sistemato dietro ed \u00e8 dotato di filtri anti-polvere e impianto anti-stallo.\nTra i numerosi accessori presenti vi sono:\nDefender ASW.\nLa versione pi\u00f9 interessante dei Defender di seconda generazione \u00e8 per\u00f2 la 500MD ASW: essa riesce a comprimere in una cellula da meno di 1\u00a0500\u00a0kg al decollo (e la met\u00e0 a vuoto) un intero set di apparati ASW. Notare che la Bell, negli USA, non ha tentato nulla di simile n\u00e9 con il pur pi\u00f9 grande Bell 206, n\u00e9 con la famiglia UH-1 (come invece ha fatto l'Agusta con il AB-212ASW, scelta logica per un'industria che gi\u00e0 produceva le versioni terrestri per esigenze nazionali ed export, e considerando la notevole taglia della macchina).\nVenduto alla Spagna e a Taiwan, questo elicottero, solitamente verniciato di blu, ha un MAD AN/ASRQ-81 filabile sotto la fusoliera, un radar con portata strumentale di 275\u00a0km montato nel muso, in un cupolino, due siluri antisommergibile Mk 46 o i pi\u00f9 vecchi ma leggeri Mk44 , anche se normalmente solo uno \u00e8 trasportato a bordo. Si tratta di una macchina limitata, ma che consente, a qualunque nave di una certa dimensione di disporre di un velivolo ragionevolmente efficiente e che consenta di esplorare oltre l'orizzonte radar, attaccando bersagli subacquei con siluri ASW e localizzare navi per fornire dati sul lancio dei missili antinave da parte dell'unit\u00e0 madre. Essi sono entrati in servizio in Spagna e Taiwan, in quest'ultima con i vecchi cacciatorpediniere della classe Gearing aggiornati.\nI vari modelli Defender si sono fregiati nel tempo della denominazione di McDonnell Douglas, perch\u00e9 il 6 gennaio 1984, tale ditta acquist\u00f2 il settore elicotteri della Hughes, che aveva in produzione all'epoca sia il Model 500 che l'Apache.\nVersioni.\nColorazione.\nIn termini di colorazione, nei servizi militari si \u00e8 passati attraverso innumerevoli combinazioni: dal blu dei tipi navali, al grigio scuro uniforme degli elicotteri in Vietnam, al grigio-verde scuro delle macchine in servizio in Italia, al grigio-giallo chiaro dei velivoli nei contesti tropicali. \nLe Special Forces, che hanno adottato praticamente tutte le versioni del piccolo elicottero Hughes, li hanno dipinti in nero, perch\u00e9 normalmente operano di notte, con apposite strumentazioni. In genere sono disarmati ma non mancano velivoli equipaggiati con sistemi d'arma sofisticati, mentre la capacit\u00e0 di trasporto, lungi dall'essere ottimale, fa s\u00ec che spesso i team imbarcati trovino alloggio sui carrelli d'atterraggio. Il nome in codice \u00e8 \"little bird\""}
{"id": "536130", "revid": "770813", "url": "https://it.wikipedia.org/wiki?curid=536130", "title": "Bell 206", "text": "Bell 206 \u00e8 una famiglia di elicotteri mono e biturbina con rotore a due pale, principalmente utilizzati da facoltose persone per viaggi d'affari, sviluppata dall'azienda statunitense Bell Helicopter Textron dalla fine degli anni sessanta fino al 2017. Il primo Bell 206 fu originariamente sviluppato per il programma \"Light Observation Helicopter\" dell'United States Army, ma non si aggiudic\u00f2 il contratto. La Bell riprogett\u00f2 la struttura modificandola per ospitare cinque posti e la commercializz\u00f2 con successo sul mercato civile con il nome \"Bell 206A JetRanger\". Il nuovo modello venne selezionato anche dall'esercito statunitense, che gli assegn\u00f2 la denominazione OH-58 Kiowa. La Bell svilupp\u00f2 un'ulteriore versione a sette posti, cui diede il nome di \"LongRanger\" e che fu in seguito offerta anche in versione a due motori con il nome \"TwinRanger\".\nIn Italia la versione JetRanger venne prodotta su licenza dall'Agusta con la denominazione Agusta-Bell AB206.\nStoria.\nNell'ottobre 1961 la United States Army emise una specifica (RFP) per la fornitura di un elicottero leggero da ricognizione (Light Observation Helicopter \u2013 LOH). Al concorso risposero con un proprio progetto 12 aziende del settore tra le quali Fairchild-Hiller, Hughes Tool Co. Aircraft Division e la Bell che present\u00f2 il Model 206, selezionato dalla commissione per passare dalla fase progettuale a quella successiva ed al quale venne assegnata la denominazione ufficiale YHO-4A.\nLa Bell nel 1962 realizz\u00f2 5 prototipi da fornire alla U.S. Army per test di valutazione durante i quali i collaudatori giudicarono il modello sottopotenziato, un problema che probabilmente lo estromise dal concorso in quanto il loro YOH-4A non risult\u00f2 tra i progetti che passarono alla fase successiva. In seguito la Bell tent\u00f2 di introdurre il loro modello sul mercato civile riscuotendo per\u00f2 scarso interesse da parte dei potenziali acquirenti. A seguito di una ricerca di mercato si scopr\u00ec che questo era dovuto principalmente all'aspetto, poco gradito al pubblico, per cui incaricarono l'ufficio progetti di ridisegnare la parte anteriore della fusoliera in modo che risultasse esteticamente pi\u00f9 elegante. Il modello cos\u00ec modificato assunse la linea che conserva tuttora e la nuova denominazione Model 206A JetRanger, conquistando il successo commerciale e diventando capostipite di una serie di modelli e sviluppi altrettanto fortunati.\nSviluppo.\n206L LongRanger.\nIl 206L LongRanger \u00e8 una versione allungata che ha aumentato la capacit\u00e0 dagli originali 5 posti delle versioni 206A e 206B ai 7 di questo modello, ottenuto con l'allungamento di 762 mm (30 in) della fusoliera e consentendo l'inserimento di due nuovi posti affiancati tra la fila di sedili anteriori e posteriori. Dal 1975, anno della sua introduzione, venne prodotto in pi\u00f9 di 1\u00a0000 esemplari nelle sue varie versioni disponibili. Nel 1981 ne venne realizzata una versione militare denominata 206L \"TexasRanger\". La propulsione era affidata ad un turboalbero Allison 250-C20B, il britannico Rolls-Royce Model 250 realizzato su licenza, passato dal 250-C20B della versione iniziale alle pi\u00f9 potenti 250-C28 che equipaggiava la 206L-1 e 250-C30P da 490 shp installato nei successivi 206L-3 e 206L-4.\nNel 2007 la Bell ha annunciato un programma atto ad aggiornare i 206L-1 ed L-3 allo standard L-4, ridenominando i due modelli 206L-1+ ed L-3+, i quali differiscono per un irrobustimento generale della struttura, una nuova trave di coda, un gruppo di trasmissione migliorato e motori aggiornati alle ultime specifiche. Questo ha portato dei miglioramenti in termini di prestazioni incrementando il valore di peso massimo al decollo di 300 lb.\nGemini ST e TwinRanger.\nIl primo sviluppo verso un nuovo modello basato sul 206 risale alla met\u00e0 degli anni ottanta. Denominato Bell 400 TwinRanger rimase per\u00f2 allo stadio di prototipo e non entr\u00f2 mai in produzione.\nNel 1989, la Tridair Helicopters inizi\u00f2 lo sviluppo di una versione biturbina del LongRanger. Denominato Gemini ST. Il prototipo vol\u00f2 per la prima volta il 16 gennaio 1991. La certificazione FAA pubblicata il novembre successivo riguardava la conversione dai LongRanger 206L-1, L-3 ed L-4 alle specifiche Gemini ST. A met\u00e0 del 1994 al Gemini ST venne concessa la prima certificazione come \"Single/Twin aircraft\", che gli consente di operare sia come mono che come biturbina in tutte le fasi di volo.\nIl Bell 206LT TwinRanger era un nuovo modello sviluppato dal 206L-4, equivalente al Tridair Gemini ST e del quale vennero prodotti, dal gennaio 1994 alla fine del 1997, solamente 13 esemplari. Il TwinRanger venne sostituito nella gamma dal nuovo Bell 427.\n407.\nDerivato dal Model 206, il Bell 407 ed il suo corrispondente militare OH-58D, utilizzava un nuovo tipo di rotore a 4 pale, che abbinava un incremento nelle prestazioni con la riduzione delle vibrazioni e del rumore. Il previsto sviluppo del 407, denominato Bell 417, rimase alla fase di prototipo e non ebbe un seguito commerciale.\nStoria operativa.\nIl JetRanger, introdotto sul mercato civile nel 1967, venne aggiornato tre volte, ma il suo aspetto rimase sostanzialmente invariato. Nel 1971 venne introdotto il primo modello aggiornato, il 206B \"JetRanger II, sostituito nel 1977 dal 206B-3 \"JetRanger III, che si distingueva per l'adozione di un nuovo rotore di coda e di una motorizzazione pi\u00f9 potente.\nNegli Stati Uniti \u00e8 un modello molto popolare e riconosciuto grazie al suo intenso utilizzo nei servizi giornalistici sulle condizioni del traffico.\nLa U.S. Army, che gli diede la denominazione OH-50 Kiowa, lo selezion\u00f2 per impiegarlo sostanzialmente nello stesso ruolo civile, mentre United States Navy, Marines, e United States Coast Guard usano una particolare versione 206, denominata TH-57 Sea Ranger, nella scuola di volo di NAS Whiting Field. La versione denominata TH-67 Creek viene impiegata dalla U.S. Army come addestratore per piloti elicotteristi. Il 206 LongRanger, al contrario del pi\u00f9 corto JetRanger, grazie alle sue dimensioni \u00e8 impiegato normalmente nel servizio di elisoccorso.\nNei piani di volo la designazione ICAO per JetRanger e LongRanger \u00e8 B06.\nIl 24 gennaio 2008 la Bell ha annunciato la sospensione della produzione del 206B-3 al termine dell'evasione degli ordini, prevista nel 2010.\nPrimati.\nIl Bell 206 detiene il primato di essere il primo elicottero ad aver effettuato il giro del mondo nel 1983 ai comandi dell'uomo d'affari australiano Dick Smith, impresa riuscita grazie al rifornimento effettuato in mare aperto tramite l'appontaggio su navi container.\nUtilizzatori.\nDi seguito \u00e8 riportata una lista con i maggiori operatori di questo elicottero"}
{"id": "536132", "revid": "729019", "url": "https://it.wikipedia.org/wiki?curid=536132", "title": "PZL P.11", "text": "Il PZL P.11 fu un aereo da caccia, monomotore, monoposto e monoplano ad ala alta in configurazione a \"gabbiano\", prodotto dall'azienda polacca Pa\u0144stwowe Zak\u0142ady Lotnicze (PZL) negli anni trenta del XX secolo. Fu il principale velivolo da caccia in forza alle Polskie Lotnictwo Wojskowe, l'aeronautica militare polacca, fino al 1\u00ba settembre 1939, data dello scoppio della seconda guerra mondiale.\nStoria del progetto.\nNel 1930 il Departament Aeronautyki Ministerstwa Spraw Wojskowych, tradotto dal polacco Dipartimento aeronautico del Ministero per gli affari militari, emise una specifica per la fornitura di un nuovo caccia che sostituisse i precedenti P.7.\nLa PZL incaric\u00f2 nuovamente l'ingegnere Zygmunt Pu\u0142awski, gi\u00e0 autore dei progetti dei caccia P.1, P.6, P.7 e P.8 che svilupp\u00f2 una variante del P.7 basata su una motorizzazione pi\u00f9 potente e su alcune innovazioni tecnologiche, oltre che riproducendo il suo design oramai diventato caratteristico dei precedenti lavori. Dopo che l'ingegner Pulawski, era rimasto ucciso in un incidente aereo, il 21 marzo 1931, il lavoro di progettazione del caccia P.11 venne portato a termine dall'ingegner Wsiewo\u0142od Jakimiuk.\nIl primo prototipo, designato P.11/I, venne portato in volo per la prima volta nell'agosto 1931 dal collaudatore Boles\u0142aw Orli\u0144ski. Ad esso fecero seguito ulteriori tre prototipi che adottarono alcune leggere modifiche, i P.11/II, P.11/III e P.11/IV. Il primo prototipo, pilotato da Orli\u0144ski, partecip\u00f2 all'International Fighter Show di Istanbul risultando vincitore nella varie competizioni in cui fu impegnato. L'aereo si rivel\u00f2 superiore ai contemporanei caccia Curtiss Hawk II, Dewoitine D.53 e Smolik S-31 ivi presenti. Il primo risultato ottenuto fu l'interesse della Romania all'acquisto di 60 aerei da riprodurre su licenza. In seguito il primo prototipo venne venduto al Portogallo che era interessato all'acquisizione dei caccia.\nIl secondo prototipo P.11/II, dotato di propulsore radiale Bristol Mercury IVA azionante un'elica bipala Chauvi\u00e9re, vol\u00f2 per la prima volta nel dicembre 1931, raggiungendo una velocit\u00e0 massima di 346\u00a0km/h. Nel giugno 1932 la casa motoristica francese Gnome et Rh\u00f4ne offr\u00ec alla PZL il proprio propulsore 9Kcr Mistral da accoppiarsi alla cellula prodotta dalla PZL per offrire l'eventuale velivolo risultante all'Arm\u00e9e de l'air. Nell'agosto dello stesso anno i primi due prototipi (P.11/I e P.11/II) parteciparono al 3\u00ba Raduno Internazionale dell'Aviazione da Caccia tenutosi sull'aeroporto di Zurigo, Svizzera. Il P.11/I fu portato in volo dal capitano Kazimierz Kuzian, mentre il secondo dal tenente Jerzy Bajan. L'aereo di Bajan fece registrare una velocit\u00e0 massima di 310\u00a0km/h e risult\u00f2 superiore ai concorrenti Hawker Fury, Fairey Firefly, Bristol Bulldog, Fokker D.VI e Dewoitine D.27. Al suo ritorno in patria il PZL P.11/II venne dotato del motore Gnome-Rh\u00f4ne 9K Mistral. Intanto l'abboccamento tra l'industria polacca e quella francese diede luogo, in seguito, alla costruzione del prototipo PZL P.24. Il secondo prototipo, dopo aver partecipato al XII Salon International de l'Air di Parigi comp\u00ec senza successo un breve ciclo di valutazione sulla base di Alver\u00e7a, in vista dell'adozione di questo modello da parte dell'aviazione portoghese. In seguito il velivolo venne consegnato allo Squadron da addestramento presso l'Aviation Technical Training Centre (C.T.W.L) di Bydgoszcz. Il 23 giugno 1936, dopo un volo di trasferimento da Bydgoszcz all'aeroporto di Varsavia-Mokotow l'aereo, ai cui comandi vi era il pilota Anthony Gosiewski, rimase gravemente danneggiato in fase di atterraggio.\nNel frattempo era stato completato il terzo prototipo, designato PZL P.11/III, che comp\u00ec le prove di volo nella primavera del 1933. In quell'anno venne trasportato negli Stati Uniti d'America per partecipare alle National Air Races tenutesi a Cleveland. L'aereo, equipaggiato con un propulsore Bristol Mercury IVA da 555 CV, venne pilotato in gara dal tenente Jerzy Kossowski. Nonostante la sapiente esibizione in volo del pilota polacco, e malgrado il velivolo facesse registrare la pi\u00f9 alta velocit\u00e0 massima ottenuta tra tutti gli aerei presenti, al PZL P.11/III non venne assegnato alcun riconoscimento. Al suo ritorno in Polonia l'aereo sub\u00ec alcune modifiche: venne montato un cappuccio sul bordo anteriore del collettore di scarico del motore e installato l'armamento basato su due mitragliatrici Vickers Mod. F calibro 7,7\u00a0mm (che nella successiva produzione di serie furono adattate all'uso di cartucce calibro 7,92 mm). La dotazione complessiva delle due mitragliatrici era pari a 700 cartucce (350 per arma). Il velivolo cos\u00ec modificato divenne la base per la prima versione di serie, designata P.11a, e motorizzata con un radiale Bristol Mercury IVS2, raffreddato ad aria, da 575 hp. Questa versione, da molte fonti considerata di preserie, fu ordinata in 50 esemplari dalla Lotnictwo Wojskowe.\nTecnica.\nCaccia monoplano ad ala alta a gabbiano di costruzione interamente metallica. La fusoliera con struttura metallica e rivestimento in lega leggera, aveva sezione circolare. Il castello motore era costituito da un anello in duralluminio irrigidito da angolari a L ed il motore era montato su tamponi antivibratori di tipo \u201cLord\u201d. L'impianto del carburante comprendeva un serbatoio principale sganciabile da 213 litri, installato posteriormente alla paratia parafiamma, in fusoliera, ed un serbatoio supplementare a gravit\u00e0 nella seminala sinistra. Le semiali erano di costruzione metallica, su due longheroni con sezione a doppio T: il rivestimento era in lega leggera ondulata. Di analoga costruzione erano gli impennaggi e gli alettoni. L'attacco ala-fusoliera era in acciaio, ed era vincolato alla parte superiore della prima e seconda ordinata di fusoliera: ogni seminala, con profili notevolmente sottili all'attacco con la fusoliera ed all'estremit\u00e0, e relativamente spessa invece in corrispondenza del gomito, era inoltre vincolata da due montanti paralleli in duralluminio\nIl carrello di atterraggio, di disegno originale, consisteva in due gambe a V collegate alla fusoliera e dotate di ammortizzatori oleopneumatici; entrambe le gambe erano rinforzate con tiranti d'acciaio.\nL'abitacolo del pilota era aperto e protetto da un parabrezza in plexiglas. Gli strumenti di navigazione e del motore erano di produzione polacca, ad eccezione della bussola giroscopica tedesca. Su circa un terzo degli esemplari costruiti venne montato un apparato radio tipo Philips N2L/MR/T di produzione nazionale.\nL'armamento consisteva in due mitragliatrici P.V.W. Vz 37 calibro 7,92 mm sincronizzate, sui fianchi della fusoliera con dotazione di 500 colpi per arma. Su circa un terzo degli esemplari costruiti vennero installate nell'ala due ulteriori mitragliatrici P.V.W. Vz 37 calibro 7,92\u00a0mm con dotazione di 300 colpi per arma.\nImpiego operativo.\nLa prima variante ordinata dalla forza aerea polacca fu la P.11a, considerato un modello intermedio, realizzato in un totale di 30 esemplari. Sostanzialmente molto simile al PZL P.7, se ne differenziava soprattutto per l'adozione del pi\u00f9 potente motore radiale Mercury IV S2, il britannico Bristol Mercury prodotto su licenza in Polonia, capace di erogare una potenza di 575 hp (429 kW). Le consegne alla Lotnictwo Wojskowe dei primi caccia P.11a, andati in produzione nella primavera del 1934, avvennero a partire dalla fine dell'estate di quell'anno. Il primo reparto ad essere equipaggiato fu la 111\u00aa Eskadra Mysliwska basata a Varsavia, cui segu\u00ec immediatamente il riequipaggiamento di altre due unit\u00e0, entrambe basate nei dintorni della capitale.\nNel 1934 vol\u00f2 per la prima volta il quarto prototipo, designato P.11/IV. L'aereo disponeva di un propulsore Gn\u00f4me-et-Rh\u00f4ne 9Krde da 575\u00a0CV e ruotino di coda, e venne esibito al XII Salon International de l'Air di Parigi svoltosi quell'anno. Da esso deriv\u00f2 la successiva versione di serie, designata P.11c, concepita nel tentativo di migliorare la visibilit\u00e0 ottenibile dal pilota nella cabina di pilotaggio. Ci\u00f2 venne realizzato abbassando il castello motore e spostando il posto di pilotaggio verso l'alto ed all'indietro. Furono ridisegnate sia la carlinga che la coda, e venne creato lo spazio per installare due mitragliatrici supplementari nelle ali.\nLa versione P.11c ottenne un ordine dalla Lotnictwo Wojskowe per 175 esemplari (matricole da 8.2 a 8.176), realizzati in due serie tra il 1934 ed il 1936. La prima serie di 50 velivoli era equipaggiata con il motore radiale Bristol Mercury IV S2 da 600\u00a0hp (447\u00a0kW), mentre i rimanenti 125 ebbero il Bristol Mercury VI S2 da 630\u00a0hp (470\u00a0kW), entrambi realizzati su licenza in Polonia. Sugli esemplari costruiti vennero introdotte alcune modifiche all'attacco tra ala e fusoliera, all'impennaggio di coda, ed inoltre furono installati pneumatici a bassa pressione per il decollo da campi improvvisati. Le mitragliatrici vennero dotate di sistema pneumatico di riarmo, e gli aerei furono dotati attacchi subalari per quattro bombe da 12,5\u00a0kg. Queste modifiche portarono, per\u00f2, ad un aumento di peso della cellula pari ad 84\u00a0kg. Le prime consegne ai reparti della versione P.11c avvennero alla fine del 1934.\nTale limitata produzione pu\u00f2, ora, apparire una scelta irresponsabile da parte del governo polacco, l'aviazione dell'Armata Rossa disponeva gi\u00e0 allora di migliaia di aerei, mentre la Germania conduceva un riarmo aeronautico su una scala che, a quel tempo, non aveva alcun precedente. Le officine PZL di Varsavia potevano produrre almeno 10 caccia al mese. Tuttavia, il comando della Lotnictwo Wojskowe stava ancora studiando i diversi concetti di impiego dei caccia e dei bombardieri, mentre gli uffici di progettazione polacchi avevano allora in fase di sviluppo progetti molto avanzati. Per ottimizzare ed incrementare la produzione del caccia P.11 la PZL attiv\u00f2 una linea di montaggio situata presso il nuovo stabilimento WP2 di Mielec, cos\u00ec che la capacit\u00e0 costruttiva della ditta arriv\u00f2 a 25 velivoli al mese.\nA partire dalla met\u00e0 del 1935 tutti e quattro i reggimenti da caccia della Lotnictwo Wojskowe erano equipaggiati con i PZL P.11a/c, soprannominati \"Jedenastka\" (piccolo undici). Quasi tutti i precedenti caccia PZL P.7 furono relegati all'addestramento presso le scuole di volo. L'entrata in servizio del nuovo aereo fu sorprendentemente facile, non si verific\u00f2 alcun incidente di rilievo fino al marzo 1936. L'aereo perdonava facilmente gli errori dei giovani piloti, che lo soprannominarono \u201cPulavchak\u201d. Durante le grandi manovre del 1937 un pilota volando a bassa quota colp\u00ec con le ruote del carrello un pagliaio. L'aereo si rovesci\u00f2 e cadde al suolo. Il pilota, che non era trattenuto al suo posto dalle cinture di sicurezza, venne sbalzato fuori dalla carlinga atterrando sulla paglia, e riportando fortunatamente ferite di poco conto.\nIn quegli anni l'aeronautica polacca condusse con il P.11 un'intensa attivit\u00e0 sperimentale. Nel 1936 furono collaudati gli sci Shomanskogo per l'impiego da terreni innevati, e sorprendentemente l'aereo si rivel\u00f2 pi\u00f9 veloce con gli sci che con il carrello a ruote. Probabilmente ci\u00f2 era dovuto alla particolare forma degli sci in questione, che favorivano la penetrazione aerodinamica. Vennero compiuti anche tentativi per adattare l'aereo al bombardamento in picchiata, ma gli esperimenti rimasero senza seguito per lo scarso carico bellico trasportato dal caccia. Nel 1937 venne sperimentato un apparato radio di produzione nazionale, dotato di antenna a filo, tipo Philips N2L/MR/T. L'accesso per manutenzione all'apparato radio, ed alle batterie di alimentazione, avveniva tramite un portello situato sul lato sinistro dell'aereo. Tale apparato venne installato retroattivamente su circa un terzo degli esemplari costruiti. L'armamento iniziale, che consisteva in due mitragliatrici P.V.W. VZ 37 cal. 7,92\u00a0mm sincronizzate sui fianchi della fusoliera con dotazione di 500 colpi per arma, fu subito reputato scarso dal comando dell'aviazione militare. Su circa un terzo degli esemplari costruiti furono installate nell'ala due ulteriori mitragliatrici P.V.W. Vz 37 cal. 7,92\u00a0mm con dotazione di 300 colpi per arma.\nA partire dalla seconda met\u00e0 degli anni trenta il caccia P.11 divenne suo malgrado protagonista di alcuni scontri di frontiera sui confini con Lituania, Prussia Orientale, Cecoslovacchia ed URSS.\nNell'agosto del 1936 un caccia P.11 pilotato dal tenente Urbanowicz attacco, nella zona di frontiera con l'Unione Sovietica, un biplano da ricognizione Polikarpov R-5. Inizialmente il pilota cerc\u00f2 di costringere il ricognitore ad atterrare, sparando raffiche di mitragliatrice davanti al muso del velivolo sovietico. Ma quando quest'ultimo incominci\u00f2 a rispondere al fuoco il pilota polacco, in ottemperanza degli ordini ricevuti, apr\u00ec il fuoco contro l'aereo sovietico abbattendolo. Nel marzo 1939 un caccia P.11, pilotato dal tenente Zvonek, sorprese all'interno dello spazio aereo polacco un gruppo di bombardieri sovietici scortati da un caccia. Il pilota polacco attacc\u00f2 di sorpresa la formazione sovietica, riuscendo ad abbattere il caccia. A partire dall'aprile dello stesso anno la Luftwaffe intensific\u00f2 i voli clandestini di ricognizione sul territorio polacco. I piloti dei caccia P.11 tentarono di abbattere qualcuno degli intrusi portandosi in quota e rimanendo in attesa degli aerei spia. Quando ne avvistavano qualcuno si gettavano in picchiata, avendo il favore della quota, alla massima velocit\u00e0 nel tentativo di abbattere l'intruso. Purtroppo tale sforzo non diede alcun risultato, nessun ricognitore tedesco venne mai abbattuto o danneggiato.\nContro la crescente minaccia rappresentata dal massiccio riarmo tedesco, e per tutelarsi contro i lunghi ritardi del programma relativo al nuovo caccia monoplano PZL.50 Jastrz\u0105b, venne provvisoriamente sviluppata una nuova versione designata P.11g Kobuz. Questo modello disponeva del potente motore radiale Bristol Mercury VIII, raffreddato ad aria, erogante 835 CV. Il propulsore Bristol Mercury VIII prometteva di spingere il P.11g Kobuz ad una velocit\u00e0 massima di oltre 420\u00a0km/h, e disponeva, finalmente, di un abitacolo chiuso (derivato da quello del caccia PZL P.24). Il prototipo vol\u00f2 per la prima volta poco prima dello scoppio della Seconda Guerra Mondiale, nell'agosto del 1939, ma la velocit\u00e0 massima registrata fu di 390\u00a0km/h, troppo bassa per confrontarsi efficacemente con i caccia tedeschi in servizio a quell'epoca. Nonostante tutto la Lotnictwo Wojskowe ordin\u00f2 urgentemente 90 aerei di questa versione da prodursi, in tre serie di trenta, sia negli stabilimenti della PZL che in quelli della P.W.S. Le consegne dei nuovi caccia furono previste per i primi mesi del 1940.\nLa seconda guerra mondiale.\nAlle 4.45 del 1\u00ba settembre 1939 la Germania attacc\u00f2 la Polonia (Operazione Fall Weiss), ed i caccia PZL P.11 risultarono di gran lunga superati sia dai caccia monomotori Messerschmitt Bf 109E che dai bimotori Messerschmitt Bf 110 Zerstorer della Luftwaffe. In particolare i Messerschmitt Bf 109E surclassavano in velocit\u00e0 il caccia polacco di ben 185\u00a0km/h. L'aereo polacco aveva una potenza di fuoco assolutamente inadeguata, il 70% degli aerei in servizio erano dotati solamente di due mitragliatrici P.V.W. Vz 37 da 7,92 mm (ed i piloti preferirono spesso questa versione a quella armata con quattro mitragliatrici, affermando che il peso supplementare riduceva le prestazioni dell'aereo, specialmente il rateo di salita). Comunque il P.11 risultava molto robusto e maneggevole, ed inoltre la sua corta corsa di decollo facilitava le operazioni dai campi d'aviazione improvvisati, ma il pilota non disponeva di alcuna corazzatura di protezione.\nAllo scoppio delle ostilit\u00e0 le squadriglie da caccia furono subito pesantemente impegnate riportando, nei primi tre giorni di combattimento, 60 vittorie contro 46 perdite tra P.11 e P.7. \nNelle mani di piloti determinati, potevano infliggere pesanti perdite a formazioni di bombardieri tedeschi privi di scorta. Il 2 settembre, nove PZL P-11C della 142 \"Eskadra Toru\u0144sk\" (142\u00aa Squadriglia di Toru\u0144), guidati dal maggiore Lesnievski, intercettarono due formazioni di Dornier Do 217, rispettivamente di sette e nove bimotori, sul fiume Vistula.\nAttaccando frontalmente, i piloti polacchi riuscirono ad abbattere sette Dornier, due accreditati al tenente Stanislaw Skalski (che sarebbe diventato il maggior asso polacco nonch\u00e9 il primo asso alleato della seconda guerra mondiale), senza subire alcuna perdita.\nNel corso dei combattimenti il caccia si dimostr\u00f2 una macchina versatile, riuscendo anche ad effettuare missioni di ricognizione tattica e collegamento, ma ben presto la qualit\u00e0 e la quantit\u00e0 dei velivoli tedeschi ebbe ragione in pochi giorni della resistenza polacca. Dei 166 caccia di tutti i tipi schierati all'inizio della guerra, 116 furono persi in volo e una cinquantina espatriarono in Romania. Le perdite umane furono incredibilmente basse, con 12 piloti deceduti, 15 feriti e 7 dispersi (pari al 15% del personale volante).\nDa notare che un pilota, il Lt. Henryk Szczesny, si aggiudic\u00f2 due abbattimenti volando a bordo del prototipo PZL P.11g Kobuz, mentre difendeva il campo d'aviazione di Wielick. In tutta la campagna di settembre i caccia P.11 operarono in condizioni molto difficili, senza installazioni di riparo, e con rifornimenti di parti di ricambio assolutamente inadeguate (tutto il materiale disponibile risultava vecchio di 3 o 5 anni). Nonostante tutte queste avversit\u00e0 i piloti reclamarono 120 abbattimenti, inclusi 10 Bf 109 e 13 Bf 110. Per conto risultavano distrutti in combattimento 97 P.11.\nIl 17 settembre l'Armata Rossa attacc\u00f2 lungo il confine ovest agendo, in pratica, da supporto alle operazioni della Wehrmacht. In quel settore le forze armate polacche, completamente impegnate contro i tedeschi, poterono offrire solo una trascurabile resistenza. L'aviazione polacca disponibile in quell'area era sufficiente solo per l'esplorazione delle aree di frontiera, e neanche dappertutto. I pochi caccia P.11 presenti cercarono il combattimento contro gli aerei dell'Armata Rossa, ed avvennero numerosi, ma piccoli, scontri con i velivoli sovietici. Secondo i dati polacchi in questo settore venne abbattuto un Polikarpov R-5 (dal tenente Kos) nei pressi di Nadvirna e danneggiati due caccia Polikarpov I-16 (dal tenente Zatorskii) a Rokitno, nei pressi della frontiera. Le relazioni sovietiche hanno sempre negato queste perdite. \u00c8 possibile che un caccia P-11, pilotato da Zatorskii, con il pilota ferito si sia schiantato al suolo durante un atterraggio d'emergenza.\nPoco dopo mezzogiorno del 17 settembre il comandante dell'aviazione polacca diede l'ordine di evacuare tutto il materiale superstite in Romania. Il governo pensava di riuscire a trasferire i velivoli rimasti indenni in Francia, in vista della ripresa delle operazioni aeree a fianco degli Alleati. I velivoli dovevano concentrarsi presso un campo d'aviazione situato a \u010cernivci. Almeno 36 caccia P-11 (32 P.11c e 10 P.11a) si portarono su quell'aeroporto, ma gli aerei furono incamerati dall'aviazione rumena.\nGermania.\nDopo la capitolazione polacca i tedeschi si impadronirono di numerosi caccia P.7 e P.11. La stragrande maggioranza di questi erano stati abbandonati, durante la ritirata gravemente danneggiati sugli aeroporti. Qualche esemplare fu riparato e destinato ad operazioni di collegamento, o di addestramento.\nLettonia.\nL'aviazione lettone si impossess\u00f2 di un caccia PZL P. 11, che era stato evacuato dalla Polonia il 17 settembre 1939. Quando i sovietici invasero la Lituania catturarono il velivolo.\nPortogallo.\nNell'aprile del 1932 il primo prototipo P.11/I venne mostrato ad una delegazione dell'aviazione militare portoghese, che si dimostr\u00f2 disponibile ad acquistare la licenza di produzione del nuovo velivolo. All'inizio del mese di agosto dello stesso anno il Capt. Kazimierz Kuzian trasfer\u00ec in volo il caccia dall'aeroporto di Zurigo-Dubendorf (Svizzera) a quello di Lisbona. L\u00ec l'aereo venne acquistato dal governo portoghese per la somma di 160.000 zloty. Dopo aver partecipato al XII Salon International de l'Air di Parigi il secondo prototipo PZL P.11/II comp\u00ec in Portogallo un breve ciclo di valutazione in vista dell'adozione di questo modello da parte dell'aviazione portoghese (Arma da Aeron\u00e1utica Militar). Purtroppo ci\u00f2 non si realizz\u00f2 mai.\nRomania.\nNel 1931 la For\u021bele Aeriene Regale ale Rom\u00e2niei doveva rimpiazzare gli obsoleti caccia Bl\u00e9riot-SPAD S.61 e Fokker D.XI allora in servizio presso i reparti. Per questa eventualit\u00e0 la I.A.R. aveva realizzato un proprio caccia designato IAR CV-11, ma tale progetto venne annullato nel settembre del 1931.\nDopo che il prototipo PZL P.11/I, pilotato dal collaudatore Boleslaw Orlinski, aveva partecipato in quell'anno all'International Fighter Show di Istanbul, risultando vincitore nella varie competizioni in cui fu impegnato, vi fu l'immediato interesse del governo rumeno per l'acquisto di 60 aerei, da realizzarsi su licenza presso la fabbrica I.A.R.\nIl secondo prototipo PZL P.11/II dotato di motore di Gn\u00f4me-Rh\u00f4ne 9 Krse da 595 CV, divenne il progenitore della versione P.11b destinata espressamente alla Romania. L'accordo per la vendita del caccia P.11 fu finalizzato il 24 aprile 1933, e la priorit\u00e0 fu data all'adempimento di quest'ordine, anche a discapito della consegne alla Lotnictwo Wojskowe. L'ordine riguardava 50 velivoli (matricole da 7.4 a 7.52) da costruirsi direttamente presso la fabbrica PZL, con la designazione P.11b. Gli aerei erano dotati di propulsore IAR K.9 (Gn\u00f4me-Rh\u00f4ne 9Ksrd Mistral da 550\u00a0CV prodotto su licenza) e strumentazione di origine rumena. I primi venti aerei consegnati non ebbero il nuovo collettore di scarico schermato e la nuova capottatura motore, e furono designati P.11b-K. I successivi trenta dotati di tutte le modifiche furono localmente designati P.11b-L.\nI primi 10 aerei furono inviati, smontati, agli stabilimenti IAR di Bra\u0219ov (Bucarest nel giugno 1934 e qui avvenne il loro riassemblaggio, seguito dal personale della PZL perch\u00e9 la IAR mancava dell'esperienza necessaria alla costruzione di velivoli completamente metallici. Gli aerei rimontati furono personalmente collaudati dal capitano Boles\u0142aw Orli\u0144ski, e le consegne dei primi velivoli all'aviazione rumena cominciarono a partire dal 1935. Il prototipo della successiva versione P.11f, equipaggiato con propulsore radiale Gn\u00f4me-Rh\u00f4ne 9 Krds, venne consegnato alla Romania che acquis\u00ec gratuitamente la licenza di produzione grazie al precedente ordine. Le previsioni iniziali prevedevano la produzione di 150 caccia P.11f entro la fine del 1935, ma la fabbrica I.A.R., tra il 1935 e il 1937, complet\u00f2 solo 95 velivoli, che furono consegnati tra il 1936 ed il 1938.\nIl 17 settembre 1939 il Capo di Stato Maggiore della Lotnictwo Wojskowe diede l'ordine di evacuare tutti i velivoli verso i paesi neutrali pi\u00f9 vicini, possibilmente la Romania. Infatti il governo polacco sperava poi di trasferire questi aerei in Francia per continuare la lotta a fianco degli Alleati. Oltre 300 aerei polacchi, di tutte le categorie, trovarono rifugio in Romania. La maggior parte dei P.11 in servizio nell'aviazione polacca erano rimasti distrutti nei combattimenti di settembre, ma almeno 32 caccia (32 P.11c e 10 P.11a) riuscirono a raggiungere l'aeroporto rumeno di Chernivtsi (ora in Ucraina). Questi velivoli, per\u00f2, furono incamerati dall'aviazione rumena. A causa della loro obsolescenza gli aerei, che risultavano molto usurati dai combattimenti precedenti, non furono utilizzati operativamente. Un piccolo numero di caccia (23 P.11c e 3 P.11a), dopo le opportune riparazioni, venne immesso in servizio ed utilizzato per l'addestramento, mentre il resto venne smantellato per ricavarne pezzi di ricambio. Dal maggio 1941 i caccia P-11f incominciarono ad utilizzare mitragliatrici a tiro rapido FN-Browning e rastrelliere per le bombe fino a 12\u00a0kg. Questo processo di modernizzazione venne completato entro la fine dell'anno. \u00c8 interessante notare che, per aumentare la capacit\u00e0 del velivolo come aereo da attacco, era intenzione rumena di armare l'aereo con lanciagranate per ordigni del peso di 2-3\u00a0kg. Nessuna informazione su questo progetto \u00e8 nota.\nQuando, il 22 giugno 1941, la Romania dichiar\u00f2 guerra all'Unione Sovietica l'aeronautica rumena allineava in servizio circa 153 esemplari nelle versioni P.11b, P.11f, P.11\u00aae P.11c inquadrati nel 3\u00ba Stormo da Caccia (comandante colonnello Anton Marasescu), dipendente dalla 2\u00aa Regione Aerea, che disponeva dei seguenti reparti::\nI caccia P.11 parteciparono ai combattimenti per l'occupazione della Moldavia e a quelli presso la periferia di Odessa. Entro il 18 agosto il 3\u00ba Stormo Caccia aveva a disposizione solo 24 velivoli pronti al combattimento, gli altri erano andati persi in azione o per incidenti. Questo processo di modernizzazione venne completato entro la fine dell'anno. Dopo l'occupazione di Odessa, nell'ottobre del 1941, il 3\u00ba Stormo Caccia venne rimpatriato per essere riequipaggiato. Dei 56 aerei a sua disposizione prima dello scoppio della guerra, erano andati irrimediabilmente persi 18 P.11f e due P.11c, per lo pi\u00f9 abbattuti dai cannoni antiaerei. Nei primi mesi del 1942 tre squadroni di caccia P.11 furono trasferiti sotto il comando dell'aviazione navale, e altri tre al sistema di difesa aerea. Il primo prevedeva la copertura aerea per i convogli in viaggio dal porto rumeno di Odessa. I tre Squadron furono dislocati rispettivamente a Tiraspol, Odessa ed Akkerman. I velivoli dei tre squadroni destinati alla Difesa aerea vennero sparsi in diverse citt\u00e0, tra cui 46\u00b0 Squadron fu destinato alla difesa aerea della capitale Bucarest. Dalla met\u00e0 del 1942 entrambi i gruppi vennero riarmati con nuovi caccia di produzione nazionale IAR.80. In seguito gli aerei superstiti furono relegati al ruolo di addestratori. Alla met\u00e0 del 1944 tutti i P.11 in servizio vennero equipaggiati con lanciabombe di piccolo calibro e spediti in tutta fretta sulla linea di combattimento nel tentativo di fermare la furiosa offensiva sovietica che di l\u00ec a poco avrebbe costretto la Romania a chiedere l'armistizio agli Alleati. Dopo l'agosto 1944 gli aerei superstiti vennero riconvertiti al ruolo di addestratori rimanendo in servizio fino alla fine del 1945, quando furono radiati e rapidamente demoliti.\nUnione Sovietica.\nAlcuni caccia PZL P.11 vennero catturati dall'Armata Rossa durante le operazioni di occupazione della Polonia, nel settembre 1939. Secondo fonti polacche uno dei velivoli era quello del tenente Vroblevskogo atterrato il 18 settembre, per un guasto al motore, vicino a Kamenetz-Podolsk e rimasto seriamente danneggiato. Sugli aeroporti della Polonia orientale l'Armata Rossa requis\u00ec numerosi velivoli. In particolare una relazione stilata il 20 settembre riporta la cifra di 40 velivoli sequestrati nella zona di Tarnopol-Chertkov. Gli agenti segreti sovietici rimasero molto sorpresi di scoprire che il principale caccia polacco, il PZL P.11, era obsoleto. Essi batterono costantemente i campi di aviazione occupati alla ricerca dei pi\u00f9 moderni PZL P.50 o PZL P.24, ma non ne trovarono perch\u00e9 l'aeronautica polacca non ne dispose mai. Rinvennero molti P.11, ma pi\u00f9 spesso i vecchi PZL P.7 (sembra pi\u00f9 di due dozzine, per lo pi\u00f9 riparabili).\nDopo la contabilizzazione definitiva, nel distretto militare di Kiev furono individuato quattro P.11 tutti non operativi. Nel maggio 1940, a seguito di un ordine espresso venuto da Mosca, il velivoli inutili e di nessun valore bellico vennero rottamati per il recupero dei metalli non ferrosi. La Voenno-vozdu\u0161nye sily non effettu\u00f2 alcun test di volo n\u00e9 impieg\u00f2 operativamente i P.11 catturati, a differenza di altri tipi di aerei polacchi. Il 17 giugno 1940 l'Armata Rossa invase la Lettonia, e cattur\u00f2 un caccia PZL P.11 che era stato incamerato dall'aviazione lettone dopo essere fuggito dalla Polonia. Anche questo velivolo non ebbe alcun uso.\nUngheria.\nL'aviazione magiara si impossess\u00f2 di un caccia PZL P. 11a arrivato dalla Polonia il 23 settembre 1939. L'aereo pilotato dal maggiore Eugeniusz Wyrwicki, e con a bordo anche il tenente colonnello Izycki, atterr\u00f2 nell'aeroporto vicino alla citt\u00e0 di Hajd\u00fab\u00f6sz\u00f6rm\u00e9ny. Successivamente Wyrwicki trasfer\u00ec in volo l'aereo presso l'aeroporto di Debrecen, l\u00ec il velivolo fu requisito dalla MKL e ricevette la matricola militare G-191. La Magyar Kir\u00e1lyi Honv\u00e9d L\u00e9gier\u0151 us\u00f2 il velivolo come addestratore per tutto il 1940, poi il caccia fu ceduto all'Universit\u00e0 Tecnologica di Budapest (ricevendo l'immatricolazione civile HA-NBN). L'aereo venne utilizzato per l'addestramento primario ed il traino alianti fino all'autunno del 1944, quando in seguito all'invasione sovietica and\u00f2 distrutto.\nEvoluzioni e varianti.\nDal PZL P.11 venne sviluppato nel 1934 un nuovo aereo da caccia, il P.24, che tuttavia non entr\u00f2 mai in servizio nell'aeronautica polacca, venendo esportato con successo in Turchia, Bulgaria, Grecia e Romania.\nIl PZL.50 Jastrz\u0105b (sparviero), un caccia monoplano ad ala bassa, avrebbe dovuto essere il successore del P.11 ma i tagli alle spese militari imposero un rallentamento del programma, che caus\u00f2 notevoli ritardi nell'industrializzazione del velivolo. Nel tentativo di supplire ai ritardi delPZL.50 Jastrz\u0105b venne sviluppata la versione PZL P.11g Kobuz.\nEsemplari attualmente esistenti.\nIl solo esemplare di P.11 giunto sino ai nostri giorni \u00e8 il P.11c esposto presso il Museo dell'aviazione polacca (Muzeum Lotnictwa Polskiego w Krakowie) sito a Cracovia, Polonia."}
{"id": "536133", "revid": "60765", "url": "https://it.wikipedia.org/wiki?curid=536133", "title": "Evolvente", "text": ""}
{"id": "536136", "revid": "770813", "url": "https://it.wikipedia.org/wiki?curid=536136", "title": "Pilatus PC-9", "text": "Il Pilatus PC-9 \u00e8 un aereo da addestramento prodotto dall'azienda svizzera Pilatus Flugzeugwerke AG. Ultimo sviluppo di una lunga serie, \u00e8 un velivolo monomotore a turboelica, biposto, ad ala bassa e con un abitacolo a bolla, ad alte prestazioni (velocit\u00e0 massima di oltre 500\u00a0km/h) e che ha ottenuto nel tempo un ottimo successo commerciale.\nAssieme al brasiliano Embraer EMB 312 Tucano rappresenta l'ultima evoluzione di addestratori leggeri a elica come lo statunitense Beechcraft T-34 Mentor e l'italiano SIAI-Marchetti SF-260.\nStoria del progetto.\nIl PC-9 venne progettato per la necessit\u00e0 di sviluppare un velivolo di prestazioni superiori da offrire al mercato e da affiancare alla gamma di modelli allora in produzione. Evoluzione pi\u00f9 potente del PC-7, il PC-9 pur mantenendone l'impostazione e l'aspetto condivideva ben poco della struttura del precedente modello. Tra le altre migliorie, era caratterizzato da una cabina di pilotaggio di maggiori dimensioni e dotata di seggiolini eiettabili e l'adozione di un aerofreno in posizione ventrale.\nIl programma di sviluppo del PC-9 venne iniziato ufficialmente nel 1982. Sebbene alcuni elementi aerodinamici vennero precedentemente testati su un PC-7 nel 1982 e nel 1983, il primo prototipo del PC-9 venne portato in volo per la prima volta il 7 maggio 1984. Un secondo prototipo vol\u00f2 il 20 luglio dello stesso anno, dotato dello standard di strumentazione elettronica di bordo prevista per la produzione e praticamente in configurazione di preserie.\nLa certificazione venne ottenuta nel settembre 1985, troppo tardi per competere con la richiesta di fornitura di un addestratore da parte della britannica Royal Air Force, la quale dichiar\u00f2 vincitore lo Short Tucano, versione britannica costruita su licenza del brasiliano Embraer EMB 312 Tucano. Tuttavia, grazie alle operazioni di marketing che condivideva con la British Aerospace durante il concorso riusc\u00ec ad ottenere un primo ordine di fornitura da parte dell'Arabia Saudita.\nSuccessivamente venne scelto come addestratore per il concorso americano Joint Primary Aircraft Training System o JPATS, indetto per l'adozione di un moderno aereo da addestramento, con un contratto stipulato con la Raytheon Aircraft Company (ora Hawker Beechcraft) per la produzione su licenza di centinaia di esemplari denominati T-6 Texan II.\nImpiego operativo.\nIl primo PC-9 di produzione di serie assegnato alla Royal Australian Air Force venne portato in volo il 19 maggio 1987, al quale fu assegnata la denominazione australiana PC-9/A.\nLa compagnia aerea tedesca Condor Flugdienst usa 10 esemplari nella versione aereo da traino."}
{"id": "536137", "revid": "114501676", "url": "https://it.wikipedia.org/wiki?curid=536137", "title": "Albi di Akim", "text": "Albi della serie \"Akim\", pubblicati in Italia dal 1950 al 1967 e ripresi poi tra il 1976 e il 1983 dalle case editrici italiane Altamira e Quadrifoglio.\nAKIM il figlio della jungla - albo Gioiello - prima serie a strisce (1950-1951).\nSerie pubblicata settimanalmente dal 10 febbraio 1950 (n. 1) al 28 dicembre 1951 (n. 99) in formato a striscia singola (cm 16,7x7,9) a 32 pagine in bianco e nero.\nAKIM il figlio della jungla - albo Gioiello - seconda serie a strisce (1952-1967).\nSerie pubblicata settimanalmente dal 3 gennaio 1952 (n. 1) al 31 marzo 1967 (n. 795) in formato a striscia singola (cm 16,7x7,9) a 32 pagine in bianco e nero dal n. 1 al n. 291 e a 40 pagine dal n. 292 al n. 795. In appendice comparivano storie di Dix (dal n. 292 al n. 330), Rajmu (dal n. 331 al n. 420), Billy, il piccolo trombettiere (dal n. 421 al n. 486), Fulgor (dal n. 487 al n. 646), Aquila Rossa (dal n. 647 al n. 795) e vari racconti.\nSupplementi ad \"Albo Gioiello\".\nSono stati pubblicati cinque numeri come supplemento alla serie regolare.\nAkim Gigante.\nQuesta serie ristampa le strisce pubblicate nelle due serie di \"AKIM il figlio della jungla - albo Gioiello\" integrandole con storie inedite in un formato spillato simile ai bonellidi.\nAkim - Editrice Altamira (1976-1980).\nSerie di 48 numeri pubblicata mensilmente in formato bonellide (16x21 cm) dal 96 pagine in bianco e nero, dall'editrice Altamira dal Giugno 1976 al Maggio 1980. Il primo numero \u00e8 una storia inedita mentre le altre sono storie realizzate per il mercato francese e tradotte in italiano, scritte da Roberto Renzi e disegnate da Augusto Pedrazza e Pini Segna (da n.44 a n.46 e n.48).\nAKIM - Editrice Quadrifoglio (1980-1983).\nDal Giugno 1980 (n.49) al Luglio 1983 (n.84) la serie viene pubblicata dalle Edizioni Quadrifoglio."}
{"id": "536138", "revid": "729019", "url": "https://it.wikipedia.org/wiki?curid=536138", "title": "Bell 47", "text": "Il Bell 47 \u00e8 stato il primo elicottero certificato per uso civile l'8 marzo 1946. Fu progettato prevalentemente da Arthur M. Young che lavor\u00f2 con la Bell Helicopters a partire dal 1941. Ne sono stati prodotti pi\u00f9 di 5600 esemplari fino al 1974, compresi 1200 costruiti su licenza dalla Agusta in Italia dove venne denominato AB-47, 239 in Giappone e 239 nel Regno Unito.\nStoria.\nIl Bell 47 divenne operativo con le forze armate statunitensi dal 1946 e fu impiegato in diverse versioni e con diversi nomi per trenta anni. Nella guerra di Corea (1950-1953) fu denominato con nomenclatura militare H-13 Sioux dall'United States Army e con questo nome venne diffusamente conosciuto durante la lunga carriera.\nIl Bell 47 \u00e8 stato selezionato come elicottero da addestramento basico dalle forze armate di molti paesi, tra cui l'Italia.\nDescrizione tecnica.\nI primi modelli del Bell 47 erano realizzati con configurazioni molto diverse tra loro, variando \ntra esemplari con cabine aperte o chiuse o con carrello a 4 ruote. Il modello pi\u00f9 comune, il \n47G introdotto nel 1953 divenne il pi\u00f9 noto nella sua configurazione con il cockpit \nracchiuso in una grande bolla in plexiglas e con la struttura scoperta realizzata con tubi \nsaldati, serbatoi di carburante esterni e a sbalzo e carrello a pattino. In seguito le successive versioni 47H e 47J Ranger vennero dotate di una cabina chiusa e di una trave di coda carenata.\nI motori erano i Franklin o Lycoming a pistoni \na cilindri orizzontali contrapposti da 200 fino a 305 hp (da 150 a 230 kW).\nL'equipaggio poteva essere di 2 o 4.\nNel 2005 vi erano ancora esemplari in attivit\u00e0 come elicotteri scuola o per uso agricolo.\nVarianti.\nDati estratti da: The Complete Encyclopedia of World Aircraft.\nIl Bell 47 nelle Forze Armate Italiane.\nAgli inizi degli anni cinquanta l'elicottero Bell 47 inizi\u00f2 ad essere costruito su licenza in Italia dalla societ\u00e0 Agusta che, fino ad allora, era stata coinvolta prevalentemente nella produzione di motociclette. Il primo AB 47G prodotto in Italia inizi\u00f2 le prove di collaudo il 22 maggio 1954 e nel 1956 la produzione era arrivata a dieci esemplari al mese. In precedenza il ministero dell'agricoltura e delle foreste aveva acquistato due Bell 47-D, impiegandoli nel 1949 in Sardegna in una campagna antimalarica La versione dell'AB 47G realizzata su licenza dall'Agusta riproponeva la configurazione con la bolla di plexiglas anteriore e fusoliera a traliccio con tubi metallici a vista. L'elicottero, chiamato affettuosamente \u201cGigetto\u201d dagli equipaggi italiani, ha servito nell'Aeronautica Militare Italiana, nell'Aviazione Leggera dell'Esercito, nella Marina Militare, nell'Arma dei Carabinieri, nella Guardia di Finanza e nel Corpo dei Vigili del Fuoco.\nEsercito.\nL'Esercito Italiano ricevette i suoi primi elicotteri AB-47G2 nel 1956 e nello stesso anno, a Casarsa della Delizia, in provincia di Udine, veniva inaugurato ufficialmente il Reparto Sperimentale Elicotteri, che nel 1958, con l'arrivo degli AB-47J divenne la prima unit\u00e0 operativa su ala rotante dell'Aviazione Leggera dell'Esercito con il nome di 1\u00ba Reparto Elicotteri dell'Aviazione Leggera dell'Esercito. Gli ultimi esemplari di AB 47 vennero radiati dall'Esercito nel 1984.\nAeronautica Militare.\nL'Aeronautica Militare ricevette i suoi primi AB 47 alla fine del 1954, immettendoli in servizio presso il Reparto Addestramento Elicotteri, costituito il 1\u00ba febbraio 1953 presso l'aeroporto di Roma-Urbe. Il reparto venne trasferito nella primavera del 1955 al Centro Elicotteri dell'Aeronautica Militare di Frosinone evolvendosi nella Scuola Volo Elicotteri, occupandosi dell'addestramento degli equipaggi anche delle altre Forze Armate e Corpi dello Stato.\nAccanto all'AB 47G2, la variante pi\u00f9 diffusa, venne sviluppato l'AB 47G3 \u201cSuper Alpino\u201d, espressamente sviluppato dall'Agusta per l'impiego in alta montagna.\nGli ultimi AB 47G2 che operavano presso la Scuola Volo Elicotteri, che dal 1985 aveva assunto la nuova denominazione di 72\u00ba Stormo, sono stati progressivamente sostituiti con i Breda Nardi Hughes NH-500E e radiati agli inizi degli anni novanta.\nMarina Militare.\nLa storia dell'AB-47 nella Marina Militare Italiana nel luglio del 1953 quando venne eretta a bordo del \"Garibaldi\" una piattaforma per elicotteri su cui un elicottero |Bell 47G effettu\u00f2 nel golfo di Gaeta una serie di prove di appontaggio e decollo. L'esito positivo di queste prove port\u00f2 ad un'ordinazione di tre di questi elicotteri all'Agusta da parte della Marina Militare, passati poi a sette, mentre un primo gruppo di specialisti venne inviato alle scuole dell'Aeronautica Militare per il conseguimento delle relative specializzazioni.\nNel 1956 venne varata una legge che limitava il monopolio dell'Aeronautica Militare ai soli velivoli ad ala fissa con peso superiore ai 1.500 chili, consentendo alla Marina Militare di costituire una propria componente aerea elicotteristica autonoma.\nIl 1\u00ba agosto 1956 venne attivato sull'eliporto di Augusta Terrevecchie, presso l'area della attuale base navale, il 1\u00ba Gruppo Elicotteri della Marina Militare (1\u00b0 GRUPELICOT) e questa base elicotteristica denominata \"MariEliport\", inquadrando inizialmente tre AB-47G, portati successivamente a sette nel dicembre 1957. Con la sua costituzione \u00e8 iniziata la storia moderna della Aviazione Navale Italiana.\nGli AB-47G poco si adattavano ad un impiego operativo in ambito navale e cos\u00ec nel 1958 arrivarono sei esemplari AB-47J che offrivano un maggiore spazio a bordo e possedevano caratteristiche migliori; in attesa del loro impiego a bordo, vennero inizialmente destinati alle prime sperimentazioni di appontaggio, sia in movimento che da fermo, effettuate impiegando una bettolina ancorata nel porto di Augusta; non potendo imbarcare contemporaneamente sia gli apparati di ricerca che di attacco, vennero realizzati in due differenti configurazioni, una di ricerca con un apparato sonar per la scoperta dei sommergibili, ed una di attacco armata con un siluro Mk 44 ad autoguida acustica. Il 15 agosto 1959 il 1\u00ba Gruppo Elicotteri venne dislocato a Catania Fontanarossa e il 24 ottobre 1961 un elicottero AB-47J effettu\u00f2 il primo appontaggio su una nave italiana la fregata Luigi Rizzo.\nNel gennaio 1962, nell'ambito del Mutual Defense Assistance Program, vennero consegnati i primi tre AB-47J3, che iniziarono ad entrare in servizio a partire dal settembre 1962, per un totale di 20 macchine, che rappresentavano una versione potenziata della precedente in virt\u00f9 di una maggiore potenza del motore ed una maggiore altezza dei pattini, in modo da poter collocare in maniera pi\u00f9 appropriata le apparecchiature di bordo e nello stesso tempo trasportare un maggiore carico utile; la soluzione adottata permise a ciascun elicottero la conduzione autonoma della lotta antisommergibile, essendo in grado di assolvere sia la ricerca, sia l'attacco di eventuali sommergibili nemici. Nel corso degli anni sessanta gli AB-47J3 vennero imbarcati a bordo delle unit\u00e0 della classe \u201cBergamini\u201d.\nCon l'entrata in servizio, a partire dal 1964, degli elicotteri Agusta Bell AB-204AS, macchine di medie dimensioni e di caratteristiche superiori, gli AB 47 vennero progressivamente dismessi dalla Marina Militare e vennero ceduti ai Carabinieri, uscendo del tutto di scena dalla componente elicotteristica della Marina Militare nel 1972"}
{"id": "536139", "revid": "307923", "url": "https://it.wikipedia.org/wiki?curid=536139", "title": "Fisiopatologia della riproduzione", "text": "La fisiopatologia della riproduzione umana \u00e8 una scienza che studia i processi biologici che sottendono la salute riproduttiva della coppia e, pi\u00f9 in particolare, dei loro organi riproduttivi, e delle patologie ad essi correlati.\nEssa coglie i disturbi di tali processi, quando generati da malfunzioni o da tratti di degenerazione d'organo o apparato. Tratta questi disturbi con strumenti medici o chirurgici che mirano al recupero della funzione, o alla rigenerazione del tratto degenerato.\nLa fisiopatologia riproduttiva si occupa di ogni malattia, disturbo e problema clinico ginecologico ed ostetrico, ma con un profilo di intervento mirato esattamente e prevalentemente alla causa del disturbo e non solo al suo effetto. &lt;br&gt;\nEssa si occupa di temi di \"Chirurgia Speciale Pelvica\", prediligendo interventi chirurgici conservativi ed in soli casi di assoluta necessit\u00e0 demolitori, privilegiando approcci endoscopici.\nEssa si occupa dei problemi della endometriosi, del dolore mestruale e pelvico, dei sanguinamenti uterini abnormi, della abortivit\u00e0 spontanea e ricorrente, della sterilit\u00e0 di coppia, della procreazione medicalmente assistita, dei disturbi del ciclo mestruale in epoca adolescenziale, riproduttiva e perimenopausale. Si occupa inoltre di temi di contraccezione e di genetica preconcezionale, preimpianto-embrionale, e preconcezionale in genere."}
{"id": "536140", "revid": "1305772", "url": "https://it.wikipedia.org/wiki?curid=536140", "title": "Bianco Natale", "text": ""}
{"id": "536141", "revid": "1522738", "url": "https://it.wikipedia.org/wiki?curid=536141", "title": "Armi della Terra di Mezzo", "text": "Questo \u00e8 un elenco delle armi utilizzate nelle opere di J. R. R. Tolkien. La maggior parte di queste compaiono nei racconti \"Lo Hobbit\", \"Il Signore degli Anelli\" e \"Il Silmarillion\", che costituiscono il \"corpus\" principale delle opere dello scrittore ambientate nell'universo immaginario di Arda e della Terra di Mezzo. Trattandosi di un'ambientazione high fantasy, le armi e le armature si basano su modelli reali tardo antichi e alto medievali, quali spade, archi, lance, cotte di maglia e scudi.\nLe stesse armi vengono riprese, a volte con radicali modifiche, negli adattamenti dei libri, e in particolare nelle trilogie cinematografiche de \"Il Signore degli Anelli\" e de \"Lo Hobbit\".\nArmi uniche.\nSpade e pugnali.\nAnglachel.\nAnglachel \u00e8 una spada forgiata dall'elfo scuro E\u00f6l ne \"Il Silmarillion\" usando come materiale un nuovo metallo di sua produzione, il galvorn, estratto da un meteorite, e ceduta poi al re Thingol come prezzo per rimanere nella sua foresta, il Nan Elmoth. Thingol la dona al suo vassallo Beleg quando questi parte per cercare di convincere T\u00farin a ritornare con lui nel Doriath; in quest'occasione la moglie del re, Melian profetizza: \u00abVi \u00e8 malizia in questa spada. Il nero cuore del fabbro vi risiede ancora. Non amer\u00e0 la mano che la impugna, n\u00e9 rimarr\u00e0 con te a lungo\u00bb. La spada, infatti, sembra essere dotata quasi di vita propria, e, come molte opere di artigianato delle saghe tolkeniane, contiene parte dell'essere del forgiatore. Beleg utilizza Anglachel per cercare di liberare T\u00farin, che era stato preso prigioniero dagli orchi ed era svenuto, dai suoi lacci; tuttavia la lama gli scivola, ferendo T\u00farin. Quest'ultimo, riscossosi all'improvviso, non riconosce Beleg, e lo uccide con Anglachel, un errore fatale che rimpianger\u00e0 a lungo.\nT\u00farin fa poi ritorno alla sua patria, il Nargothrond, e qui Anglachel, che nel frattempo \u00e8 divenuta nera, viene riforgiata dagli esperti fabbri elfici e ribattezzata Gurthang (\"Ferro di morte\"). Gli orchi e gli elfi soprannominano la spada \"Mormegil\" (\"La spada nera\"). T\u00farin successivamente uccide grazie alla spada il drago Glaurung, ma quando poco dopo scopre che sua moglie era in realt\u00e0 sua sorella, si suicida per l'orrore, gettandosi disperato sulla sua stessa arma, la quale gli risponde con voce umana, acconsentendo di finirlo alla svelta. La spada si spezza e viene sepolta nel tumulo dell'eroe, dove rimarr\u00e0 per sempre.\nAngrist.\nAngrist (sindarin per \"Tagliaferro\") \u00e8 un pugnale forgiato dal rinomato fabbro elfico Telchar, appartenuto a Curufin. \u00c8 cos\u00ec affilato e potente da non poter essere tenuto nel fodero. Ne \"Il Silmarillion\" viene sottratto a Curufin da Beren, il quale lo usa per svellere uno dei Silmaril dalla corona di Morgoth; quando Beren cerca di impadronirsi anche delle altre due gemme, la lama si spezza e una scheggia raggiunge Morgoth sulla guancia, svegliandolo. Beren abbandona quindi il pugnale, che da allora non sar\u00e0 pi\u00f9 utilizzato.\nAnguirel.\nAnguirel \u00e8 la spada sorella di Anglachel, e praticamente identica a essa nell'aspetto e nelle propriet\u00e0 fisiche. Ne \"Il Simarillion\" viene sottratta al fabbro E\u00f6l dal figlio Maeglin, quando questi scappa con la madre Aredhel per dirigersi a Gondolin.\nAranr\u00fath.\nAranr\u00fath (\"Collera del re\") \u00e8 la spada del re Thingol ne \"Il Silmarillion\". Dopo la sua morte passa nelle mani dei re di N\u00famenor, discendenti dello stesso.\nGlamdring.\nGlamdring \u00e8 una spada forgiata per il re Turgon nella Prima Era. Smarrita per migliaia di anni, viene rinvenuta da Gandalf insieme a Pungolo e Orcrist nella tana dei troll ne \"Lo Hobbit\". Lo stregone decide di tenerla per s\u00e9 ed essa lo accompagna anche negli eventi de \"Il Signore degli Anelli\". Il nome sindarin Glamdring viene tradotto \"Battinemici\", e gli orchi ne \"Lo Hobbit\" chiamano la spada spregiativamente \"Martello\". Glamdring, insieme alla gemella Orcrist, \u00e8 descritta ne \"Lo Hobbit\" come corredata da splendidi foderi e con l'impugnatura riccamente decorata da gioielli. Nei \"Racconti incompiuti\", una delle note alla storia di Tuor recita che la spada di Turgon era \"...bianca ed oro...in un fodero d'avorio...\", che potrebbe essere un riferimento a Glamdring.\nCome tutte le spade forgiate dagli elfi, Glamdring risplende di luce bianco-azzurrina quando ci sono orchi nelle vicinanze, tuttavia questo particolare \u00e8 stato omesso negli adattamenti cinematografici \"Il Signore degli Anelli\" e \"Lo Hobbit\". Nei film la spada appare a guisa di foglia lanceolata, con la guardia istoriata di rune in lingua elfica che recitano: \"Turgon aran Gondolin tortha, gar a matha i vegil Glamdring, G\u00fbd Daedheloth, Dam an Glamhoth\", ovvero \"Turgon il re di Gondolin tiene, possiede e impugna la spada Glamdring, Nemica del regno di Morgoth, Martello degli Orchi\".\nG\u00fathwin\u00eb.\nG\u00fathwin\u00eb (in inglese antico \"Amica della battaglia\") \u00e8 la spada di \u00c9omer ne \"Il Signore degli Anelli\", che il guerriero utilizza nella battaglia del Fosso di Helm.\nHerugrim.\nHerugrim \u00e8 la spada di re Th\u00e9oden ne \"Il Signore degli Anelli\". Caduto sotto l'influsso malefico del suo servitore, il sovrano l'affida a Grima, il quale, con la scusa di tenerla al sicuro, la nasconde per lasciarla ad arrugginire. La spada viene poi rispolverata quando Gandalf guarisce Th\u00e9oden.\nLame dei tumuli.\nLe lame dei tumuli sono pugnali o spade corte forgiate nel reame di Arnor verso la met\u00e0 della Terza Era. Ne \"Il Signore degli Anelli\" vengono ritrovate dagli hobbit Frodo, Sam, Merry e Pipino nel tumulo di uno spettro, e Tom Bombadil le affida loro perch\u00e9 le usino come arma nel loro viaggio. La spada di Frodo si rompe nel confronto col Nazg\u00fbl sulle rive del fiume vicino a Gran Burrone, e viene rimpiazzata da Pungolo. Sam, Merry e Pipino, invece, conservano le loro. La lama di Merry ha un ruolo fondamentale nella battaglia dei Campi del Pelennor, in quanto riesce a ferire il re stregone di Angmar, dando a \u00c9owyn la possibilit\u00e0 di ucciderlo.\nLe lame dei tumuli sono descritte come di colore rossastro, con iscrizioni in caratteri risplendenti nella lingua di N\u00famenor. Non arrugginiscono mai, finch\u00e9 sono tenute nei loro foderi, e sono tutte corredate di \"incantesimi esiziali per Mordor\".\nNarsil.\nNarsil \u00e8 la spada di re Elendil. Viene forgiata durante la Prima Era dal nano Telchar. Il nome in sindarin contiene gli elementi \"nar\", \"fuoco\", e \"thil\", \"luce bianca\", in riferimento al Sole e alla Luna. \u00c8 ispirata alla leggendaria spada di re Art\u00f9 Excalibur. Le caratteristiche di essere stata forgiata da un nano e di risplendere di luce la accomunano invece alla spada della mitologia norrena Tyrfing.\nElendil utilizza Narsil durante l'assedio di Barad-d\u00fbr e, una volta ucciso da Sauron, quest'ultimo mette il piede sulla lama, rompendola. Suo figlio Isildur ne prende un frammento e lo utilizza per staccare l'Unico Anello dalla mano di Sauron. In ricordo della vittoria, Isildur conserver\u00e0 i due frammenti dell'arma. Dopo l'assassinio di Isildur all'inizio della Terza Era, i frammenti sono portati da Ohtar, scudiero di Isildur, a Gran Burrone, dove era accudito il figlio minore di Isildur, Valandil. I frammenti di Narsil saranno da allora uno dei cimeli dei re di Arnor, e dopo la scomparsa del Regno del Nord, rimangono come eredit\u00e0 dei raminghi.\nNel 3019 T. E. Narsil viene riforgiata a Gran Burrone col nome di And\u00faril (sindarin per \"Fiamma dell'Ovest\") per l'erede di Isildur, Aragorn. Boromir, figlio del Sovrintendente di Gondor, giunge a Gran Burrone in tempo per il Consiglio di Elrond a causa del sogno profetico di suo fratello Faramir, nel quale gli era stato comandato di \"cercare la Lama che fu spezzata\". Aragorn porta con s\u00e9 la spada durante il suo viaggio verso sud come membro della Compagnia dell'Anello, e la utilizza spesso per avvalorare la sua identit\u00e0 regale. Quando H\u00e1ma gli chiede di lasciare le armi fuori Meduseld, egli \u00e8 estremamente riluttante, dicendo che normalmente deporrebbe qualsiasi arma \"se portassi ora qualsiasi spada che non fosse And\u00faril\". In seguito se ne serve per ottenere il comando dell'armata dei morti.\nNella trilogia cinematografica \"Il Signore degli Anelli\", Narsil \u00e8 spezzata non in due ma in diversi frammenti, conservati come reliquie a Gran Burrone, e non viene riforgiata fino agli eventi de \"Il ritorno del re\", quando Arwen convince Elrond a rimodellarla dai frammenti rimasti e a portarla ad Aragorn. Nel film, inoltre, Narsil non \u00e8 una spada, ma piuttosto ha la forma allungata di uno spadone a due mani, e presenta un singolare pomo cavo alla fine dell'impugnatura, decorato con rune elfiche che recitano:\n\"Narsil essenya, macil meletya, telchar carn\u00e9ron navrotess\u00eb\", ovvero \"Narsil \u00e8 il mio nome, spada potente, Telchar mi fece a Nogrod\". Sebbene Tolkien scrisse che la lama portava incise delle rune, questa iscrizione \u00e8 un'invenzione degli autori del film.\nOrcrist.\nOrcrist \u00e8 una spada forgiata dai fabbri elfici di Gondolin nel corso della Prima Era. Smarrita per migliaia di anni, viene rinvenuta da Thorin Scudodiquercia insieme a Pungolo e alla spada sorella Glamdring nella tana dei troll ne \"Lo Hobbit\". Il nano decide di tenerla per s\u00e9 ed essa lo accompagna nel resto delle sue avventure. Dopo la sua morte, la spada viene collocata sulla tomba del re. Il nome sindarin Orcrist significa \"Fendiorchi\", gli orchi invece si riferiscono a essa con timore come \"Coltello\".\nCome tutte le spade forgiate dagli elfi, Orcrist risplende di luce bianco-azzurrina quando ci sono orchi nelle vicinanze. Inoltre, sebbene sia descritta come spada gemella di Glamdring, nei film Orcrist ha l'aspetto di una coltella a due mani con la tipica lama ricurva delle armi elfiche.\nPugnale morgul.\nUn pugnale morgul \u00e8 una lama intrisa di magia oscura. A Colle Vento, durante il suo viaggio verso Gran Burrone con l'Anello ne \"Il Signore degli Anelli\", Frodo viene pugnalato con un pugnale morgul dal signore dei Nazg\u00fbl. Un frammento della lama rimane dentro la ferita per diversi giorni, scavandosi lentamente la strada verso il cuore, e minacciando di uccidere l'hobbit, tramutandolo in uno spettro. Elrond riesce a rimuovere la scheggia e sanare la ferita, ma Frodo continuer\u00e0 a soffrire di dolori derivanti dalla lama per tutta la sua permanenza nella Terra di Mezzo. Le propriet\u00e0 curative della pianta athelas riescono a rallentare gli effetti venefici dei pugnali morgul.\nPungolo.\nPungolo (\"Sting\") \u00e8 un pugnale elfico forgiato a Gondolin durante la Prima Era. Viene ritrovato da Bilbo nella caverna dei troll ne \"Lo Hobbit\" insieme alle lame Glamdring e Orcrist. Bench\u00e9 per gli standard di uomini ed elfi sia da considerarsi un pugnale, per i pi\u00f9 piccoli hobbit Pungolo pu\u00f2 essere utilizzato come una vera e propria spada. Il nome \"Pungolo\" viene dato alla spada da Bilbo dopo il suo combattimento coi ragni giganti di Bosco Atro; nelle prime versioni per\u00f2 il nome dato alla spada \u00e8 \"Pungiglione\". Ne \"Il Signore degli Anelli\" Bilbo cede la lama a Frodo appena prima della partenza della Compagnia dell'Anello da Gran Burrone. In seguito Frodo la lascia in eredit\u00e0 a Sam.\nCome tutte le lame elfiche, Pungolo ha la capacit\u00e0 magica di individuare la presenza di orchi nelle vicinanze, risplendendo di luce azzurrina, come quando la Compagnia attraversa le miniere di Moria. Gollum, che \u00e8 apertamente disgustato da qualunque cosa sia stata prodotta dagli elfi, ha paura di Pungolo. Inoltre, Pungolo sembra avere delle peculiari propriet\u00e0 di efficacia contro le ragnatele dei ragni giganti, come Shelob. Frodo infatti nota che quando taglia le tele di Shelob con Pungolo, queste sembrano liquefarsi al contatto con la lama, mentre al contrario Sam scopre che \u00e8 quasi impossibile reciderle con la sua lama dei Tumuli.\nNegli adattamenti cinematografici \"Il Signore degli Anelli\" e \"Lo Hobbit\" Pungolo viene rappresentata con una forma vagamente a foglia e decorata sulla lama con una scritta in sindarin: \"Maegnas aen estar nin dagnir in yngyl im\", ovvero \"Maegnas (\"Pungiglione\" in sindarin) \u00e8 il mio nome e sono il flagello dei ragni\".\nRingil.\nRingil \u00e8 la spada di Fingolfin, alto re dei Noldor ne \"Il Silmarillion\" e \"The Lays of Beleriand\". Si diceva che mordesse come il gelo e scintillasse come ghiaccio. Fingolfin la brandisce contro Morgoth, infliggendogli sette ferite e tagliandogli il piede destro. Tuttavia, Fingolfin viene abbattuto dal signore oscuro, che gli spezza il collo.\nLance.\nAeglos.\nAeglos (o Aiglos) \u00e8 la lancia appartenuta a Gil-galad. Il suo nome in sindarin significa \"punta di ghiaccio\", da \"aeg\", appuntito, e \"los\", ghiaccio. \u00c8 alta nove piedi (circa 2,75 metri); la lama misura due piedi, ossia 60\u00a0cm) ed \u00e8 incisa in filigrana di ottone. Sulla lama \u00e8 incisa in elfico la frase: \"Gil-galad ech vaegannen matha, aith helegnin i orch gostatha; nin ciniel na nguruthos hon essnin istatha: Aiglos\", ovvero \"Gil-galad impugna una lancia ben fatta, l'orco avr\u00e0 timore della mia punta di ghiaccio; quando mi vedr\u00e0, nel terrore della morte conoscer\u00e0 il mio nome: Aiglos\". Dopo la morte di Gil-galad nella battaglia contro Sauron, la lancia venne recuperata da Elrond che la riporta a Gran Burrone, dove venne riposta nella stessa sala in cui sono conservati i frammenti di Narsil.\nArchi e frecce.\nBelthronding e Dailir.\nBelthronding, un arco incantato di tasso nero e Dailir, una freccia infallibile in grado di ritornare sempre indietro, sono due armi appartenenti all'elfo Beleg e citate ne \"Il Silmarillion\" e \"The Lays of Beleriand\".\nFreccia Nera.\nLa Freccia Nera \u00e8 un cimelio della casata di Girion, ereditata da Bard l'Arciere. \u00c8 stata forgiata dal nano Thror, che nel libro \"Lo Hobbit\" \u00e8 il re della Montagna Solitaria. Non \u00e8 noto se abbia propriet\u00e0 magiche, ma Bard afferma di essere sempre riuscito a recuperarla dopo averla utilizzata con successo. Con essa Bard riesce a colpire a morte il drago Smaug quando attacca la Citt\u00e0 del Lago ne \"Lo Hobbit\"; la freccia va poi dispersa insieme al corpo di Smaug nel Lago Lungo.\nNella trilogia cinematografia \"Lo Hobbit\", la Freccia Nera presenta un aspetto ben diverso: ha infatti le dimensioni di una lancia ed \u00e8 concepita per essere scagliata da una balista situata a Dale. Inoltre non si tratta di un artefatto unico, ma un tempo ne esistevano numerose, che sono andate perse o distrutte durante l'attacco di Smaug alla citt\u00e0, salvo una, recuperata e conservata come cimelio di famiglia da Bard.\nFreccia Rossa.\nLa Freccia Rossa \u00e8 il simbolo con cui Gondor chiede aiuto ai suoi alleati in caso di necessit\u00e0. Si tratta di una freccia con delle penne nere, costituite da filamenti di acciaio, e la punta dipinta di rosso. La Freccia Rossa viene menzionata la prima volta, nelle opere di Tolkien, quando Borondir di Gondor insieme a cinque messaggeri cavalcarono verso nord, lungo il corso dell'Anduin, per rintracciare gli antichi alleati di Gondor, gli \u00e9oth\u00e9od, poich\u00e9 Gondor era stata attaccata dagli esterling, nel 2509 della Terza Era. Borondir fu l'unico sopravvissuto della spedizione e consegn\u00f2 la Freccia Rossa al re degli \u00e9oth\u00e9od, Eorl il Giovane.\nNe \"Il Signore degli Anelli\" la Freccia Rossa viene portata a Rohan da Hirgon su richiesta del sovrintendente Denethor. Il re Th\u00e9oden si impegna ad andare in soccorso dell'alleato, ma durante la cavalcata di ritorno verso Minas Tirith Hirgon viene ucciso e la Freccia Rossa non viene riconsegnata, portando Denethor a credere di essere stato abbandonato dai rohirrim. Nella trilogia cinematografica \"Il Signore degli Anelli\", la freccia non appare, infatti sono i fuochi di segnalazione che vengono usati da Gondor per chiedere aiuto a Rohan.\nAsce e martelli.\nAscia di Durin.\nL'Ascia di Durin \u00e8 il massimo cimelio dei nani del popolo di Durin, appartenuta a Durin I, padre di tutti i Lungobarbi.\nRimane a Moria dopo che la colonia viene abbandonata nell'anno 1981 della Terza Era. Nel 2989 \u00e8 ritrovata dalla spedizione guidata da Balin, e perduta nuovamente nel 2994, quando la colonia viene distrutta.\nDramborleg.\nDramborleg \u00e8 la grande ascia usata da Tuor, menzionata nei \"Racconti ritrovati\" e nei \"Racconti incompiuti\". Sembra che riuscisse a muoversi addirittura di sua volont\u00e0, e uccise ben cinque Balrog durante la caduta di Gondolin. Dopo la partenza del suo padrone per l'Ovest, rimane ai suoi discendenti, e diviene cos\u00ec uno dei cimeli della casa regnante di N\u00famenor; va poi perduta durante l'inabissamento dell'isola alla fine della Seconda Era.\nGrond.\nGrond, detto anche Martello degli Inferi, \u00e8 il nome di due armi della Terra di Mezzo. Nella Prima Era ne \"Il Silmarillion\", Grond \u00e8 il martello da guerra di Morgoth, che egli brandisce nel suo duello contro Fingolfin. Ogni volta che il martello colpisce il suolo, forma un vero e proprio cratere, da cui salgono fumo e fiamme. Morgoth riesce a uccidere l'alto re, ma non senza venire ferito ben sette volte.\nNella Terza Era, l'enorme ariete, lungo un centinaio di piedi e con la testa forgiata a forma di lupo, che viene impiegato durante l'assedio di Minas Tirith della battaglia dei Campi del Pelennor ne \"Il Signore degli Anelli\", viene chiamato Grond in onore del martello di Morgoth. Con l'aiuto degli incantesimi che il re negromante di Angmar ha gettato sull'arma durante la sua forgiatura a Mordor, Grond riesce ad abbattere i formidabili cancelli della cittadella. Nella trilogia cinematografica \"Il Signore degli Anelli\", Grond erutta fiamme dalle sue fauci e viene trainato da enormi creature simili a rinoceronti.\nBastoni.\nGli stregoni usano dei bastoni magici attraverso i quali canalizzano il loro potere e creano incantesimi. Vengono anche utilizzati come armi di difesa.\nBastone di Gandalf.\nIl bastone di Gandalf \u00e8 di legno, con una pietra in cima, capace di illuminarsi. Lo utilizza in molte occasioni ne \"Lo Hobbit\" e \"Il Signore degli Anelli\", come sostegno, ma anche come arma, facendo coppia con la spada Glamdring. Il bastone si spezza nello scontro con il Balrog a Moria, quando viene usato per distruggere il ponte di Khazad-d\u00fbm. Dopo la sua rinascita come Gandalf il Bianco, il personaggio \u00e8 dotato di un nuovo bastone, bianco come gli abiti, ispirato alle foglie dell'albero mallorn.\nNegli adattamenti cinematografici Gandalf utilizza cinque bastoni diversi: il primo \u00e8 in legno con una punta a forma di fiamma che perde nello scontro con Sauron ne \"Lo Hobbit\"; il secondo \u00e8 quello di Radagast, che glielo consegna affermando \"ne hai pi\u00f9 bisogno di me\" e che porta anche all'inizio de \"Il Signore degli Anelli\", ma gli viene sottratto a Isengard da Saruman; con il terzo parte da Gran Burrone ed \u00e8 quello che utilizza per illuminare Moria e combattere con il Balrog; lo perde cadendo. Dopo la rinascita utilizza un nuovo bastone bianco che per\u00f2 si spezza ne \"Il ritorno del re\" nello scontro con il re stregone di Angmar. Alla fine lo si vede salpare sulla nave con un nuovo bastone, uguale al precedente.\nBastone di Saruman.\nIl bastone di Saruman viene definito scuro e visibilmente pesante; probabilmente in metallo, visto che Saruman e il suo mentore Aul\u00eb erano esperti di metallurgia. Quando Gandalf caccia Saruman dall'ordine degli istari gli spezza il bastone. Negli adattamenti cinematografici il bastone \u00e8 come viene descritto nei libri, con una pietra sferica in cima.\nBastone di Radagast.\nIl bastone di Radagast non viene mai descritto nei romanzi, anche se dalle parole di Saruman, si presume che tutti e cinque gli stregoni ne abbiano uno. Nella trilogia cinematografica \"Lo Hobbit\" ricorda la forma di un ramo, con un cristallo blu in cima, che lo stregone usa per fare i suoi incantesimi. Lo dona a Gandalf.\nArmi del re stregone di Angmar.\nNe \"La Compagnia dell'Anello\" il re stregone di Angmar porta una normale spada, come gli altri Nazg\u00fbl, oltre alla lama morgul con la quale pugnala Frodo. Ne \"Il ritorno del re\", \u00e8 equipaggiato con una spada che rende fiammeggiante quando fronteggia Gandalf davanti alle porte infrante di Minas Tirith. In seguito, nel suo duello contro \u00c9owyn utilizza una grande mazza (un mazzafrusto nel film).\nArmi generiche.\nSpade.\nLe spade sono le armi pi\u00f9 diffuse nella Terra di Mezzo, soprattutto tra gli elfi e gli uomini. Tra gli elfi, i noldor sono conosciuti per la qualit\u00e0 delle loro spade, solitamente a lama dritta e che brillano di luce quando orchi o altre creature malvagie si trovano nelle vicinanze. Anche i nani sono ottimi fabbri di spade; il nano Telchar, ad esempio, forgia Narsil, la spada di Elendil. In combattimento per\u00f2 non le utilizzano spesso, preferendo ricorrere ad asce. Eccezioni per\u00f2 esistono, come le truppe di D\u00e1in II Piediferro, che ne \"Lo Hobbit\" usano spade corte e scudi, oltre che asce.\nCome descritto nei \"Racconti incompiuti\", i n\u00famen\u00f3reani utilizzano una spada corta denominata eket; Isildur, caduto nella disastrosa imboscata di Campo Gaggiolo, getter\u00e0 via tutte le armi e l'armatura tranne il suo eket. L'arma pi\u00f9 utilizzata dagli orchi \u00e8 altres\u00ec una spada, in particolare si tratta di una scimitarra con una lama ricurva. Molto frequente \u00e8 anche l'uso di lame pi\u00f9 corte, pugnali o coltelli come armi secondarie o di scorta.\nLance.\nLa lancia \u00e8 un'arma comune nella Terra di Mezzo. I vanyar sono famosi per le loro lance; la lancia \u00e8 anche l'arma principale dei cavalieri rohirrim. Saruman usa dei lanceri sia nella battaglia dei guadi dell'Isen sia in quella del Fosso di Helm. Fanno uso di lance anche gli elfi di Bosco Atro nella battaglia dei cinque eserciti, i raminghi della Grigia Compagnia nella battaglia dei Campi del Pelennor, e gli orchi.\nArchi.\nL'arco \u00e8 un'arma diffusa tra gli elfi e gli uomini di diverse ere. Gli elfi utilizzano sia archi lunghi (come nel caso degli elfi del Doriath e di Lothl\u00f3rien) sia corti (nel caso di Legolas e degli elfi di Bosco Atro), fatti di legno. Sembra che i boscaioli ne \"Lo Hobbit\" portino grandi archi, cos\u00ec come gli uruk-hai di Saruman. Nei \"Racconti incompiuti\" si menziona il fatto che i n\u00famen\u00f3reani utilizzano un arco peculiare, fatto di acciaio cavo, assai temuto dai loro nemici.\nAsce.\nLe asce da battaglia sono utilizzate prevalentemente dai nani nelle opere di Tolkien. L'ascia pi\u00f9 famosa \u00e8 l'Ascia di Durin, padre dei nani e primo re di Moria, persa durante il sacco di Moria e ritrovata da Balin durante la ricolonizzazione. Va nuovamente perduta dopo che il Flagello di Durin distrugge la colonia e uccide i nani. Nella trilogia cinematografica \"Il Signore degli Anelli\" il nano Gimli utilizza diverse asce: alcune da lancio, e per il corpo a corpo usa spesso l'ascia bipenne di Balin ritrovata a Moria nella tomba del nano. Fanno uso occasionale di asce anche gli elfi, in particolare i sindar nella Prima Era, gli uomini e gli orchi.\nScudi.\nLa maggior parte dei guerrieri della Terra di Mezzo adotta uno scudo per proteggersi in battaglia, un dettaglio che Tolkien ha ripreso dai suoi studi di storia antica e medievale. Gli scudi della Terra di Mezzo variano grandemente in forme e dimensioni, in base alla razza o al popolo che li produce.\nGli scudi degli elfi sono prodotti in metallo, resistenti ma allo stesso tempo leggeri e maneggevoli. La loro foggia riproduce le forme arboree della natura: quelli usati nella Seconda Era, ad esempio, ricordano foglie allungate e ornate da intagli serpeggianti e sinuosi; le due estremit\u00e0 sono rastremate e appuntite, in modo da poter essere usate in caso di necessit\u00e0 anche come armi da offesa. Gli scudi nanici, invece, erano pi\u00f9 squadrati e tozzi, composti da legno rinforzato con bande di metallo.\nGli scudi prodotti dagli uomini si rifanno principalmente a due stili: gli scudi dei gondoriani, di derivazione n\u00famenoreana, sono forti e massicci, in legno bordato di metallo, e sono rettangolari con il bordo inferiore che si estende a formare una punta, per aumentarne la copertura; quelli dei rohirrim sono anch'essi di legno, ma questo \u00e8 spesso ricoperto da cuoio conciato. Sono inoltre di forma circolare, per non costituire un potenziale pericolo a cavallo e cavaliere durante la cavalcata. Gli scudi degli orchi, infine, sono rozzi, costruiti con materiali di recupero come metalli e legname e messi insieme in maniera rudimentale. A seconda dell'etnia orchesca, possono essere pi\u00f9 o meno elaborati: ad esempio gli scudi portati in guerra dagli eserciti di Sauron e di Saruman sono solidi e forgiati appositamente per la guerra, mentre quelli degli orchi di Moria sono pi\u00f9 raffazzonati, creati con ci\u00f2 che resta del precedente popolo nanico.\nArmature.\nI soldati della Terra di Mezzo utilizzano di solito armature di tipo cotta di maglia o a scaglie. I nani sono famosi per la realizzazione di armature di maglia di eccezionale qualit\u00e0; un esempio per tutti la maglia di mithril indossata da Frodo. Ne \"Il Signore degli Anelli\" gli orchi indossano cotte di maglia di scarsa qualit\u00e0, con anelli radi e malamente congiunti tra loro. Tuttavia, ne \"Il Silmarillion\", Beleg, quando sceglie un'arma nelle armerie di Thingol, scegliendo Anglachel afferma di non aver avuto fino ad allora una lama in grado di competere con le armature degli orchi. Questo fa supporre che la qualit\u00e0 dei prodotti degli orchi sia andata diminuendo col passare del tempo.\nArmi del film.\nArmi uniche.\nHadhafang.\nNella trilogia cinematografica \"Il Signore degli Anelli\", Hadhafang \u00e8 la spada utilizzata da Arwen per difendere Frodo contro i Nazg\u00fbl. La spada e la sua storia non fanno parte del romanzo, e sono stati inventati appositamente per i film. Infatti, siccome nella pellicola il personaggio di Arwen ha una scena d'azione (contrariamente a quanto avviene nel romanzo, dove il suo ruolo \u00e8 ricoperto da Glorfindel), era necessario equipaggiarla con un'arma che avesse una storia e una tradizione alle spalle, come quasi tutte le armi dell'opera originale.\nStando alle fonti ufficiali della trilogia cinematografica, il nome \"Hadhafang\" \u00e8 un neologismo sindarin che significa letteralmente \"Massacra-folla\" e la spada appartenne un tempo alla principessa elfica Idril, che am\u00f2 il mortale Tuor e diede alla luce E\u00e4rendil, il padre di Elrond, che a sua volta \u00e8 il padre di Arwen. Prima della nascita di Arwen, Elrond impugn\u00f2 Hadhafang alla fine della Seconda Era, durante l'Ultima Alleanza, nella grande battaglia contro Sauron alle falde del Monte Fato.\nLa lama dell'arma \u00e8 decorata con delle rune cirth in sindarin che recitano: \"Aen estar Hadhafang i chathol hen, thand arod dan i thang an i arwen\", che tradotto diventa \"Questa lama \u00e8 chiamata Hadhafang, una nobile difesa per una nobile dama, contro schiere di nemici\" in quanto in sindarin \"Arwen\" significa \"donna nobile o regale\". Come tutti gli oggetti di scena della trilogia cinematografica, \u00e8 stata realizzata dalla Weta Workshop.\nArmi generiche.\nBalestre.\nGli uruk-hai utilizzano delle balestre nella battaglia del Fosso di Helm; Tolkien non fa mai menzione di balestre nei suoi libri.\nLhang.\nLa parola lhang indica una spada elfica con un'impugnatura molto lunga e la lama ricurva; \u00e8 stata disegnata e realizzata dagli artigiani della Weta Workshop appositamente per la trilogia cinematografica \"Il Signore degli Anelli\". Come forma, ricorda una spada giapponese di tipo nagamaki."}
{"id": "536148", "revid": "599013", "url": "https://it.wikipedia.org/wiki?curid=536148", "title": "Rhino", "text": ""}
{"id": "536149", "revid": "1305772", "url": "https://it.wikipedia.org/wiki?curid=536149", "title": "Statale Napoleonica", "text": ""}
{"id": "536151", "revid": "767487", "url": "https://it.wikipedia.org/wiki?curid=536151", "title": "Segreti trasparenti", "text": "Segreti trasparenti, pubblicato nel 2004, \u00e8 un album del cantautore Massimo Bubola.\nQuesto album presenta una importante svolta intimistica del cantautore tradizionalmente votato al rock d'oltreoceano, sia nella musica e negli arrangiamenti (il pi\u00f9 delle volte acustici) che nei testi. Lo stile \u00e8 complessivamente ispirato ad omaggio dell'amico De Andr\u00e9, che \u00e8 esplicitamente ricordato nel secondo brano, \"Specialmente in gennaio\" (\u00e8 questo infatti il mese in cui egli \u00e8 scomparso), ma in parte, anche alle black ballads. Il settimo brano \u00e8 invece dedicato al fratello scomparso, per la prima volta rievocato in una canzone. \"Jetta 'a luna\" \u00e8 un brano scritto in dialetto napoletano. Il primo brano \u00e8 duettato con la giovane veronese Elena Vaona.\nTracce.\nTesti e musiche di M.Bubola"}
{"id": "536152", "revid": "599013", "url": "https://it.wikipedia.org/wiki?curid=536152", "title": "Tiger Mask", "text": ""}
{"id": "536153", "revid": "599013", "url": "https://it.wikipedia.org/wiki?curid=536153", "title": "Cimitero delle Fontanelle", "text": "Il cimitero delle Fontanelle (in napoletano \"'e Funtanelle\") \u00e8 un antico cimitero della citt\u00e0 di Napoli, situato in via Fontanelle.\nChiamato in questo modo per la presenza in tempi remoti di fonti d'acqua, il cimitero accoglie circa 40.000 resti di persone, vittime della grande peste del 1656 e del colera del 1836.\nIl cimitero \u00e8 noto anche perch\u00e9 vi si svolgeva un particolare rito, detto il rito delle \"anime pezzentelle\", che prevedeva l'adozione e la sistemazione in cambio di protezione di un cranio (detta \u00abcapuzzella\u00bb), al quale corrispondeva un'anima abbandonata (detta perci\u00f2 \u00abpezzentella\u00bb).\nStoria.\nL'antico ossario si sviluppa per circa 3.000 m2, mentre le dimensioni della cavit\u00e0 sono stimate attorno ai 30.000 m3.\nSi trova all'estremit\u00e0 occidentale del vallone naturale della Sanit\u00e0, uno dei rioni di Napoli pi\u00f9 ricchi di storia e tradizioni, appena fuori dalla citt\u00e0 greco-romana, nella zona scelta per la necropoli pagana e pi\u00f9 tardi per i cimiteri cristiani. Il sito conserva da almeno quattro secoli i resti di chi non poteva permettersi una degna sepoltura e, soprattutto, delle vittime delle grandi epidemie che hanno pi\u00f9 volte colpito la citt\u00e0.\nIn quest'area, situata tra il vallone dei Girolamini a monte e quello dei Vergini a valle, erano dislocate numerose cave di tufo, utilizzate fino al 1600 per reperire il materiale, il tufo, appunto, per costruire la citt\u00e0.\nLo spazio delle cave di tufo fu usato a partire dal 1656, anno della peste, che provoc\u00f2 almeno trecentomila morti, fino all'epidemia di colera del 1836.\nA tali resti si aggiunsero nel tempo anche le ossa provenienti dalle cosiddette \"terresante\" (le sepolture ipogee delle chiese che furono bonificate dopo l'arrivo dei francesi di Gioacchino Murat) e da altri scavi.\nIl canonico ed etnologo Andrea de Jorio, nel 1851 direttore del ritiro di San Raffaele a Materdei, racconta che verso la fine del Settecento tutti quelli che avevano i mezzi lasciavano disposizioni per farsi seppellire nelle chiese. Qui per\u00f2 spesso non vi era pi\u00f9 spazio sufficiente; accadeva, allora, che i becchini, dopo aver finto di aderire alle richieste e aver effettuato la sepoltura, a notte fonda, posto il morto in un sacco, se lo caricassero su una spalla e andassero a riporlo in una delle tante cave di tufo.\nTuttavia, in seguito alla improvvisa inondazione di una di queste gallerie, i resti vennero trascinati all'aperto portando le ossa per le strade. Allora le ossa furono ricomposte nelle grotte, furono costruiti un muro ed un altare ed il luogo rest\u00f2 destinato ad ossario della citt\u00e0.\nSecondo una credenza popolare uno studioso avrebbe contato, alla fine dell'Ottocento, circa otto milioni di ossa di cadaveri rigorosamente anonimi. Oggi si possono contare 40.000 resti, ma si dice che sotto l'attuale piano di calpestio vi siano compresse ossa per almeno quattro metri di profondit\u00e0, ordinatamente disposte, all'epoca, da becchini specializzati.\nNel marzo 1872 il cimitero fu aperto al pubblico e affidato dal Comune al canonico Gaetano Barbati, ritenuto erroneamente parroco di Materdei, il quale, con l'aiuto del Cardinale Sisto Riario Sforza, esegu\u00ec una sistemazione dei resti secondo la tipologia delle ossa (crani, tibie, femori) e organizz\u00f2 a mo' di chiesa provvisoria la prima cava, in attesa che fosse costruito un tempio stabile.\nNegli anni sessanta, gli anni del Concilio Vaticano II, il parroco della chiesa delle Fontanelle Don Vincenzo Scancamarra preoccupato per il feticismo insito nel culto delle \"anime pezzentelle\" chiese consiglio all'arcivescovo di Napoli, il cardinale Corrado Ursi, sul problema. Il 29 luglio 1969 un decreto del Tribunale ecclesiastico per la causa dei santi proib\u00ec il culto individuale delle \"capuzzelle\", oggetto di una fede considerata pagana, consentendo che fosse celebrata una messa al mese per le anime del purgatorio e che fosse eseguita una processione al suo interno ogni 2 novembre, giorno della commemorazione dei defunti. Non fu la decisione delle istituzioni religiose, ma il progressivo oblio devozionale a far scivolare il cimitero nel dimenticatoio. Per anni in stato di abbandono, fu messo in sicurezza e riordinato nel marzo del 2002, ma mai riaperto al pubblico se non per pochi giorni l'anno, specie in occasione del \"Maggio dei Monumenti\" napoletano.\nIl 23 maggio 2010 una pacifica occupazione degli abitanti del rione ha convinto l'Amministrazione Comunale a riaprirlo. Da quel giorno il cimitero \u00e8 realmente di nuovo accessibile.\nGeografia.\nIl toponimo \"Sanit\u00e0\", secondo il canonico Gennaro Aspreno Galante, ricondurrebbe sia ai molti miracoli che si ottenevano sulle tombe dei santi sepolti sia alla salubrit\u00e0 del luogo. Il quartiere che si estende tra via Foria e la collina di Capodimonte ha sempre avuto dei segni distintivi nell'orografia come nell'urbanistica, nella storia come nella cultura.\nIl nome delle Fontanelle deriva dalla presenza di abbondanti sorgenti e fonti d'acqua in questa parte delle citt\u00e0, fonti che del resto Napoli ha sempre posseduto anche all'interno delle mura.\nDescrizione del sito.\nL'utilizzo cimiteriale.\nIl cimitero \u00e8 scavato nella roccia tufacea gialla della collina di Materdei. \u00c8 formato da tre grandi gallerie a sezione trapezoidale, in direzione N-S, con un'altezza variabile tra i 10 e i 15 m e lunghe un centinaio di metri collegate da corridoi laterali. Queste gallerie, per la loro maestosa grandezza, sono chiamate \"navate\" come quelle di una basilica. Ogni navata ha ai propri lati delle \"corsie\" dove sono ammucchiati teschi, tibie e femori e ha un proprio nome: la navata sinistra \u00e8 detta \"navata dei preti\" perch\u00e9 in essa sono depositati i resti provenienti dalle terresante di chiese e congreghe; la navata centrale \u00e8 detta \"navata degli appestati\" perch\u00e9 accoglie le ossa di quanti perirono a causa delle terribili epidemie che colpirono la citt\u00e0 (la peste su tutte, in special modo quella del 1656); infine la navata destra \u00e8 detta \"navata dei pezzentielli\" perch\u00e9 in essa furono poste le misere ossa della gente povera.\nL'ingresso principale \u00e8 attraverso una cavit\u00e0 sulla destra della piccola chiesa di Maria Santissima del Carmine, costruita sullo scorcio del XIX secolo a ridosso delle cave di tufo. Gi\u00e0 alla fine del Settecento si registr\u00f2 una prima sommaria sistemazione dei resti e si assistette al concretizzarsi di numerose stuoie e sudari di ossa.\nI resti anonimi si moltiplicarono col passare degli anni ed \u00e8 qui che confluirono, oltre alle ossa trasferite dalle \"terresante\", anche i corpi dei morti nelle epidemie. Alla fine dell'Ottocento alcuni devoti, guidati da padre Gaetano Barbati, disposero in ordinate cataste le migliaia di ossa umane ritrovate nel cimitero.\nDa allora \u00e8 sorta una spontanea e significativa devozione popolare per questi defunti, nei quali i fedeli identificano le anime purganti bisognose di cura ed attenzione. Alcuni teschi furono quindi \"adottati\" da devoti che li allocarono in apposite teche di legno, identificandoli anche con un nome e con una storia, che affermavano essere svelati loro in sogno. Per lunghi anni, il cimitero \u00e8 stato teatro di questa religiosit\u00e0 popolare fatta di riti e pratiche del tutto particolari.\nSi vuole che qui riposino anche i resti del poeta Giacomo Leopardi, morto durante il colera del 1836. In realt\u00e0 il poeta fu inumato prima nella cripta, poi nell'atrio della chiesa di San Vitale fino a quando nel 1939 fu spostato al Parco Vergiliano anche se sui resti di Leopardi esiste tuttora un \"caso\".\nIn esso furono collocate le ossa ritrovate nel corso della sistemazione di via Toledo degli anni 1852-1853, risalenti alla peste del 1656. Ed ancora, nel 1934, vi furono collocate le ossa ritrovate ai piedi del Maschio Angioino durante i lavori di sistemazione di via Acton e quelle provenienti dalla cripta della chiesa di San Giuseppe Maggiore demolita nello stesso anno, come ricordano due lapidi ben visibili nella prima ala destra del cimitero.\nLa chiesa interna.\nAlla fine dell'Ottocento, dinanzi all'ingresso principale della cava, viene eretta la chiesa di Maria Santissima del Carmine. Il tempio sostituisce la cappella ricavata all'interno della cava, regolarmente utilizzata per le celebrazioni liturgiche fino agli anni ottanta (anche se alcune celebrazioni sono state svolte recentemente).\nLa chiesa interna \u00e8 accessibile dalla prima ala a sinistra ed \u00e8 longitudinalmente appartenente in toto alla navata sinistra. Alla destra dell'ingresso, in una specie di atrio dominato dall'abside della nuova chiesa, \u00e8 collocata la riproduzione della \"grotta di Lourdes\", dove si trovano la statua dell'Immacolata e di Bernadette.\nAll'interno, a sinistra si trovano due bare con gli unici scheletri ben visibili dentro il cimitero, entrambi vestiti. Sono le spoglie di una coppia di nobili: Filippo Carafa conte di Cerreto, dei duchi di Maddaloni, morto ad ottantaquattro anni nel 1793 e sua moglie, donna Margherita, morta a cinquantaquattro anni. Quest'ultima, il cui cranio si \u00e8 preservato mummificato, presenta la bocca aperta e da qui proviene la diceria che sarebbe morta soffocata da uno gnocco.\nA destra vi \u00e8 la cappella con la statua di Cristo deposto che ricalca molto sommariamente il Cristo velato di Giuseppe Sanmartino. Sulla sinistra dell'altare maggiore, su cui campeggia il Crocifisso sagomato, \u00e8 presente un alto finestrone e un presepe sistemato nella prima met\u00e0 del Novecento, con Maria e Giuseppe a grandezza naturale. Sotto il finestrone, infine, ci sono le prime due bare che raccolgono i resti di ossa (forse di bambini).\nLa navata dei preti.\nProseguendo nella prima navata subito a sinistra \u00e8 stata realizzata la cappella che ricorda il canonico Gaetano Barbati il quale organizz\u00f2 le prime squadre di fedeli per la sistemazione dei resti e fece inoltre scrivere la lapide sulla facciata della chiesa, come monito di piet\u00e0 cristiana per i posteri.\nAi piedi della statua di Gaetano Barbati vi \u00e8 una bara in cui sono deposti i resti di due scheletri posti l'uno accanto all'altro e la credenza popolare li identifica come \"i due sposi\".\nProseguendo, in una cavit\u00e0 sempre a sinistra, illuminata da un impossibile raggio di luce, si innalza l'inquietante figura del Monacone: l'impressionante statua di San Vincenzo Ferrer col tipico abito domenicano bianco-nero e decapitata, sulla quale una mano ignota ha posto un teschio in luogo della testa che fu rimosso dopo i lavori di risistemazione del cimitero.\nNel fondo si trova l'antro forse pi\u00f9 noto, definito il \"Tribunale\" per la presenza di tre croci con una base di teschi. Qui, secondo quanto si racconta da almeno un secolo, si riunivano i vertici della camorra antica per i famosi giuramenti di sangue e gli altri riti di affiliazione e, anche, per emettere le condanne a morte.\nLa corsia alla destra del tribunale ospita il teschio pi\u00f9 famoso, ovvero quello del \"Capitano\". Sulla sua figura aleggiano varie leggende e ad essa \u00e8 legata anche quella dei suddetti sposi, situati nella bara sotto la statua del canonico Barbati.\nNon lontano vi \u00e8 il \"Calvario\", chiamato cos\u00ec perch\u00e9 il Golgota - il monte dove spir\u00f2 Ges\u00f9 - in aramaico significa teschio. Attualmente la sistemazione non \u00e8 pi\u00f9 quella originaria per via di un'alluvione, che determin\u00f2 la copertura di fango di quasi tutti i teschi.\nLa navata degli appestati.\nContinuando nella navata centrale, quella degli \"appestati\", ogni lato \u00e8 occupato da cataste di teschi che, in base all'ennesima leggenda, sarebbero stati ordinati secondo la condizione sociale dei defunti. Sulla sinistra, nel mezzo d'un ambiente di grande impatto visivo ed emozionale, quello che si potrebbe definire l\"ossoteca\", una grande cappella piena di tibie e femori, al cui centro si erge un \"Sacro Cuore di Ges\u00f9\".\nDopo il Calvario sulla sinistra si possono osservare i teschi adottati e custoditi in teche di marmo apprestate da chi poteva permetterselo, con su scritto: \"Per Grazia ricevuta\", nome, cognome e l'anno di adozione del devoto; chi invece non aveva possibilit\u00e0 custodiva il teschio adottato in una scatola. Poteva andar bene anche una scatola di biscotti.\nNell'ultimo antro ci sono gli scolatoi, dove i morti venivano appoggiati per far colare i liquidi. Sulle pareti sono ancora ben visibili le grappiate utilizzate dai cavamonti per scendere nella cavit\u00e0 e poter estrarre e lavorare il tufo.\nAlcune \"capuzzelle\" famose.\nLa leggenda del \"Capitano\".\nLa prima versione ci racconta che una giovane promessa sposa era molto devota al teschio del capitano, e che si recava spesso a pregarlo e a chiedergli grazie. Una volta il fidanzato di lei, scettico e forse un po' geloso delle attenzioni che la sua futura moglie dedicava a quel teschio, volle accompagnarla e portandosi dietro un bastone di bamb\u00f9, lo us\u00f2 per conficcarlo nell'occhio del teschio (da qui l\"aition\" dell'orbita nera), mentre, deridendolo, lo invitava a partecipare al loro prossimo matrimonio.\nIl giorno delle nozze apparve tra gli ospiti un uomo vestito da carabiniere. Incuriosito da tale presenza, lo sposo chiese chi fosse e questi gli rispose che proprio lui lo aveva invitato, accecandogli un occhio; detto ci\u00f2 si spogli\u00f2 mostrandosi per quel che era, uno scheletro. I due sposi e altri invitati morirono sul colpo.\nL'altra versione raccolta da Roberto De Simone, mette in scena una leggenda nera popolare: un giovane camorrista, donnaiolo e spergiuro, aveva osato profanare il cimitero delle Fontanelle, ivi facendo l'amore con una ragazza. A un tratto sent\u00ec la voce del capitano che lo rimproverava ed egli, ridendosene, rispose di non aver paura di un morto. Alle nuove imprecazioni del capitano, il temerario giovane lo aveva sfidato a presentarsi di persona, giurando ironicamente di aspettarlo il giorno del suo matrimonio (e intanto giurando in cuor suo di non sposarsi mai). Per\u00f2 il giovane, dimentico del giuramento, dopo qualche tempo si spos\u00f2. Al banchetto di nozze si present\u00f2 tra gli invitati un personaggio vestito di nero che nessuno conosceva e che spiccava per la sua figura severa e taciturna.\nAlla fine del pranzo, invitato a dichiarare la sua identit\u00e0, rispose di avere un dono per gli sposi, ma di volerlo mostrare solo a loro. Gli sposi lo ricevettero nella camera attigua, ma quando il giovane riconobbe il capitano fu solo questione di un attimo. Il capitano tese loro le mani e dal suo contatto infuocato gli sposi caddero morti all'istante.\nDonna Concetta: \"'a capa che suda\".\nUn'altra \"capuzzella\" \"di spicco\" nel cimitero delle Fontanelle \u00e8 quella di donna Concetta, pi\u00f9 nota come \"'a capa che suda\".\nLa particolarit\u00e0 di tale teschio, posto all'interno di una teca, \u00e8 la sua lucidatura: mentre gli altri crani sono ricoperti di polvere, quest'ultimo \u00e8 invece sempre ben lucidato. Ci\u00f2 forse avviene perch\u00e9 raccoglie meglio l'umidit\u00e0 del luogo sotterraneo, che \u00e8 stata sempre interpretata come sudore: \"Se domandate ai devoti vi diranno che quell'umidit\u00e0 \u00e8 sudore delle anime del Purgatorio\".\nGli umori che si depositano su questi resti sono ritenuti dai fedeli acqua purificatrice, emanazione dell'aldil\u00e0 in quanto rappresentazione delle fatiche e delle sofferenze cui sono sottoposte le anime.\nSecondo la tradizione, anche donna Concetta si presta a esaudire delle grazie; per verificare se ci\u00f2 avverr\u00e0, basta toccarla e verificare se la propria mano si bagna.\nIl culto delle anime \"pezzentelle\".\nLe ossa anonime, accatastate nelle caverne lontano dal suolo consacrato, sono diventate per la gente della citt\u00e0 le anime abbandonate, cosiddette \"anime pezzentelle\", un ponte tra l'aldil\u00e0 e la terra, un mezzo di comunicazione tra i mondi dei morti e i mondi dei vivi. Queste sono un segno di speranza nella possibilit\u00e0 di un aiuto reciproco tra poveri che scavalca la soglia della morte: poveri sono infatti i morti, per il semplice fatto di essere morti e dimenticati, e poveri i vivi che vanno a chieder loro soccorso e fortuna.\nAl teschio, spesso, era associato un nome, una storia, un ruolo. Ancora negli anni settanta c'era l'abitudine di sostare di notte ai cancelli del cimitero per aspettare le ombre mandate dal teschio di don Francesco, un cabalista spagnolo, a rivelare i numeri da giocare al lotto.\nSpesso il napoletano, pi\u00f9 che altro donne, si recava sul posto, adottava un teschio particolare che l'anima le aveva indicato nel sogno. Da questo punto in poi il cranio diventava parte della famiglia del devoto.\nAl camposanto delle Fontanelle, il comportamento rituale si esprimeva in un preciso cerimoniale: il cranio veniva pulito e lucidato, e poggiato su dei fazzoletti ricamati lo si adornava con lumini e dei fiori. Il fazzoletto era il primo passo nell'adozione di una particolare anima da parte di un devoto e rappresentava il principio affinch\u00e9 la collettivit\u00e0 adottasse il teschio. Al fazzoletto si aggiungeva il rosario, messo al \"collo\" del teschio per formare un cerchio; in seguito il fazzoletto veniva sostituito da un cuscino, spesso ornato di ricami e merletti. A ci\u00f2 seguiva l'apparizione in sogno dell'anima prescelta, la quale richiedeva preghiere e suffragi.\nI fedeli sceglievano chi pregare e a chi offrire i lumini nelle loro visite costanti e regolari. Solo allora il morto appariva in sogno e si faceva \"riconoscere\".\nIn sogno comunque la richiesta delle anime \u00e8 sempre la stessa: tutte hanno bisogno di \"refrisco\", cio\u00e8 di refrigerio: la frase ricorrente nelle preghiere rivolte alle anime purganti era infatti la seguente: \u00ab\"A refrische 'e ll'anime d'o priatorio\"\u00bb.\nSi pregava l'anima per alleviare le sue sofferenze in purgatorio, creando un vero e proprio rapporto di reciprocit\u00e0, in cambio di una grazia o dei numeri da giocare al lotto. Se le grazie venivano concesse, il teschio veniva onorato con un tipo di sepoltura pi\u00f9 degno: una scatola, una cassetta, una specie di tabernacolo, secondo le possibilit\u00e0 dell'adottante. Ma se il sabato i numeri non uscivano o se le richieste non erano esaudite, il teschio veniva abbandonato a se stesso e sostituito con un altro: la scelta possibile era vasta. Se il teschio era particolarmente \"generoso\" si ricorreva addirittura a metterlo in sicurezza, chiudendo la cassetta con un lucchetto.\nI teschi, inoltre, non venivano mai ricoperti con delle lapidi, perch\u00e9 fossero liberi di comparire in sogno, di notte. Secondo la tradizione popolare infatti l'anima del Purgatorio rivelava in sogno la sua identit\u00e0 e la sua vita. Il devoto ritornava allora sul luogo di culto, raccontava il sogno, e se l'anima del teschio era particolarmente benevola, si concedeva a tutti di pregare lo stesso teschio determinando cos\u00ec una sorta di santificazione popolare.\nUtili erano tutti i tipi di segni che potevano venire alle anime. Un primissimo segno era il \"sudore\", cio\u00e8 la condensa da umidit\u00e0. Se ci\u00f2 si verificava era segno di grazia ricevuta. Se il teschio non sudava, questo veniva interpretato come una sofferenza dell'anima abbandonata e cattivo presagio. In questo caso si chiedeva soccorso a Ges\u00f9 e, soprattutto, alla Madonna. Ancora oggi un teschio particolarissimo riguardo a questo fenomeno \u00e8 quello di donna Concetta, insolitamente e costantemente lucido.\nL'unico mezzo di comunicazione tra i vivi e i morti era il sogno: dai sogni spesso nascono cos\u00ec varie personificazioni delle \"anime pezzentelle\", ed ecco moltiplicarsi le diverse figure di giovinette morte subito prima del matrimonio, di uomini morti in guerra o comunque in circostanze drammatiche e singolari.\nIl culto fu particolarmente vivo negli anni del secondo conflitto mondiale e nei primi decenni del secondo dopoguerra: la guerra aveva diviso famiglie, allontanato parenti, provocato morti, disgrazie, distruzioni, miseria. Non potendo aspettarsi aiuto dai vivi, il popolo lo chiedeva ai morti, e l'evocazione delle anime purganti diventa insieme la concreta rappresentazione della memoria e la speranza di sottrarsi miracolosamente all'infelicit\u00e0 e alla miseria."}
{"id": "536155", "revid": "729019", "url": "https://it.wikipedia.org/wiki?curid=536155", "title": "Ansaldo S.V.A.", "text": "Gli Ansaldo S.V.A. erano una famiglia di biplani da ricognizione e bombardamento italiani, sviluppati nella seconda fase della prima guerra mondiale. Protagonisti di diverse imprese, come il volo su Vienna con Gabriele D'Annunzio nel 1918 o il raid Roma-Tokyo di Arturo Ferrarin e Guido Masiero nel 1919, ottennero un discreto successo nell'esportazione, venendo utilizzati da 11 paesi, tra i quali Francia e Stati Uniti, e furono costruiti in circa 2\u00a0000 esemplari.\nIl progetto.\nIl progetto di questo biplano inizi\u00f2 nel 1916 ad opera di Rodolfo Verduzio e Umberto Savoja, due dei pionieri dell'aeronautica italiana. Il nome del velivolo, S.V.A, era appunto un acronimo delle iniziali dei cognomi dei due progettisti e della ditta costruttrice: Savoia, Verduzio, Ansaldo. Partecip\u00f2 al progetto anche il giovane Celestino Rosatelli, il futuro padre dei biplani Fiat C.R.32 e C.R.42. La sua iniziale non compariva nel nome del velivolo, ma esso presentava quella che diventer\u00e0 la sua firma inconfondibile: i montanti a W (controventatura a trave di Warren) tra l'ala superiore e l'ala inferiore.\nI progettisti, utilizzando un motore in linea SPA da 220 CV, miravano a realizzare un aereo da caccia dalle prestazioni superiori a quelle dei velivoli contemporanei. Per poter arrivare ad un simile risultato utilizzarono un approccio piuttosto moderno, impostando il progetto secondo un attento calcolo strutturale fin dall'inizio, e ci\u00f2 in un'epoca in cui la progettazione aeronautica si basava ancora su un approccio empirico.\nUna volta che il Ministro della Guerra ebbe approvato il progetto e vennero scelti i cantieri Ansaldo di Genova per realizzare i primi prototipi, emerse come l'epoca non fosse ancora del tutto matura per definire il comportamento di un simile velivolo \"a tavolino\". Con i suoi 220\u00a0km/h l'aereo era infatti nettamente pi\u00f9 veloce rispetto ai principali caccia italiani, Hanriot HD.1 e SPAD S.VII, distaccandoli anche di 40\u00a0km/h. Era anche pi\u00f9 veloce dei caccia austriaci, quali Albatros D.III, Aviatik D.I e Hansa-Brandenburg D.I, ma si rivel\u00f2 drasticamente poco maneggevole.\nPer questo motivo l'aereo venne adattato al ruolo di ricognitore e bombardiere leggero.\nTecnica.\nIl primo prototipo vol\u00f2 il 19 marzo 1917, pilotato da Mario Stoppani.\nCome i modelli che derivarono successivamente, era un biplano con l'ala superiore di apertura maggiore rispetto a quella inferiore (la differenza tra le due aperture non era comunque tale da poterlo definire come un sesquiplano).\nAveva struttura lignea; la sottile fusoliera, che terminava a sezione triangolare, era rivestita in compensato; le ali e le superfici di controllo erano rivestite in tela. L'ala superiore era munita di alettoni, la cui struttura era in legno e metallo, cos\u00ec come quella dei due equilibratori e del timone.\nIl motore, uno SPA 6/A a 6 cilindri in linea, disponeva di radiatore frontale ed azionava un'elica bipala in legno. Queste le caratteristiche costruttive del primo prototipo, che sarebbero state mantenute nei modelli successivi e nei loro derivati.\nDalla caccia alla ricognizione.\nAl prototipo, prima denominato S.V. , poi S.V.A.1, seguirono altri tre esemplari di preserie, tutti caratterizzati dall'assenza del parabrezza e da contreventatura ala superiore-fusoliera, differente da quella poi adottata nei modelli di serie.\nI prototipi vennero valutati a Torino Mirafiori nella primavera del 1917, ma rivelarono una manovrabilit\u00e0 inferiore ai principali caccia utilizzati da Italia ed Austria-Ungheria. Poich\u00e9 velocit\u00e0 massima e velocit\u00e0 di salita erano superiori alla media dell'epoca e visto che la produzione di serie era gi\u00e0 in fase di avvio, l'aereo venne destinato ai reparti di osservazione.\nIl primo reparto ad esserne equipaggiato fu la 1\u00aa Sezione SVA di Castenedolo, ma l'accoglienza dei piloti dell'Osservazione Aerea verso il nuovo biplano non fu migliore di quella dei piloti da caccia. Infatti le prestazioni dello S.V.A. erano drasticamente superiori a quelle dei velivoli da osservazione impiegati fino ad allora e, in particolare, la velocit\u00e0 minima pi\u00f9 elevata mise in difficolt\u00e0 i piloti per i primi tempi.\nComunque alla fine gli S.V.A. si guadagnarono la fiducia dei loro piloti ed ebbero successo anche come caccia. Nel febbraio 1918, durante un combattimento simulato, lo S.V.A. del tenente Gino Allegri \"sconfisse\" lo SPAD S.XIII dell'asso dell'aviazione italiana Ferruccio Ranza.\nGli S.V.A.: da S.V.A.1 a S.V.A.10.\nLa famiglia degli Ansaldo S.V.A. rappresent\u00f2 sostanzialmente l'evoluzione di uno stesso velivolo, anche se i diversi velivoli vennero utilizzati per ruoli diversi con diversi equipaggiamenti. Ad essere impiegato come propulsore era lo SPA a 6 cilindri in linea, sostituito dall'Isotta Fraschini V.6 in alcuni degli ultimi sviluppi; comunque vennero sperimentati anche altri propulsori, come il Lorraine-Dietrich.\nComplessivamente, fino alla seconda met\u00e0 degli anni venti furono realizzati circa 2.000 esemplari dei diversi modelli di S.V.A., dei quali circa 1.200 realizzati durante il conflitto. Fra i produttori che contribuirono a tali numeri, un ruolo di rilievo fu assunto dalle Officine Moncenisio di Condove.\nS.V.A.1.\nI primi 4 prototipi vennero denominati inizialmente S.V. , poi S.V.A.1; essi si distinguevano dagli esemplari successivi per l'assenza di parabrezza e per una differente contreventatura ala superiore-fusoliera e sistemazione degli scarichi.\nS.V.A.2.\nLo S.V.A.2 fu il primo esemplare di serie. Fin dall'inizio vennero modificati le controventature e gli scarichi. Successivamente vennero introdotti nuovi accorgimenti.\nS.V.A.3.\nLo S.V.A.3 era un derivato dello S.V.A.2 destinato alla caccia. Armato con due mitragliatrici Fiat Mod. 14 tipo Aviazione sull'ala, presentava un'apertura alare ridotta di circa 1,35 m.\nS.V.A.4.\nLo S.V.A.4 rappresent\u00f2 il modello di transizione tra lo S.V.A.2 e lo S.V.A.5. Destinato alla ricognizione, presentava una deriva maggiorata per migliorare la stabilit\u00e0 dell'aereo.\nS.V.A.5.\nLo S.V.A.5 fu la principale versione di serie prodotta durante il conflitto. Versione migliorata dello S.V.A.4 e capace di una maggiore autonomia, venne impiegata principalmente come ricognitore/bombardiere, ma anche come caccia di scorta per i trimotori Caproni (Ca.33, Ca.40, Ca.41, Ca.44 e Ca.45). L'armamento era di due mitragliatrici fisse anteriori e di due bombe da 25\u00a0kg ciascuna, montate sui fianchi della fusoliera. Il carico offensivo, modesto, era compensato dalla buona autonomia del velivolo, che consentiva profonde penetrazioni in territorio nemico.\nS.V.A.6.\nLo S.V.A.6 era uno sviluppo da bombardamento che presentava un pi\u00f9 capace serbatoio a gravit\u00e0 nell'ala superiore.\nS.V.A.8.\nPoco si sa dello S.V.A.8, che venne realizzato in unico esemplare.\nS.V.A.9.\nLo S.V.A.9 era uno S.V.A. biposto, destinato all'addestramento. L'installazione di un secondo abitacolo comport\u00f2 la modifica delle controventature tra ala e fusoliera. Il primo prototipo era destinato a Gabriele D'Annunzio per il Volo su Vienna, ma rimase distrutto in un incidente. Sette esemplari di S.V.A.9 furono utilizzati per il Raid Roma-Tokyo del 1920, ma solo l'apparecchio di Arturo Ferrarin, gi\u00e0 utilizzato per una trasvolata alpina, e quello di Guido Masiero giunsero a destinazione in Giappone; gli altri, insieme ai quattro Caproni impiegati dal resto degli equipaggi imbarcatisi nell'impresa, furono costretti a rinunciare per vari problemi ed uno di essi fu coinvolto in un incidente mortale, che provoc\u00f2 la dipartita del Tenente Grassa e del Capitano Gordesco.\nS.V.A.10.\nLo S.V.A.10 fu l'ultimo sviluppo della famiglia. Destinato alla ricognizione, era un biposto. Il pilota, nell'abitacolo anteriore, disponeva di una mitragliatrice anteriore fissa sul lato sinistro. L'osservatore, nell'abitacolo posteriore, aveva una mitragliatrice Lewis brandeggiabile. Il velivolo era equipaggiato con macchine fotografiche, nelle prime versioni installate sotto le ali e poi sostituite da macchine montate in fusoliera, verso coda. Su alcuni S.V.A.10 vennero installati anche impianti radio. Gli S.V.A.10 erano equipaggiati sia con il classico motore SPA a 6 cilindri in linea, che con il pi\u00f9 potente Isotta Fraschini V.6.\nUno S.V.A.10 venne modificato per realizzare il biposto destinato a Gabriele d'Annunzio per il Volo su Vienna. Sugli S.V.A. 10 di serie il pilota sedeva nel posto anteriore. Per permettere a d'Annunzio di sedere davanti, si invert\u00ec la disposizione dei posti. L'inversione rese necessario lo spostamento dei comandi motore tramite leveraggi esterni, coperti dalla caratteristica carenatura metallica sul lato sinistro della fusoliera. Il serbatoio principale, sagomato in modo da contornare il seggiolino anteriore, venne definito \"sedia incendiaria\" dall'illustre passeggero.\nOltre la variante \"Tipo Vienna\" fu progettato anche il \"Tipo Berlino\" con un ulteriore serbatoio da 50 litri sotto il sedile del pilota.\nTerminata la guerra, il velivolo venne riconosciuto come di valore storico e se ne organizz\u00f2 la conservazione. Nel 1921 fu custodito presso la Cooperativa Nazionale Aeronautica, passando poi al Vittoriale degli Italiani, da cui usc\u00ec solo per eventi eccezionali ed era esposto appeso nella cupola dell'auditorium del Vittoriale. Nel 1988, in occasione del 50\u00ba anniversario della scomparsa di d'Annunzio e dei 70 anni del volo su Vienna, i volontari del Gruppo amici velivoli storici di Torino e Alessandria condussero una prima serie di attivit\u00e0 di restauro, calando a terra l'aereo per la prima volta dal 1963, smontando e ripulendo tutti i particolari del velivolo. Furono inoltre effettuati numerosi rilievi e misurazioni. Con l'occasione venne restaurato il motore SPA 6A, conservato a parte, e l'elica dell'aereo. Solo in quella occasione venne identificata l'esatta versione dell'aeroplano conservato al Vittoriale, confermando trattarsi di un Ansaldo SVA 10 con numero di immatricolazione 12736. L'operazione si svolse con il supporto dell'Aeritalia (oggi Alenia Aermacchi) che forn\u00ec i materiali occorrenti per i lavori. Le officine che produssero lo SVA sono infatti parte del nucleo industriale torinese dell'attuale azienda. Si tratt\u00f2 di un esempio di collaborazione tra un gruppo spontaneo come il GAVS ed una istituzione museale pubblica, nonch\u00e9 di dimostrare la possibilit\u00e0 di coinvolgere sponsor qualificati in un progetto volto alla conservazione del patrimonio storico-aeronautico.\nL'anno successivo, il 1989, proseguirono le attivit\u00e0 di restauro da parte dei volontari del GAVS che nell'occasione installarono uno pneumatico originale rigenerato e montarono i tiranti di controventatura alare sino ad allora assenti: per la loro realizzazione vennero utilizzati come modello di riferimento i tiranti originali dello SVA 9 da poco acquisito negli Stati Uniti dalla Aeritalia. Con l'installazione dei tiranti il velivolo riacquist\u00f2 la corretta geometria dei piani alari. Venne inoltre smontato dal velivolo il serbatoio supplementare del liquido refrigerante: questo particolare conosciuto con il termine \u201cnourrice\u201d era installato sull'estradosso dell'ala superiore e funzionava per gravit\u00e0; costruito in rame risultava notevolmente danneggiato ed incompleto e venne portato a Torino per essere sottoposto ad un impegnativo restauro.\nUna nuova campagna di restauro fu svolta dai volontari della stessa associazione nel 2012. Era infatti terminato il restauro del serbatoio supplementare di liquido refrigerante \u201cnourrice\u201d e con lo scopo di completare il velivolo con il particolare, i volontari proposero al Museo del Vittoriale di eseguire le complesse operazioni necessarie per abbassare al suolo l'aereo e con l'occasione effettuare un ulteriore ciclo di interventi conservativi sul velivolo; la direzione del Museo ader\u00ec entusiasticamente alla proposta sostenendo i costi vivi dell'operazione. L'aereo venne quindi sottoposto ad un controllo generale dello stato di conservazione, una pulizia completa; e furono praticate piccole riparazioni, applicando prodotti specifici per la conservazione. \u00c8 stata inoltre realizzata ed installata una replica della porzione mancante della carenatura dei comandi motore presente sul lato sinistro della fusoliera che caratterizza il velivolo differenziandolo da tutti gli altri Ansaldo SVA 10 costruiti.\nI S.V.A..\nL'I S.V.A. era una versione idrovolante, derivata dagli S.V.A.4 e S.V.A.5. La variante idrovolante venne sviluppata con la collaborazione di Alessandro Guidoni ed il primo prototipo venne collaudato da Mario Stoppani alla fine del 1917. I primi esemplari realizzati avevano una coppia di semplici galleggianti tubolari, poi sostituiti da pi\u00f9 moderni galleggianti chigliati. Sui galleggianti tubolari vennero provate anche alette idroplane, simili a quelle degli aliscafi, un'intuizione dello stesso Guidoni.\nDella versione idrovolante, ne venne prodotta anche una versione biposto per la Regia Marina, Denominato S.V.A. Am (Ansaldo Marino), esso aveva galleggianti di tipo chigliato.\nTre I SVA arrivano entro febbraio 1918 alla 260\u00aa Squadriglia (che al 1\u00ba giugno ha in carico quattro idro SVA che non vengono usati per scarsa affidabilit\u00e0. In luglio gli SVA vengono rinviati in ditta.) ed un I SVA nell'estate successiva alla 272\u00aa Squadriglia.\nA.P..\nL'A.P. (Ansaldo Postale) venne derivato come aereo postale nei primi anni venti. Esso presentava un'apertura alare maggiorata ed utilizzava un motore Isotta Fraschini V.6, gi\u00e0 montato in alcune versioni dello S.V.A.10. Per il raffreddamento dell'unit\u00e0 motrice, esso abbandonava il tradizionale radiatore frontale per un radiatore tubolare Lamblin, montato tra le gambe del carrello.\nImpiego.\nI primi 2 S.V.A. di serie andarono ad equipaggiare la 1\u00aa Sezione SVA di Castenedolo alla fine di ottobre 1917, venendo impiegato inizialmente con compiti di ricognizione. Aumentata la confidenza dei piloti nel velivolo inizi\u00f2 ad esse impiegata anche nel ruolo di caccia. Con l'arrivo dello S.V.A.5 inizi\u00f2 l'impiego anche come bombardiere.\nAlla fine del 1917 nasce anche la 2\u00aa Sezione SVA con 6 esemplari.\nDal gennaio 1918 nasce la 3\u00aa Sezione SVA.\nIl 28 febbraio 1918, un gruppo di quattro S.V.A, con ai comandi Palli, Orsini, Arrigoni e Palma di Cesnola, attacc\u00f2 lo snodo ferroviario di Innsbruck. 3 aerei bombardarono (6 bombe da 25\u00a0kg) e mitragliarono l'obbiettivo, mentre il quarto velivolo, quello ai comandi di Palma di Cesnola, effettuava una ricognizione fotografica.\nDal 23 aprile 1918 nasce la 4\u00aa Sezione SVA.\nDal 14 maggio 1918 nasce la 5\u00aa Sezione SVA su 5 SVA monoposto nella quale Michele Allasia ottiene due vittorie diventando un Asso dell'aviazione.\nLa 6\u00aa Sezione SVA nasce nel maggio 1918 su SVA monoposti 3 bis, 4 e 5.\nLa 8\u00aa Sezione SVA \u00e8 attiva dal marzo 1919.\nLa 107\u00aa Squadriglia transita nella tarda primavera 1918 su 6 SVA 2 che producono degli incidenti di volo.\nLa 304\u00aa Sezione ne riceve 2 nel maggio 1918.\nLa 303\u00aa Squadriglia diventa operativa sugli SVA nel giugno 1918 ed 18 gennaio 1919 aveva 10 SVA.\nLa 27\u00aa Squadriglia ne riceve un esemplare il 5 luglio 1918.\nIl reparto pi\u00f9 noto ad impiegare gli S.V.A. durante la prima guerra mondiale, fu l'87\u00aa Squadriglia aeroplani \"La Serenissima\" (nata il 2 febbraio 1918), che gi\u00e0 prima del \"Volo su Vienna\" del 9 agosto 1918 si era distinta per diverse missioni. Tra queste il 5 maggio bombarda la centrale di Stenico e la ricognizione fotografica del lago di Costanza del 21 maggio, compiuta dai due S.V.A. del Sottotenente Francesco Ferrarin ed il Tenente Locatelli, e le missioni di scorta ai trimotori Caproni.\nLa 1\u00aa Squadriglia navale S.A. li riceve dal 25 agosto 1918 ed in ottobre ne ha 18.\nLa 110\u00aa Squadriglia inizia a riceve 2 SVA 5 dall'estate 1918.\nLa 301\u00aa Squadriglia inizia a riceverli dall'estate 1918.\nLa 102\u00aa Squadriglia riceve 3 SVA 3 dall'agosto 1918 ed il 15 settembre ne ha 9.\nLa 105\u00aa Squadriglia dispone di alcuni SVA 5 al 15 settembre 1918 ed alla fine della guerra di 2 SVA 3.\nLa 242\u00aa Squadriglia riceve 5 SVA nel settembre 1918.\nLa 302\u00aa Squadriglia inizia a riceverne 4 nel settembre 1918 ed in dicembre ha 8 SVA 3.\nLa 22\u00aa Squadriglia ne riceve alcuni esemplari.\nLa 89\u00aa Squadriglia viene attivata dal 14 ottobre 1918 su 18 SVA 6. All'inizio del 1919 va a Homs (Libia).\nLa 90\u00aa Squadriglia viene attivata dal 14 ottobre 1918 su SVA 5. All'inizio del 1919 va a Mellaha (oggi Aeroporto militare di Mitiga) per la riconquista della colonia. Viene sciolta nella seconda met\u00e0 dell'anno.\nLa 56\u00aa Squadriglia nasce il 20 ottobre 1918 con 6 SVA 4 monoposti e 5 SVA 10, oltre ad alcuni SVA 3 bis, SVA 6 e SVA 9 per una Sezione Scuola usando gli SVA fino al 1924.\nLa 57\u00aa Squadriglia nasce il 20 ottobre 1918 ed il 4 novembre disponeva di 8 SVA.\nLa Sezione Difesa Bologna passa sugli SVA dall'ottobre 1918.\nLa Sezione Difesa Rimini-Riccione riceve 5 SVA nell'ottobre 1918.\nLa Sezione Difesa Jesi transita sugli SVA dall'ottobre 1918.\nLa 58\u00aa Squadriglia nasce il 5 novembre 1918 su 12 SVA monoposto ed il 12 novembre arrivano 4 SVA biposto.\nLa 59\u00aa Squadriglia nasce l'8 novembre 1918 su SVA 4 e 5 monoposto e SVA 10 biposto.\nLa 60\u00aa Squadriglia biposti nasce l'8 novembre 1918.\nLa 103\u00aa Squadriglia riceve 14 SVA 3 dall'autunno 1918.\nLa 118\u00aa Squadriglia dopo la guerra riceve gli SVA e nel 1919 riceve la 6\u00aa Sezione SVA.\nLa 161\u00aa Squadriglia nasce il 15 novembre 1918 con alcuni SVA 4.\nLa Sezione Difesa Ravenna inizia a riceverli dopo la guerra ma viene sciolta il 19 novembre 1918.\nUna nuova 62\u00aa Squadriglia nasce il 5 dicembre 1918 dalla 2\u00aa Sezione SVA ma dopo breve tempo viene sciolta.\nLa 65\u00aa Squadriglia nel febbraio 1919 ne ha 12.\nLa 31\u00aa Squadriglia nel marzo 1919 riceve la 1\u00aa Sezione SVA.\nNel maggio 1919 la 32\u00aa Squadriglia riceve la 4\u00aa Sezione SVA.\nLa Regia Aeronautica ricevette gli ultimi esemplari nel 1928, oltre 10 anni dopo l'inizio della produzione. Tra gli ultimi impieghi operativi quello in Libia in una Sezione della 23\u00aa Squadriglia di Apollonia (Libia) ed in una sezione della 26\u00aa Squadriglia di Barce e rimasero in servizio fino al 1930, anche se compiti di seconda linea, come servizio postale e rilevazione cartografica.\nNegli anni venti ed i primi anni trenta trov\u00f2 largo impiego anche come aereo scuola nelle diverse scuole di pilotaggio italiane.\nRaid e trasvolate.\nGli Ansaldo S.V.A. negli anni successivi alla grande guerra trovarono largo impiego in raid e trasvolate, che aumentarono la fama quasi epica del biplano gi\u00e0 consacrata dal Volo su Vienna. Se l'azione dimostrativa verso la capitale austriaca ideata da D'Annunzio nasceva da motivazioni patriottiche e di propaganda, le successive imprese derivavano da pi\u00f9 prosaiche esigenze pubblicitarie. Infatti le diverse ditte che erano impegnate nella produzione degli S.V.A. erano arrivate, a fine 1918 ad una produzione di 250 velivoli al mese. Terminate le ostilit\u00e0, solo l'esportazione avrebbe consentito di mantenere in attivit\u00e0 le varie fabbriche. Le principali imprese degli S.V.A. in ordine cronologico.\nOltre che nelle lunghe trasvolate, gli S.V.A. raccolsero successi anche nelle corse aeree pi\u00f9 \"tradizionali\". Nel 1921 il cap. Raffaele Martinetti-Bianchi vinse la Coppa Michelin con un volo di 35 ore e 45 minuti ad una velocit\u00e0 commerciale di 84,4 km/h; un A.P., con Arturo Ferrarin ai comandi, vinse, nel 1922 la Gran Coppa d'Italia.\nUtilizzatori.\nOltre all'Italia, la cui Regia Aeronautica ricevette gli ultimi esemplari di S.V.A. nel 1928, gli Ansaldo S.V.A. ebbero altri 12 operatori: Argentina, Brasile, Francia, Lettonia, Lituania, Paesi Bassi, Per\u00f9, Polonia, URSS, Uruguay, Spagna e Stati Uniti d'America.\nSviluppi.\nDalla famiglia degli S.V.A. furono derivati due velivoli, l'A.1 Balilla destinato alla caccia, e l'A.300 da ricognizione e bombardamento. Uno era una versione rimpicciolita e l'altro ingrandita, ed entrambi si differenziavano dal comune progenitore per adottare dei pi\u00f9 convenzionali montanti interalari verticali paralleli, al posto di quelli a W."}
{"id": "536158", "revid": "1997063", "url": "https://it.wikipedia.org/wiki?curid=536158", "title": "Not One Word", "text": "Not One Word \u00e8 il sedicesimo album musicale di Ivano Fossati uscito nel 2001.\nIl disco.\nIl musicista qui si allontana dalle consuete forme della canzone e si cimenta in composizioni pi\u00f9 articolate."}
{"id": "536166", "revid": "767487", "url": "https://it.wikipedia.org/wiki?curid=536166", "title": "Nor\u00f0ri, Su\u00f0ri, Austri e Vestri", "text": "Nor\u00f0ri, Su\u00f0ri, Austri e Vestri erano quattro nani della mitologia norrena che reggevano la volta celeste ai quattro angoli del mondo, pertanto i loro nomi coincidono con i punti cardinali, nord, sud, est e ovest.\nCos\u00ec nell'Edda poetica: \nMentre nell'Edda in prosa di Snorri Sturluson:"}
{"id": "536167", "revid": "6340", "url": "https://it.wikipedia.org/wiki?curid=536167", "title": "Nor\u00f0ri", "text": ""}
{"id": "536168", "revid": "6340", "url": "https://it.wikipedia.org/wiki?curid=536168", "title": "Su\u00f0ri", "text": ""}
{"id": "536169", "revid": "767487", "url": "https://it.wikipedia.org/wiki?curid=536169", "title": "La disciplina della Terra", "text": "La disciplina della Terra \u00e8 il quindicesimo album musicale di Ivano Fossati uscito nel 2000."}
{"id": "536170", "revid": "26891", "url": "https://it.wikipedia.org/wiki?curid=536170", "title": "Ansaldo SVA", "text": ""}
{"id": "536171", "revid": "6340", "url": "https://it.wikipedia.org/wiki?curid=536171", "title": "Austri", "text": ""}
{"id": "536172", "revid": "106908", "url": "https://it.wikipedia.org/wiki?curid=536172", "title": "Vestri", "text": ""}
{"id": "536174", "revid": "6340", "url": "https://it.wikipedia.org/wiki?curid=536174", "title": "Nordri", "text": ""}
{"id": "536175", "revid": "6340", "url": "https://it.wikipedia.org/wiki?curid=536175", "title": "Sudri", "text": ""}
{"id": "536176", "revid": "26891", "url": "https://it.wikipedia.org/wiki?curid=536176", "title": "Ansaldo S.V.A.5", "text": ""}
{"id": "536178", "revid": "26891", "url": "https://it.wikipedia.org/wiki?curid=536178", "title": "Ansaldo SVA.5", "text": ""}
{"id": "536179", "revid": "122913560", "url": "https://it.wikipedia.org/wiki?curid=536179", "title": "Campeonato Sudamericano de Football 1942", "text": "Il Campeonato Sudamericano de Football 1942 fu la diciassettesima edizione della Coppa America di calcio. Dopo 18 anni, l'Uruguay organizz\u00f2 la manifestazione, ospitando tutte le partite allo Stadio del Centenario di Montevideo dal 10 gennaio al 7 febbraio 1942.\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n7 reti\n6 reti\n5 reti\n3 reti\n2 reti\n1 rete"}
{"id": "536180", "revid": "339392", "url": "https://it.wikipedia.org/wiki?curid=536180", "title": "Copa Am\u00e9rica 1942", "text": ""}
{"id": "536181", "revid": "767487", "url": "https://it.wikipedia.org/wiki?curid=536181", "title": "The Dust Brothers", "text": "The Dust Brothers sono un duo di produttori musicali statunitensi fondato nella met\u00e0 degli anni ottanta da E.Z. Mike e King Gizmo.\nBiografia.\nEntrambi nati a Los Angeles, hanno cominciato molto presto, gi\u00e0 dalla met\u00e0 degli anni ottanta, a produrre campionamenti nel loro studio situato nel centro della citt\u00e0 californiana. I loro primi lavori costituiscono l'ossatura del celebre Paul's Boutique, il secondo album del gruppo di New York dei Beastie Boys, passato alla storia della musica hip hop per l'originalit\u00e0 delle basi musicali delle canzoni che compongono il disco.\nTra i loro lavori figura la colonna sonora del film \"Fight Club\", diretto da David Fincher nel 1999. L'album venne pubblicato nei formati \"Standard Edition\" (da 16 tracce) e \"Special Edition\" (da 44 tracce).\nNegli ultimi anni molti artisti si sono avvalsi della loro collaborazione; tra di essi si ricordano soprattutto:"}
{"id": "536193", "revid": "287204", "url": "https://it.wikipedia.org/wiki?curid=536193", "title": "Charles Roka", "text": "Roka nacque in Ungheria nel 1912. Dopo aver completato gli studi all'Accademia di Belle Arti di Budapest, intraprese un viaggio attraverso tutta l'Europa. Nel 1937 si stabil\u00ec definitivamente in Norvegia, e visse a B\u00e6rum (poco fuori Oslo) fino alla morte.\nNel 1939 dipinse la sua prima opera, il mezzo-nudo intitolato \"Gipsy Girl\" (letteralmente: \"Gitana\", \"Vagabonda\"), la cui ispirazione prese alcuni anni prima a Marsiglia. Furono le numerose varianti di questa \"Gitana\" che decretarono il successo economico di Roka, ma la sfortuna come artista (la cui carriera rimase quasi esclusivamente legata a questo dipinto).\nRoka venne sempre rifiutato dal mondo dell'arte, e non fu mai amato dalla critica. Le opere che raffiguravano altri soggetti, come quelle del folklore ungherese, non vennero mai prese in considerazione dai circoli intellettuali europei. \nRoka riusc\u00ec a fare alcune mostra a Madrid, Barcellona e Losanna, e divenne molto popolare in Scandinavia. Nel 1982, a causa di una malattia, fu costretto a smettere di dipingere.\nNel 2005, Haugar Vestfold Kunstmuseum concep\u00ec una mostra estiva intitolata \"Prince of Kitsch\" (\"Principe del Kitsch\"), esibendo circa 80 dei suoi lavori. Fu la prima volta che una galleria d'arte venerabile e riconosciuta appese i lavori di Roka ai propri muri."}
{"id": "536194", "revid": "112823565", "url": "https://it.wikipedia.org/wiki?curid=536194", "title": "Port Jackson", "text": "Port Jackson, nome originario, dato dal capitano James Cook all'attuale porto di Sydney che \u00e8, oggi, noto per la presenza del Sydney Opera House e del Sydney Harbour Bridge.\nSecondo la definizione geografica adottata dal Nuovo Galles del Sud Port Jackson \u00e8 l'insenatura che comprende le acque che tracciando una linea immaginaria uniscono North Head e South Head. Questa insenatura lega tra loro il North Harbour, il Middle Harbour e il Sydney Harbour.\nStoria.\nIl territorio circostante Port Jackson era occupato prima della sua scoperta e colonizzazione da varie trib\u00f9 aborigene incluse quelle dei Gadigal, Cammeraygal, Eora e Wanegal.\nI Gadigal abitavano nella parte Sud di Port Jackson mentre i Cammeraygal vivevano nella parte Nord del porto. Presso il Parramatta River a Est di Petersham fino a Rose Hill c'erano i Wanegal. La gente di Eora viveva nella parte a sud del porto nei pressi della zona da cui part\u00ec la \"Prima Flotta\".\nLa scoperta dell'area di Port Jackson viene attribuita a James Cook nel 1788. \nCook diede il nome al porto dopo che Sir George Jackson, avvocato e giudice della flotta, not\u00f2 che era un buon punto di ancoraggio. \nIl governatore Arthur Phillip stabil\u00ec qui la prima colonia d'Australia, posizionata all'interno di Port Jackson, nel 1788 dalla quale prese origine la citt\u00e0 di Sydney. \nIn un dispaccio della colonia mandato in Inghilterra not\u00f2 che: \u00ab...abbiamo avuto la soddisfazione di trovare il pi\u00f9 bel porto del mondo, in cui un migliaio di vascelli possono navigare in perfetta sicurezza...\u00bb\nGeografia.\nPort Jackson ha una estensione di circa 19\u00a0km ed occupa un'area pari a 55\u00a0km\u00b2, il suo volume d'acqua risulta essere pari a circa 562.000 megalitri, complessivamente il suo perimetro risulta pari a 317 chilometri.\nLe aree di Port Jackson e di Port Hacking sono connesse dalla Botany Bay.\nCi sono varie isole all'interno di Port Jackson: Shark Island, Clark Island, Fort Denison, Goat Island, Cockatoo Island, Spectacle Island, Snapper Island e Rodd Island."}
{"id": "536198", "revid": "1718925", "url": "https://it.wikipedia.org/wiki?curid=536198", "title": "Scala di Beaufort", "text": "La scala di Beaufort \u00e8 una misura empirica (quindi non una misura esatta standardizzata per convenzione) della forza del vento misurata in 12 \"gradi\" o \"numeri\" (indicati col simbolo Bft), poi portati a 17 per agevolare la misurazione della forza dei vari tipi di uragani. \nCaratteristiche.\nIl merito di avere perfezionato nel 1805 una scala contenente dei criteri relativamente precisi, per quantificare il vento in mare, e permettere in tal modo la diffusione di informazioni sufficientemente affidabili e universalmente comprese sulle condizioni di navigazione, si deve all'ammiraglio britannico Francis Beaufort (1774 - 1857) sulla base delle precedenti teorie di Alexander Dalrymple. Questo sistema di valutazione ha validit\u00e0 internazionale dal 1\u00ba gennaio 1949.\nIl valore dello stato del mare riportato in tabella, essendo questa scala come gi\u00e0 detto una misura empirica, deve essere interpretato solo come indicativo, venendo rappresentate le condizioni di altezza delle onde che ci si pu\u00f2 aspettare di incontrare in mare aperto, a grande distanza dalle coste.\nAnche se la velocit\u00e0 del vento pu\u00f2 essere misurata con buona precisione mediante un anemometro, che esprime un valore in nodi o in chilometri all'ora, un marinaio dovrebbe saper stimare questa velocit\u00e0 gi\u00e0 con la sola osservazione degli effetti del vento sull'ambiente.\nUn grado Beaufort corrisponde alla velocit\u00e0 media di un vento di dieci minuti di durata. Di conseguenza, \u00e8 scorretta, bench\u00e9 spesso usata, un'espressione come, ad esempio, \"un vento di 4 Beaufort con raffiche di 6\". Altri criteri furono poi aggiunti alla scala Beaufort per estendere la sua applicazione alla terraferma.\nAlcune formule empiriche.\nLa velocit\u00e0 formula_1 del vento equivalente a 10 metri sopra il livello del mare e la sua forza formula_2 nella scala Beaufort possono essere correlati in modo abbastanza preciso tramite la formula empirica di seguito riportata in funzione delle diverse unit\u00e0 di misura della velocit\u00e0.\nLa formula \u00e8 sostanzialmente corretta, dove per\u00f2 si consideri che con velocit\u00e0 del vento al di sopra dei 118\u00a0km/h il calcolo diventa senza significato.\nUna formula semplificata pure utilizzata nella nautica \u00e8 la seguente, dove la velocit\u00e0 \u00e8 espressa in nodi. "}
{"id": "536211", "revid": "363629", "url": "https://it.wikipedia.org/wiki?curid=536211", "title": "Optometria", "text": "L'optometria, dal greco \u1f44\u03c8\u03b9\u03c2 (\"opsis\" = vista) e \u03bc\u03ad\u03c4\u03c1\u03bf\u03bd (\"metron\" = misura), \u00e8 una scienza fondata su conoscenze fisiche, biologiche, psicologiche, optometriche, contattologiche, anatomo-fisiologiche e non solo. \nL'optometria deriva storicamente dall'ottica e solitamente condivide l'operativit\u00e0 con quella degli ottici, pur differenziandosi. \nHa come obiettivo la misurazione dell'efficienza visiva con mezzi ottico-fisici ed, in genere, il miglioramento delle funzioni visive in soggetti sani. \nAttivit\u00e0.\nLa definizione del World Council of Optometry (WCO), applicata perlopi\u00f9 in alcuni paesi di matrice anglosassone \u00e8: \"l'optometria \u00e8 una professione sanitaria autonoma, istruita e regolamentata e gli optometristi sono i professionisti sanitari primari dell'occhio e del sistema visivo che forniscono cure oculistiche e visive complete, inclusa la rifrazione, e dispensazione, rilevamento, diagnosi e gestione della malattia degli occhi e riabilitazione delle patologie del sistema visivo\".\nL'attivit\u00e0 optometrica comprende la determinazione e la valutazione dello stato refrattivo dell'occhio ed altre condizioni fisiologiche e funzionali necessarie alla visione; la determinazione dei parametri ottici e misure correttive idonee; la selezione, il progetto, la fornitura e l'adattamento degli ausili ottici; la preservazione, il mantenimento, la protezione, l'aumento ed il miglioramento delle performance visive.\nIn alcuni paesi UE gli optometristi effettuano diagnosi, usano farmaci diagnostici e effettuano alcune comuni terapie legate a occhi e visione, pur non essendo considerati medici, ma figure che forniscono \"assistenza sanitaria non medica\" oppure \"Health professionals\" (ISCO 2267 \"Optometrists and Ophthalmic Opticians\").\nA livello europeo le associazioni di riferimento sono, a livello professionale \"European Council of Optometry and Optics\", a livello culturale-scientifico-formativo \"European Academy of Optometry and Optics\"."}
{"id": "536212", "revid": "767487", "url": "https://it.wikipedia.org/wiki?curid=536212", "title": "King Britt", "text": "La sua nutrita discografia comprende anche svariati alias come \"Silk 130\", \"Firefly\", \"Nova Dream Sequence\", \"The\", \"Oba Funke\", \"Scuba\"."}
{"id": "536218", "revid": "3831", "url": "https://it.wikipedia.org/wiki?curid=536218", "title": "Aelia Paetina", "text": ""}
{"id": "536219", "revid": "287204", "url": "https://it.wikipedia.org/wiki?curid=536219", "title": "Madhya Pradesh", "text": "Il Madhya Pradesh (hindi: \u092e\u0927\u094d\u092f \u092a\u094d\u0930\u0926\u0947\u0936) \u00e8 uno Stato federato dell'India centrale.\nLa lingua ufficiale \u00e8 l'hindi.\nGeografia fisica.\nIl Madhya Pradesh, il cui nome in hindi significa \"provincia centrale\", \u00e8 uno Stato situato al centro dell'India, a sud della pianura del Gange.\nConfina a nord-ovest con il Rajasthan, a nord-est con l'Uttar Pradesh, a est con il Chhattisgarh, a sud con il Maharashtra ed a ovest con il Gujarat.\nIl territorio \u00e8 attraversato a nord-ovest dalla catena collinare delle monti Vindhya che separa geograficamente il sub-continente indiano nell'India settentrionale e nell'India meridionale. Nell'area meridionale si estende la catena delle colline Satpura. Tra le due catene collinari si estende la valle del fiume Narmada, che scorre da est a ovest verso il Mar Arabico. Sulle sue rive sorge la citt\u00e0 di Jabalpur. I fiumi del nord dello Stato defluiscono verso il bacino del fiume Gange.\nNel territorio trova sede il Parco nazionale di Kanha.\nCitt\u00e0 Principali.\nLa capitale dello Stato \u00e8 Bhopal che \u00e8 posta nell'area centrale sull'altopiano di \"Malwa\".\nLa citt\u00e0 pi\u00f9 popolosa \u00e8 Indore che \u00e8 posta nell'area occidentale a sud della catena delle colline Satpura.\nStoria.\nNel 1863 i Britannici annetterono lo \"Stato di Nagpur\", che tra gli altri territori comprendeva la parte sud-orientale dell'attuale Stato, istituendo nell'area dello Stato di Nagpur le \"Central Provinces\" con Nagpur come capitale.\nIl Madhya Pradesh come Stato federale \u00e8 sorto nel 1956 con l'intento di riunire in un unico Stato le popolazioni di lingua hindi di quella parte dell'India. Furono cos\u00ec uniti la maggior parte dello Stato del Madhya Bharat e gli Stati di Vindhya Pradesh e Bhopal oltre al territorio di Sironj.Il territorio di Nagpur, a maggioranza linguistica marathi, pass\u00f2 al Maharashtra. Bhopal divenne la capitale del Madhya Pradesh.\nIl Madhya Pradesh fu il pi\u00f9 esteso Stato dell'Unione indiana fino al 1\u00ba novembre 2000, quando con i suoi territori sud-orientali fu istituito il nuovo Stato di Chhattisgarh.\nLingue e religione.\nLa lingua maggioritaria \u00e8 l'hindi che ha nello Stato diverse varianti locali che vengono definite dialetti dell'hindi o di altri lingue. Il gruppo linguistico marathi costituisce una forte minoranza.\nCirca il 90% della popolazione professa la religione ind\u00f9. I musulmani rappresentano una minoranza del 6%. Esistono poi minoranze sikh, giainiste, cristiane e buddiste.\nGeografia antropica.\nSuddivisioni amministrative.\nIl Madhya Pradesh \u00e8 diviso in 50 distretti, raggruppati in dieci divisioni amministrative:"}
{"id": "536220", "revid": "767487", "url": "https://it.wikipedia.org/wiki?curid=536220", "title": "Il seme e la speranza", "text": "Il seme e la speranza \u00e8 un album della band rock italiana dei Gang, pubblicato nel 2006 dalla Lifegate Music."}
{"id": "536221", "revid": "1935652", "url": "https://it.wikipedia.org/wiki?curid=536221", "title": "Giovanni Ricchiuti", "text": "Biografia.\nNasce a Bisceglie, in provincia di Barletta-Andria-Trani ed arcidiocesi di Trani-Barletta-Bisceglie, il 1\u00ba agosto 1948.\nFormazione e ministero sacerdotale.\nStudia presso le medie inferiori del seminario di Bisceglie e frequenta il liceo e gli studi teologici presso quello regionale di Molfetta. Il 9 settembre 1972 \u00e8 ordinato presbitero dall'arcivescovo Giuseppe Carata e, dopo l'ordinazione sacerdotale, prosegue gli studi presso il Pontificio Istituto Biblico, a Roma.\nDal 1975 al 1976 \u00e8 vicerettore del seminario minore, poi fino al 1979 \u00e8 vicario parrocchiale della parrocchia della Misericordia a Bisceglie, di cui nel 1980 \u00e8 nominato parroco.\nNel febbraio 1994 lascia la parrocchia in seguito alla nomina a rettore del Pontificio Seminario Regionale Pugliese \"Pio XI\" di Molfetta.\nMinistero episcopale.\nIl 27 luglio 2005 papa Benedetto XVI lo nomina arcivescovo di Acerenza; succede a Michele Scandiffio, dimessosi per raggiunti limiti di et\u00e0. L'8 ottobre successivo riceve l'ordinazione episcopale, nella basilica di san Giuseppe a Bisceglie, dall'arcivescovo Francesco Monterisi (poi cardinale), coconsacranti gli arcivescovi Giovanni Battista Pichierri e Michele Scandiffio. Il 15 ottobre prende possesso dell'arcidiocesi di Acerenza.\nIl 15 ottobre 2013 papa Francesco lo nomina vescovo, con il titolo \"ad personam\" di arcivescovo, di Altamura-Gravina-Acquaviva delle Fonti; succede a Mario Paciello, dimessosi per raggiunti limiti di et\u00e0. Il 4 gennaio 2014 prende possesso della diocesi. Contestualmente diventa governatore dell'Ospedale generale regionale Francesco Miulli di Acquaviva delle Fonti.\nIl 23 aprile 2017 inaugura il consultorio familiare diocesano, con l'intento di offrire un servizio a favore delle famiglie e del loro ruolo educativo. \nRicopre anche l'incarico di membro della Commissione episcopale per i problemi sociali e il lavoro, la giustizia e la pace della Conferenza Episcopale Italiana ed \u00e8 presidente della Commissione episcopale per la famiglia e la vita e per la pastorale giovanile della Conferenza episcopale pugliese.\nPensiero.\nLa sua formazione teologica \u00e8 ispirata alla teologia di Antonio Bello, suo predecessore alla presidenza di Pax Christi Italia.\nDichiarazioni sull'accoglienza dei migranti.\nSi \u00e8 sempre espresso in prima persona sull'accoglienza dei migranti, organizzando manifestazioni a favore dei migranti, e istituendo centri di accoglienza. Nel giugno 2018, l'arcivescovo ha commentato la decisione del governo Conte I di chiudere i porti italiani alla nave Aquarius, con a bordo pi\u00f9 di 200 migranti, definendola violenta e disumana. Ha, poi, aggiunto che in questa vicenda si pu\u00f2 notare non solo la sconfitta della politica ma anche dell'umanit\u00e0.\nDichiarazioni sulla pace.\nDopo aver saputo della decisione di militarizzare le navi di soccorso, con la possibilit\u00e0 di respingere in Libia i profughi, ha detto che questa decisione manderebbe all'Inferno coloro che cercano la vita. Nel centenario dell'inutile strage ha dichiarato che oggi dalla Prima guerra mondiale dovremmo capire che ogni guerra \u00e8 una stupidit\u00e0, ma soprattutto una follia. L'arcivescovo nel settembre 2017, dopo l'annuncio che san Giovanni XXIII sarebbe stato nominato patrono dell'Esercito italiano, ha dichiarato che sarebbe irrispettoso avendo egli stesso denunciato e condannato ogni guerra. Utilizzando le parole di Antonio Bello ha definito questa idea una roba da matti\nDichiarazioni sull'amministrazione.\nAlla vigilia delle elezioni amministrative, tenutesi il 10 giugno 2018 ad Altamura e ad Acquaviva delle Fonti, l'arcivescovo ha scritto ai cittadini un appello non solo a fare discernimento in vista del voto ma anche a partecipare attivamente alla vita politica o sociale delle citt\u00e0.\nDichiarazioni sul nucleare.\nIl 15 febbraio 2021 ha promosso insieme all'ufficio di pastorale sociale e del lavoro della diocesi di Altamura-Gravina-Acquaviva delle Fonti una tavola rotonda sui siti di stoccaggio delle scorie radioattive, successivamente alla decisione della SOGIN, incaricata per la costruzione di depositi di stoccaggio di scorie radioattive, di considerare i territori di Altamura e Gravina in Puglia adatti alla costruzione dei siti.\nIn qualit\u00e0 di presidente di Pax Christi Italia, nel luglio 2021, a quattro anni dall'approvazione del Trattato per la proibizione delle armi nucleari, ha dichiarato che \"il problema delle armi nucleari \u00e8 di vitale importanza\" ed \"\u00e8 una questione da affrontare dal punto di vista legale\" ricordando che il trattato, entrato in vigore il 22 gennaio 2021, rende \"illegale il possesso, prima ancora che l'uso di armi atomiche\". Ha inoltre affermato il suo rammarico per l'assenza del governo italiano all'Organizzazione delle Nazioni Unite al momento dell'approvazione del trattato.\nGenealogia episcopale.\nLa genealogia episcopale \u00e8:"}
{"id": "536227", "revid": "125011872", "url": "https://it.wikipedia.org/wiki?curid=536227", "title": "Francesco Monterisi", "text": "Biografia.\n\u00c8 ordinato sacerdote il 16 marzo 1957 e incardinato nell'Arcidiocesi di Trani-Barletta-Bisceglie-Nazareth.\nIl 24 dicembre 1982 \u00e8 eletto arcivescovo titolare di Alba Marittima e pro-nunzio apostolico in Corea.\nRiceve l'ordinazione episcopale il 6 gennaio 1983 da papa Giovanni Paolo II (co-consacranti il cardinale Eduardo Mart\u00ednez Somalo e il cardinale Duraisamy Simon Lourdusamy).\nL'11 giugno 1993 \u00e8 nominato nunzio apostolico in Bosnia ed Erzegovina.\nNella primavera del 1998 rientra a Roma per essere nominato segretario della Congregazione per i Vescovi.\nPer la carica che ha ricoperto \u00e8 stato anche segretario del Sacro Collegio, in qualit\u00e0 del quale ha partecipato senza diritto di voto al conclave del 2005.\nNel 2009 \u00e8 stato sostituito nella carica di segretario della Congregazione per i Vescovi dal vescovo Manuel Monteiro de Castro, fino ad allora nunzio apostolico in Spagna e nel principato di Andorra.\nNel 2005 conferisce l'ordinazione episcopale a Giovanni Ricchiuti.\nIl 3 luglio 2009, per volere di papa Benedetto XVI, \u00e8 nominato arciprete della basilica papale di San Paolo fuori le Mura, succedendo al cardinale Andrea Cordero Lanza di Montezemolo.\nIl 21 ottobre 2009 cessa il suo incarico di segretario del Sacro Collegio.\nBenedetto XVI lo eleva al rango di cardinale diacono di San Paolo alla Regola nel concistoro del 20 novembre 2010; prende possesso del titolo il 12 febbraio 2011.\n\u00c8 il primo porporato nativo di Barletta. La nomina \u00e8 celebrata dalla citt\u00e0 e dall'arcidiocesi il 30 dicembre 2010 in occasione dei solenni festeggiamenti in onore di San Ruggero, vescovo e patrono dell'arcidiocesi presso la concattedrale di Barletta con un solenne pontificale concelebrato dal cardinale Salvatore De Giorgi, dai vescovi delle diocesi limitrofe e dal clero diocesano.\nIl 23 novembre 2012 Benedetto XVI nomina nuovo arciprete della basilica papale di San Paolo fuori le mura l'arcivescovo James Michael Harvey.\nPartecipa con diritto di voto al conclave del 2013 che elegge al soglio pontificio papa Francesco.\nIl 28 maggio 2014 compie 80 anni ed esce dal novero dei cardinali elettori.\nIl 5 gennaio 2017 viene nominato da papa Francesco suo inviato speciale alle celebrazioni per il bicentenario della diocesi di Caltagirone, a cui ha partecipato l'11 gennaio successivo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536232", "revid": "322321", "url": "https://it.wikipedia.org/wiki?curid=536232", "title": "Salvatore Giovanni Rinaldi", "text": "Biografia.\nNasce a Cimitile, in provincia di Napoli e diocesi di Nola, il 3 maggio 1937. Dopo le elementari entra nel seminario minore di Nola, poi in quello maggiore di Salerno, poi alla facolt\u00e0 teologica di Posillipo (Napoli) completando gli studi teologici.\n\u00c8 ordinato sacerdote il 2 luglio 1961. Perfeziona gli studi all'Universit\u00e0 Cattolica del Sacro Cuore di Milano con la laurea in lettere e filosofia.\nNella diocesi di appartenenza svolge numerosi incarichi, quali: prefetto al seminario, professore di filosofia al liceo vescovile e all'Istituto superiore di scienze religiose di Nola, padre spirituale dei seminaristi, professore di francese, assistente diocesano di Azione Cattolica, parroco della chiesa di Santa Maria Stella di Nola.\nVicario generale della diocesi di Nola dal 1970 al 1983, poi parroco e primicerio della insigne chiesa collegiata di Santa Maria delle Grazie di Marigliano.\nIl 7 dicembre 1999 \u00e8 nominato vescovo della diocesi di Acerra.\nRiceve l'ordinazione episcopale il 29 gennaio 2000 per l'imposizione delle mani del cardinale Michele Giordano, arcivescovo di Napoli (coconsacranti: arcivescovo-vescovo di Nola Beniamino Depalma, vescovo di Acerra Antonio Riboldi).\nIl 14 ottobre 2001 riapre, dopo un lungo periodo di chiusura, il seminario ad Acerra; durante il suo episcopato, durato quasi quattordici anni, fioriscono dodici sacerdoti.\nDal 2002 al febbraio 2012 \u00e8 delegato per l'Educazione, la Scuola e l'Universit\u00e0 della Conferenza Episcopale Campana.\nIl 18 settembre 2013 viene accolta la sua rinuncia al governo pastorale della diocesi per raggiunti limiti di et\u00e0. Gli succede Antonio Di Donna, gi\u00e0 vescovo ausiliare e vicario generale dell'arcidiocesi di Napoli, che prende possesso della diocesi il 10 novembre.\nGenealogia episcopale.\nLa genealogia episcopale \u00e8:"}
{"id": "536236", "revid": "322321", "url": "https://it.wikipedia.org/wiki?curid=536236", "title": "Pio Vittorio Vigo", "text": "Biografia.\nNasce ad Acireale, sede vescovile in provincia di Catania, il 4 novembre 1935.\nFormazione e ministero sacerdotale.\nIl 20 settembre 1958 \u00e8 ordinato presbitero, nella chiesa di San Benedetto ad Acireale, dal vescovo Angelo Calabretta.\nStudia a Roma come alunno dell'Almo collegio Capranica; consegue la laurea in filosofia nel 1963 presso la Pontificia Universit\u00e0 Gregoriana di Roma. \u00c8 professore di filosofia in seminario e docente di religione nei licei statali.\nDal 1958 al 1981 \u00e8 vice-direttore dell'Oasi Maria Santissima Assunta di Aci Sant'Antonio, canonico e successivamente prevosto del capitolo della cattedrale e vicario generale della diocesi di Acireale.\nMinistero episcopale.\nIl 13 gennaio 1981 papa Giovanni Paolo II lo nomina vescovo ausiliare di Catania e vescovo titolare di Astigi. Il 14 febbraio seguente riceve l'ordinazione episcopale, nella cattedrale di Acireale, dal cardinale Salvatore Pappalardo, coconsacranti l'arcivescovo Domenico Picchinenna e il vescovo Giuseppe Malandrino.\nGi\u00e0 amministratore apostolico della diocesi di Nicosia dal 28 aprile 1984, il 7 marzo 1985 \u00e8 nominato vescovo della medesima diocesi; succede al dimissionario Salvatore Di Salvo.\nIl 24 maggio 1997 papa Giovanni Paolo II lo nomina arcivescovo metropolita di Monreale; succede a Salvatore Cassisa, dimessosi per raggiunti limiti di et\u00e0. Il 29 giugno successivo riceve il pallio dal papa.\nIl 2 dicembre 2000, con il riordino delle provincie ecclesiastiche della regione ecclesiastica Sicilia, la metropolia di Monreale viene soppressa.\nIl 15 ottobre 2002 \u00e8 nominato vescovo, con il titolo personale di arcivescovo, di Acireale; succede a Salvatore Gristina, precedentemente nominato arcivescovo metropolita di Catania. Il 30 novembre seguente prende possesso della diocesi.\nIl 26 luglio 2011 papa Benedetto XVI accetta la sua rinuncia al governo pastorale della diocesi di Acireale, presentata per raggiunti limiti di et\u00e0; gli succede Antonino Raspanti, del clero di Trapani, fino ad allora docente di Storia della Spiritualit\u00e0 presso la Pontificia Facolt\u00e0 Teologica di Sicilia \"San Giovanni Evangelista\". Rimane amministratore apostolico della diocesi fino all'ingresso del successore, avvenuto il 1\u00ba ottobre seguente.\n\u00c8 stato membro della Commissione episcopale per l'Alta direzione dell'Almo collegio Capranica; \u00e8 anche apprezzato poeta: le sue pubblicazioni gli hanno guadagnato diversi riconoscimenti e premi letterari.\n\u00c8 morto in una clinica di Verona il 30 aprile 2021, all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "536240", "revid": "322321", "url": "https://it.wikipedia.org/wiki?curid=536240", "title": "Beniamino Depalma", "text": "Biografia.\nNasce a Giovinazzo, in provincia di Bari e diocesi di Molfetta-Ruvo-Giovinazzo-Terlizzi, il 15 maggio 1941.\nViene ordinato sacerdote il 3 aprile 1965 dal cardinale Alfonso Castaldo, arcivescovo di Napoli.\nIl 7 dicembre 1990 \u00e8 eletto arcivescovo di Amalfi-Cava de' Tirreni. Riceve l'ordinazione episcopale il 26 gennaio 1991 dal cardinale Michele Giordano (coconsacranti: vescovo Ciriaco Scanzillo, arcivescovo Ferdinando Palatucci).\nIl 15 luglio 1999 \u00e8 nominato vescovo di Nola, con il titolo di arcivescovo \"ad personam\".\nInizia solennemente il ministero pastorale a Nola il 16 ottobre 1999.\nL'11 ottobre 2012 indice il decimo sinodo diocesano.\n\u00c8 attualmente membro della Commissione episcopale per la Liturgia.\nDal 2012 \u00e8 gran priore dell'Ordine militare del Santissimo Salvatore di Santa Brigida di Svezia, succedendo all'arcivescovo Bruno Schettino, scomparso prematuramente; \u00e8 inoltre gran priore per l'Italia meridionale tirrenica e grand'ufficiale dell'Ordine equestre del Santo Sepolcro di Gerusalemme e cappellano capo del Gran priorato di Napoli e Sicilia del sovrano militare ordine di Malta.\nL'11 novembre 2016 papa Francesco accoglie la sua rinuncia all'episcopato di Nola per raggiunti limiti di et\u00e0. Gli succede Francesco Marino e rimane amministratore apostolico fino all'insediamento del nuovo vescovo che avviene domenica 15 gennaio 2017.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536242", "revid": "1745361", "url": "https://it.wikipedia.org/wiki?curid=536242", "title": "Tom", "text": ""}
{"id": "536243", "revid": "1565034", "url": "https://it.wikipedia.org/wiki?curid=536243", "title": "Pier Giorgio Micchiardi", "text": "Biografia.\nHa conseguito la laurea in diritto canonico alla Pontificia Universit\u00e0 Gregoriana di Roma. \u00c8 stato vice parroco per 11 anni, quindi padre spirituale del Seminario teologico di Torino e successivamente cancelliere della curia arcivescovile con il cardinale Anastasio Ballestrero. Collaboratore, prima del cardinale Giovanni Saldarini e successivamente dell'arcivescovo Severino Poletto, si \u00e8 occupato in prima persona del sinodo e della realizzazione delle due ultime ostensioni della Sacra Sindone.\nIl 21 dicembre 1990 \u00e8 stato eletto vescovo ausiliare di Torino, titolare di Macriana Maggiore. Ha ricevuto l'ordinazione episcopale il 13 gennaio 1991 dal cardinale Giovanni Saldarini, consacranti il vescovo Livio Maritano ed il cardinale Zenon Grocholewski.\nIl 9 dicembre 2000 \u00e8 stato eletto vescovo di Acqui.\nIl 19 gennaio 2018 papa Francesco ha accettato la sua rinuncia al governo pastorale della diocesi; gli \u00e8 succeduto Luigi Testore, del clero dell'arcidiocesi di Milano.\nControversie.\nIl suo mandato vescovile in Acqui Terme \u00e8 stato oggetto di numerose inchieste giornalistiche a partire dal 2011 e fino al 2016, ad opera dei quotidiani Il Secolo XIX, La Stampa e del settimanale \"L'Espresso\".\nIn particolare, nel corso di un'intervista all'interno di un'inchiesta condotta dal programma televisivo \"Le Iene\", il prelato ha ammesso di essere stato un cattivo vescovo nella gestione della sua diocesi. In seguito ai fatti emersi e ad una lettera di protesta di 38 sacerdoti della diocesi, papa Francesco, nel gennaio 2016, ha nominato come visitatore apostolico della diocesi l'arcivescovo di Gorizia Carlo Roberto Maria Redaelli.\nGenealogia episcopale.\nLa genealogia episcopale \u00e8:"}
{"id": "536245", "revid": "125859001", "url": "https://it.wikipedia.org/wiki?curid=536245", "title": "Giovanni Saldarini", "text": "Biografia.\nNasce a Cant\u00f9, in provincia di Como e arcidiocesi di Milano, l'11 dicembre 1924, da Mario e Adele Carugati. Il 21 dicembre viene battezzato nella parrocchia di San Michele Arcangelo a Cant\u00f9. Riceve la cresima dal cardinale Alfredo Ildefonso Schuster.\nFormazione e ministero sacerdotale.\nNel 1938 entra nel seminario di San Pietro Martire di Seveso.\nIl 31 maggio 1947 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nDopo l'ordinazione prosegue gli studi e ottiene la licenza in teologia nella Facolt\u00e0 teologica dell'Italia settentrionale e quella in sacra scrittura presso il Pontificio Istituto Biblico a Roma.\nTornato nell'arcidiocesi, insegna lettere presso il collegio arcivescovile di Desio, dal 1947 al 1949, e sacra scrittura nel seminario di Venegono Inferiore, dal 1952 al 1967.\nNel 1967 il cardinale Giovanni Colombo lo nomina parroco dei Santi Ambrogio e Simpliciano a Carate Brianza; nel 1974 diventa prevosto della basilica di San Babila a Milano.\nNel 1979 riceve il titolo di prelato d'onore di Sua Santit\u00e0.\nIl 17 marzo 1982 l'arcivescovo Carlo Maria Martini lo nomina vicario episcopale della zona pastorale I di Milano. Il 18 giugno 1983 \u00e8 nominato provicario generale e dal 21 settembre seguente inizia a far parte del capitolo dei canonici del duomo di Milano.\nMinistero episcopale e cardinalato.\nIl 10 novembre 1984 papa Giovanni Paolo II lo nomina vescovo ausiliare di Milano e vescovo titolare di Gaudiaba; riceve l'ordinazione episcopale il 7 dicembre successivo, nella cattedrale di Milano, dal cardinale Carlo Maria Martini, coconsacranti il cardinale Giovanni Colombo e il vescovo Giulio Oggioni.\nIl 31 gennaio 1989 papa Giovanni Paolo II lo nomina arcivescovo metropolita di Torino; succede al cardinale Anastasio Alberto Ballestrero, dimessosi per raggiunti limiti di et\u00e0. Il 19 marzo prende possesso dell'arcidiocesi.\nIl 15 maggio 1990 al 25 maggio 1995 \u00e8 vicepresidente per l'Italia settentrionale della Conferenza Episcopale Italiana.\nIl 18 agosto 1990 \u00e8 nominato custode pontificio della Santa Sindone, succedendo anche in questo caso al cardinale Ballestrero.\nNel 1990 chiede al papa di procedere con la beatificazione di don Filippo Rinaldi (il 3\u00ba successore di don Bosco), il 29 aprile, di Pier Giorgio Frassati, il 20 maggio e del canonico Giuseppe Allamano (fondatore delle congregazioni dei Missionari e delle Missionarie della Consolata), il 7 ottobre. Il 7 maggio 1995 presenta la stessa richiesta per Giuseppina Bonino.\nNel concistoro del 28 giugno 1991 papa Giovanni Paolo II lo crea cardinale presbitero del Sacro Cuore di Ges\u00f9 a Castro Pretorio.\nIl 13 novembre 1994 indice il sinodo diocesano, che si conclude il 7 dicembre 1996.\nIl 19 giugno 1999 lo stesso papa accoglie la sua rinuncia al governo pastorale dell'arcidiocesi, presentata per motivi di salute; gli succede Severino Poletto, fino ad allora vescovo di Asti.\nL'11 dicembre 2004 compie 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decadono tutti gli incarichi ricoperti nella Curia romana e con essi il diritto di entrare in conclave.\nMuore a Milano il 18 aprile 2011 dopo una lunga malattia all'et\u00e0 di 86 anni. Dopo i funerali, celebrati il 20 aprile, viene sepolto nella cattedrale di Torino vicino alla tomba del beato Piergiorgio Frassati.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536247", "revid": "838137", "url": "https://it.wikipedia.org/wiki?curid=536247", "title": "Lucio Soravito De Franceschi", "text": "Biografia.\nFormazione e ministero sacerdotale.\nNasce l'8 dicembre 1939, giorno dell'Immacolata Concezione, a Mione di Ovaro, in provincia e arcidiocesi di Udine.\nFrequenta il seminario diocesano e il 29 giugno 1963 \u00e8 ordinato sacerdote per l'arcidiocesi di Udine. Prosegue gli studi presso l'Universit\u00e0 Pontificia Salesiana, dove si laurea in Teologia pastorale.\nDurante il suo ministero presbiterale a Udine svolge molti incarichi tra cui quello di parroco della cattedrale di Udine e di vicario urbano.\nMinistero episcopale.\nIl 29 maggio 2004 \u00e8 eletto vescovo di Adria-Rovigo.\nRiceve l'ordinazione episcopale l'11 luglio 2004 dall'arcivescovo Pietro Brollo, coconsacranti gli arcivescovi Alfredo Battisti e Paolo Romeo.\nIl 18 luglio successivo prende possesso della diocesi.\nIl 10 maggio 2008 indice il sinodo diocesano; il 16 ottobre 2011 approva e promulga le costituzioni sinodali.\n\u00c8 stato un membro della Commissione episcopale per la dottrina della fede, l'annuncio e la catechesi della Conferenza Episcopale Italiana.\nIl 23 dicembre 2015 papa Francesco ne accoglie le dimissioni per raggiunti limiti di et\u00e0.\nMuore il 6 luglio 2019 a Udine all'et\u00e0 di 79 anni. Riposa nella cripta della cattedrale di Udine.\nGenealogia episcopale.\nLa genealogia episcopale \u00e8:"}
{"id": "536248", "revid": "767487", "url": "https://it.wikipedia.org/wiki?curid=536248", "title": "Criss Oliva", "text": "\u00c8 stato cofondatore, coautore e chitarrista del gruppo heavy metal Savatage.\nMor\u00ec prematuramente il 17 ottobre 1993 in un incidente stradale.\nIl suo stile unico, influenzato da artisti come Ritchie Blackmore, Jimmy Page, Brian May, Eddie Van Halen, Randy Rhoads, Alex Lifeson e Michael Schenker, consisteva in una mix di potenti riff e squisiti assoli, che costituirono il tratto caratteristico delle sonorit\u00e0 dei Savatage.\n\u00c8 sepolto al \"Curlew Memorial Gardens\" a Palm Harbor, non lontano da Clearwater (Florida).\nBiografia.\nGli esordi (1963-1978).\nChristopher Michael Oliva nacque il 3 aprile 1963 da una famiglia di origini italiane nella cittadina di Pompton Plains, nello Stato del New Jersey. Era l'ultimo di quattro fratelli, uno dei quali era il futuro cantante Jon.\nLa sua infanzia trascorse in piena armonia con il resto della famiglia. A Pompton Plains Criss trascorse i suoi primi 10 anni, e affront\u00f2 i primi studi scolastici. Nel 1973 gli Oliva si trasferirono a Escondido, in California, e qui Criss inizi\u00f2 a coltivare i suoi primi hobby, tra cui il motocross, che pratic\u00f2 con passione assieme a Jon esercitandosi in un circuito sulle colline intorno alla citt\u00e0, e il modellismo di automobili e aeroplani.\nNel 1976 la famiglia Oliva si spost\u00f2 a Dunedin, in Florida. In questi anni Criss matur\u00f2 la sua passione per la musica rock, alla quale si avvicin\u00f2 quando il fratello Jon gli regal\u00f2 una chitarra elettrica. In breve il ragazzo si innamor\u00f2 dello strumento, e inizi\u00f2 a trascorrere interi pomeriggi a suonare le sue canzoni preferite. Quando si trovava in difficolt\u00e0 con un brano, Criss cercava di modificarlo in modo da renderlo pi\u00f9 congeniale alla sua tecnica. Questo fatto divenne col tempo un esercizio costante, che favor\u00ec il suo apprendimento da autodidatta e che porter\u00e0 frutti evidenti nel lavoro di compositore per i suoi futuri gruppi musicali.\nSavatage (1978-1993).\nDopo fugaci apparizioni in gruppi amatoriali quali i \"Tower\" e gli \"Alien\", Criss e suo fratello Jon formarono insieme il loro primo progetto musicale, gli Avatar, nel 1978. Nel 1980 il duo incontr\u00f2 Steve Wacholz e con lui improvvisarono in un campo posto nel retro della residenza degli Oliva che fu soprannominato dal gruppo \"The Pit\". I fratelli diedero anche a Steve un soprannome, che lo seguir\u00e0 nel corso della sua carriera: \"Doctor Killdrums\", spesso accorciato a \"Doc\", con riferimento allo stile duro nel suonare del batterista.\nDopo pochi mesi Criss, Jon e Steve iniziarono a suonare nei club di Tampa, cittadina dove risiedevano con le loro famiglie dalla fine degli anni settanta, e di Clearwater. Nel 1981 il bassista Keith Collins si un\u00ec al terzetto, permettendo di fatto a Jon di dedicarsi alle sole parti vocali. Nel 1982 il gruppo pubblic\u00f2 un EP con l'etichetta discografica locale \"Par Records\". Nel 1983 gli Avatar furono costretti a cambiare nome a causa dei diritti del nome, gi\u00e0 detenuti da un altro gruppo. Unendo le parole \"Savage\" e \"Avatar\", il gruppo coni\u00f2 perci\u00f2 il nome \"Savatage\". Con la nuova denominazione, il gruppo pubblic\u00f2 nel 1983 il suo primo album, dal titolo \"Sirens\", a cui segu\u00ec nel 1985 \"The Dungeons are Calling\", entrambi pubblicati ancora con la Par Records. I dischi presentarono un particolare suono heavy metal, colmo di influenze provenienti da altri generi, e riscossero un buon successo commerciale.\nNel 1986 Criss spos\u00f2 Dawn Hopkins, la sua fidanzata sin dai tempi della scuola elementare di Philippe Park, cittadina nei pressi di Safety Harbor, Florida. Nel 1985 intanto i Savatage erano stati notati dalla \"major\" Atlantic Records, che li aveva posti sotto contratto. Inizi\u00f2 cos\u00ec quella che tutt'oggi \u00e8 considerata come l'\"Et\u00e0 d'Oro\" della band, durante la quale il gruppo pot\u00e9 avvalersi della valida collaborazione del produttore Paul O'Neill, unitosi al progetto nel 1987 con l'album \"Hall of the Mountain King\". Lo stile unico esibito da Criss all'interno dei 6 successivi album pubblicati con questa etichetta, fecero guadagnare al chitarrista fama e molti fan, incluso Dave Mustaine dei Megadeth, con il quale i Savatage fecero un tour nel 1987 in supporto a \"Hall of the Mountain King\". Si dice che quando Mustaine fu lasciato senza un chitarrista nel 1989 dopo la partenza di Jeff Young, Criss Oliva fu uno dei primi chitarristi a ricevere la proposta di prendere il posto vacante. Egli declin\u00f2 per\u00f2 l'offerta e continu\u00f2 con suo fratello e i Savatage, lasciando il ruolo di secondo chitarrista nei Megadeth a Marty Friedman.\nI Savatage continuarono la loro carriera con la pubblicazione di \"Gutter Ballet\" nel 1989, per il quale Jon Oliva scrisse alcune parti mentre era ricoverato in una clinica di riabilitazione. Dopo questa pubblicazione i Savatage partirono per una serie quasi ininterrotta di tour, mentre Criss continuava a collezionare i complimenti della critica, che giudic\u00f2 massima la sua prestazione per l'album del 1991 \"\", che vinse il disco di platino divenendo il pi\u00f9 grande successo commerciale dei Savatage.\nNegli anni che seguirono i Savatage furono per\u00f2 scossi dalle dipartite ravvicinate di John Oliva e di Steve \"Doc\" Wacholz, rispettivamente nel 1992 e nel 1993. Per rimpiazzarli furono scelti Zachary Stevens alla voce e Jeff Plate come batterista. Il gruppo pot\u00e9 continuare cos\u00ec la sua carriera pubblicando \"Edge of Thorns\" nel 1993. Nella copertina del disco, disegnata dall'artista Gary Smith, appare un ritratto di Dawn, la moglie di Criss.\nLa morte (1993).\nIl 17 ottobre 1993, alle 3:30 del mattino circa, Criss e sua moglie Dawn stavano percorrendo la Higway 301 direzione nord per andare ad assistere al \"Quarto Festival Annuale di Livestock\" nella cittadina di Zephyrhills, Florida, situata poco pi\u00f9 a nord di Tampa. Improvvisamente un'autovettura attravers\u00f2 contromano la carreggiata e colp\u00ec in pieno la Mazda RX-7 della famiglia Oliva, uccidendo Criss sul colpo. Sua moglie Dawn fu ricoverata al \"Tampa General Hospital\" con serie emorragie craniche e addominali, oltre che con varie ossa fratturate. Sottoposta ad una terapia ricostruttiva, la donna sopravvisse ma fu a lungo traumatizzata dalla perdita dell'amato marito. I postumi dell'incidente ne gravarono comunque seriamente la salute conducendola a una prematura morte, avvenuta il 10 gennaio 2005.\nLe indagini rivelarono che il conducente della vettura che colp\u00ec la macchina di Criss aveva un livello di alcool nel sangue record e di molto superiore al limite massimo legale dello Stato, che in Florida era al tempo di 0.8. di.294\nDopo la morte (1993-oggi).\nI funerali di Criss Oliva si svolsero in modo umile e ristretto ai soli famigliari e amici. Il suo corpo fu sepolto al \"Curlew Memorial Gardens\", cimitero situato a due miglia a nord di Clearwater. La tomba del chitarrista \u00e8 spesso visitata da fan e ammiratori dei Savatage, i quali ogni anno si recano in data 17 ottobre nel luogo di sepoltura per porgere omaggio al defunto. Inoltre fu organizzato uno speciale concerto in sua memoria, il quale prese luogo il 23 novembre 1993. Lo spettacolo vide come main event lo show dei componenti dei Savatage, incluso il fratello Jon, che torn\u00f2 a cantare per una sola esibizione, tralasciando di fatto i suoi problemi alle corde vocali. Nessun chitarrista suon\u00f2 con la band quella sera, in modo da simboleggiare il vuoto lasciato nel gruppo dalla prematura scomparsa di Criss.\nLa morte del chitarrista min\u00f2 duramente l'esistenza dei Savatage, i quali decisero per\u00f2 di proseguire la loro carriera avvalendosi di un patto, stipulato dai fratelli Oliva durante i primi anni di carriera, che diceva che se uno dei due non avesse pi\u00f9 potuto suonare nel gruppo, allora l'altro avrebbe dovuto mantenere vivo il progetto. Di conseguenza Jon scelse di continuare l'attivit\u00e0 del gruppo, che prosegu\u00ec la carriera fino al 2002, anno in cui cessarono tutte le attivit\u00e0, per poi riprendere nel 2014.\nStampa.\nCriss Oliva non fece molte apparizioni \"soliste\" su riviste per chitarristi e fu da esse spesso poco considerato e sottostimato, nonostante l'influenza che poi le sue produzioni ebbero sul genere musicale metal. Il suo nome non apparve quasi mai in classifiche e, nei rari casi in cui vi presenziasse, non occup\u00f2 mai posizioni di vertice. Ciononostante Criss riusc\u00ec a guadagnare una certa fama e notoriet\u00e0. Il critico musicale Chris Leibundgut lo descrisse come\nmentre Alex Skolnick, attuale chitarrista dei Testament e suo sostituto nei Savatage, parl\u00f2 di lui dicendo:\nParallelamente, i Savatage ottennero un maggior numero di elogi e apparizioni sui giornali di settore. Come cofondatore del gruppo, il chitarrista ottenne qui le meritate attenzioni, ottenendo la possibilit\u00e0 di rilasciare alcune interviste. L'ultima dichiarazione pubblica di Criss Oliva risale a pochi giorni prima del suo decesso e fu redatta da Andy Secher e apparve sulla rivista \"Hit Parader 1/94\" con titolo \"Savatage: Metal Magicians\".\nCome spesso accade, successivamente alla sua scomparsa le maggiori riviste del settore dedicarono articoli in tributo alla carriera musicale e alla personalit\u00e0 di questo chitarrista, tra cui anche \"RockHard Legends\".\nEquipaggiamento.\nCriss Oliva utilizz\u00f2 differenti tipi di chitarra durante la sua carriera. Il modello che pi\u00f9 preferiva e di conseguenza utilizzava era una Jackson Soloist, talvolta sostituita da un modello della ESP, che denominava \"Gargoyle\". Essa si caratterizzava di un corpo color cenere con manico in acero equipaggiato da 22 medium jumbo frets, un humbucker di marca Bartolini posizionato sul ponte e di un single coil, sempre della Bartolini, piazzato al manico dello strumento. La chitarra veniva generalmente abbellita da ampi disegni che, nel caso del modello Gargoyle, consistevano in una particolare decorazione, realizzata dai fan dei Savatage in collaborazione con il disegnatore ufficiale del gruppo Gary Smith, che rappresentava sul corpo della chitarra, totalmente dipinto di un blu scuro, un gargoyle molto simile a quello che verr\u00e0 poi disegnato per la copertina dell'album \"Dead Winter Dead\".\nNel procedere della sua carriera Criss utilizz\u00f2 anche altri modelli. Tra questi chitarre Charvel bianche (una di esse aveva disegnato in bianco e nero il volto della moglie) e nere, oltre a un modello nero e giallo, strumenti della Jackson Guitars neri o blu, una Dean rossa, una Fender Stratocaster del 1977 bianca e una originale del 1962, una Jackson modello Cherry Sunburst, una Kramer Ferrington e una Epiphone D-150 a 12 corde. Nella registrazione di parti acustiche utilizz\u00f2 chitarre acustiche di marca Ovation.\nTra i pick-up, Criss Oliva fece uso di differenti marche, spesso Bartolini, Jackson/Charvel e Seymour Duncan. Si equipaggi\u00f2 anche di ponti Floyd Rose e Jackson/Charvel, amplificatori G-100 Solid State Yamaha Bass Cabinet, Marshall (w/ Celestions), Laney Pro Tube da 50 watt, AOR Pro Tube da 50 watt e Cabinet 4X12, oltre a Falicon Tri Guitar Cab Rack. Questi ultimi venivano posizionati sempre e solo sul canale pulito e, nel caso questi possedessero anche un output selezionalbile in high o low, Criss li posizionava solo in modalit\u00e0 low, in modo da poter cos\u00ec ottenere il suo suono pulito caratteristico.\nIl suo equipaggiamento vantava infine corde LaBella, plettri della Stainless Steel e della StarPiks, utilizzati alla ricerca di un suono pi\u00f9 fresco e metallico, pedaliere Boss Pedal Board, Super Overdrives, Chorus CE-2, TU-12H Chromatic tuner, Power Supply e Octave, a cui spesso si aggiungevano un pedale MXR e a un Roland 201 Space Echo. Tra gli effetti fece uso di Rockman modelli Handheld, X100, Sustainer, Stereo Chorus, di un Gemini Power Supply, di un Nady Rackmount 650 Concert Series Wireless, di un Samson Wireless, di un Rackmount Tuner, di un set Alesis Midi Verb Delay 400-440\u00a0ms, di Peavy Ultra Verb Reverb, oltre a delay Vesta Fire e Ibanez e un equalizzatore Peavy 31 Band Stereo."}
{"id": "536251", "revid": "119089722", "url": "https://it.wikipedia.org/wiki?curid=536251", "title": "Pietro Brollo", "text": "Biografia.\nNato a Tolmezzo il 1\u00ba dicembre 1933, ha frequentato il ginnasio dai Salesiani e nel 1949 \u00e8 entrato nel seminario arcivescovile di Udine, ove ha completato il liceo classico. Nel 1953 si \u00e8 trasferito a Roma per proseguire gli studi, conseguendo la laurea in teologia presso la Pontificia Universit\u00e0 Lateranense.\nIl 17 marzo 1957 \u00e8 stato ordinato sacerdote dall'arcivescovo di Udine Giuseppe Zaffonato.\n\u00c8 stato viceassistente diocesano della FUCI e cappellano festivo di Passons e di Rizzi.\nRettore del seminario arcivescovile di Udine dal 1972 al 1976 e successivamente arciprete di Ampezzo, il 22 luglio 1981 viene nominato arciprete di Gemona del Friuli.\nNominato vescovo ausiliare di Udine, titolare di Zuglio, il 21 ottobre 1985, il 4 gennaio 1986 ha ricevuto l'ordinazione episcopale nel duomo di Gemona del Friuli dalle mani dell'arcivescovo Alfredo Battisti, coconsacranti i vescovi Domenico Pecile ed Emilio Pizzoni.\nIl 2 gennaio 1996 \u00e8 stato nominato vescovo di Belluno-Feltre. Il 28 ottobre 2000 \u00e8 stato promosso arcivescovo metropolita di Udine iniziando il ministero episcopale il 7 gennaio 2001.\nL'11 luglio 2004 ha conferito l'ordinazione episcopale a Lucio Soravito De Franceschi.\n\u00c8 membro della Commissione episcopale per la cultura e le comunicazioni sociali della Conferenza Episcopale Italiana.\nIl 20 agosto 2009, in accoglimento alla sua rinuncia all'ufficio pastorale per raggiunti limiti d'et\u00e0, e a seguito della nomina del suo successore, \u00e8 stato nominato amministratore apostolico di Udine. Il 18 ottobre 2009 ha assunto il titolo di arcivescovo emerito di Udine.\nMuore il 5 dicembre 2019 per morte naturale; riposa nella cripta della cattedrale di Udine.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536264", "revid": "57342", "url": "https://it.wikipedia.org/wiki?curid=536264", "title": "Alfredo Battisti", "text": "Biografia.\nNato a Masi, in provincia e diocesi di Padova, il 17 gennaio 1925, fu ordinato sacerdote il 20 settembre 1947.\nVicario generale della diocesi di Padova, il 13 dicembre 1972 fu eletto arcivescovo di Udine.\nRicevette l'ordinazione episcopale il 25 febbraio 1973 nella cattedrale di Udine dal vescovo Girolamo Bartolomeo Bortignon, coconsacranti i vescovi Emilio Pizzoni e Giovanni Mocellini.\nDurante il periodo in cui fu arcivescovo di Udine, si adoper\u00f2 molto affinch\u00e9 la lingua friulana diventasse lingua liturgica, con il riconoscimento dei suoi meriti per la battaglia culturale compiuta, avvenuto ad Aquileia nel 2001.\nFu definito \"il vescovo del terremoto\", in quanto arcivescovo dell'arcidiocesi di Udine durante il disastroso terremoto del Friuli (1976). In particolare, pronunci\u00f2 la frase che divenne lo slogan della ricostruzione dopo il terremoto: \"Prima le fabbriche, poi le case, poi le chiese\".\nIl 9 gennaio 1983 confer\u00ec l'ordinazione episcopale a Raffaele Nogaro e, il 4 gennaio 1986, a Pietro Brollo.\nSi dimise, per raggiunti limiti di et\u00e0, il 28 ottobre 2000 e si ritir\u00f2 presso il Santuario \"Madonna Missionaria\" di Tricesimo.\nMor\u00ec verso le ore 15 del 1\u00ba gennaio 2012 all'ospedale di Udine, dove era stato ricoverato il giorno precedente. Il rito funebre si tenne il 4 gennaio nella cattedrale di Udine e fu presieduto dall'arcivescovo di Gorizia Dino De Antoni, presidente della Conferenza episcopale triveneta, concelebranti gli arcivescovi Andrea Bruno Mazzocato, Pietro Brollo, Luigi Bressan, Anton Stres (arcivescovo di Lubiana), Antonio Mattiazzo e Giampaolo Crepaldi ed i vescovi Lucio Soravito de Franceschi, Giuseppe Andrich, Corrado Pizziolo, Alois Schwarz (vescovo di Gurk), Metod Pirih (vescovo di Capodistria), Jurij Bizjak (vescovo ausiliare di Capodistria), Ovidio Poletto, Paolo Magnani, Eugenio Ravignani ed Alfredo Magarotto.\nRiposa nella cripta della cattedrale di Udine.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536265", "revid": "1318658", "url": "https://it.wikipedia.org/wiki?curid=536265", "title": "Assedio di Sebastopoli (1941-1942)", "text": "L'assedio di Sebastopoli del 1941-1942 si svolse durante la seconda guerra mondiale nella penisola di Crimea, nel corso dei combattimenti sul fronte orientale, tra le truppe tedesche della Wehrmacht, supportate da reparti dell'Esercito rumeno, e la forte guarnigione dell'Armata Rossa asserragliata nelle poderose posizioni fortificate che difendevano l'importante base navale di Sebastopoli.\nL'11. Armee tedesca, guidata dal generale Erich von Manstein sferr\u00f2 un primo attacco in forze contro la piazzaforte nell'autunno 1941 che tuttavia dovette essere interrotto a causa dell'accanita resistenza sovietica e per l'intervento di riserve dell'Armata Rossa attraverso la penisola di Ker\u010d.\nDopo l'inverno, i tedeschi ripresero l'iniziativa a maggio 1942 e infine al termine di un mese di violenti e sanguinosi combattimenti ravvicinati, le esperte divisioni della 11. Armee riuscirono, con l'aiuto di intensi attacchi aerei e del fuoco dell'artiglieria pesante, a conquistare la fortezza di Sebastopoli nonostante la tenace difesa della guarnigione sovietica che oppose forte resistenza fino all'ultimo. La Wehrmacht ottenne quindi una importante vittoria strategica e propagandistica ma molte divisioni della 11. Armee uscirono fortemente indebolite a causa delle perdite subite nei logoranti combattimenti. Il generale von Manstein ricevette la promozione a feldmaresciallo per la conquista di Sebastopoli.\nNonostante la sconfitta finale, in Unione Sovietica l'assedio di Sebastopoli venne esaltato dalla propaganda come esempio della tenace volont\u00e0 di resistenza dei soldati e dei popoli sovietici di fronte all'invasore tedesco; la citt\u00e0 di Sebastopoli nel 1945 avrebbe ricevuto il titolo onorifico di citt\u00e0 eroina.\nStoria.\nNella pianificazione originaria dell'operazione Barbarossa, la penisola di Crimea aveva costituito uno degli obiettivi prioritari per la Wehrmacht sia per motivazioni di tipo offensivo come punto di partenza per l'invasione del Caucaso attraverso lo stretto di Ker\u010d' in connessione con un'avanzata principale per la via di Rostov, sia di tipo difensivo; si temeva infatti che la Crimea avrebbe potuto costituire una specie di portaerei per l'aviazione sovietica da cui sferrare attacchi strategici contro la Romania e in particolare contro i preziosi pozzi di petrolio di Ploie\u0219ti.\nNei piani dell'OKW (il comando supremo della Wehrmacht), l'offensiva d'estate si sarebbe dovuta concludere con la conquista del Caucaso. C'era per\u00f2 una possibile minaccia al fianco destro della Wehrmacht: il porto-fortezza di Sebastopoli, in Crimea, base della flotta del Mar Nero. Dopo una serie di falliti contrattacchi russi, alla fine di maggio del 1942 la citt\u00e0 era completamente circondata dell'11\u00aa Armata tedesca (gruppo d'armate sud). La citt\u00e0 era difesa da tre linee di fortificazioni: la prima formata da campi minati e fossati anticarro, la seconda, che si estendeva dal golfo di Severnaja alla valle del Belbek, formata da una serie di enormi forti (ribattezzati dai tedeschi con nomi come: \"Stalin\", \"Siberia\", \"Maksim Gorkij I\" e \"Maksim Gorkij II\") con cannoni fino ai 305\u00a0mm e infine la terza linea con trincee e nidi di mitragliatrici.\nLa difesa della citt\u00e0 era affidata a sette divisioni di fucilieri, una di cavalleria appiedata, due brigate di fanteria, tre brigate di fucilieri di marina, dieci reggimenti d'artiglieria, un reggimento di artiglieria controcarri, 45 gruppi d'artiglieria di marina e varie formazioni minori per un totale complessivo di 106.000 uomini.\nSul versante opposto l'Asse schierava sette divisioni tedesche (XI Armata), e due rumene, comandate dal generale Erich von Manstein, per un totale di circa 203.000 uomini appoggiati da ingenti forze aeree, corazzate e d'artiglieria, che comprendeva alcuni fra i pi\u00f9 grandi pezzi della storia militare.\nAlla met\u00e0 di aprile il generale von Manstein si rec\u00f2 al quartier generale di Hitler a Rastenburg; il comandante dell'armata descrisse i suoi piani per l'assalto alla fortezza e il Fuhrer apparve interessato ai dettagli operativi e tattici senza interferire direttamente sulla pianificazione. Hitler soprattutto, ricordando le sue esperienze dirette nella prima guerra mondiale, evidenzi\u00f2 con il generale von Manstein l'importanza decisiva della potenza di fuoco e quindi la necessit\u00e0 di concentrare contro la fortezza di Sebastopoli il massimo possibile di artiglieria e forze aeree; il comandante tedesco sostanziamente avrebbe applicato questi consigli concreti del Fuhrer.\nA partire dal 20 maggio 1942 l'artiglieria tedesca intensific\u00f2 i bombardamenti sulla citt\u00e0, negli ultimi 25 giorni dell'assedio vennero riversate sulla citt\u00e0 trentamila tonnellate di proiettili, mentre la Luftwaffe effettu\u00f2 25.000 sortite, sganciando 125.000 bombe.\nSecondo attacco.\nIl 2 giugno inizi\u00f2 il bombardamento preliminare, con l'ausilio di 208 batterie. Il 7 giugno la fanteria and\u00f2 all'assalto, massicciamente sostenuta dall'aviazione, che in alcuni settori del fronte, comp\u00ec incursione di 200-250 aerei alla volta. L'attacco principale venne sferrato dal LIV Corpo d'armata nel settore settentrionale con quattro divisioni di fanteria, un reggimento di riserva e due brigate di cannoni d'assalto; contemporaneamente il XXX Corpo d'armata, schierato a est e a sud di Sebastopoli, inizi\u00f2 i movimenti per raggiungere le posizioni di partenza con altre tre divisioni tedesche e alcuni reparti rumeni. Nonostante il fuoco distruttivo dell'artiglieria, la fanteria tedesca dovette subito combattere aspramente per snidare i soldati sovietici superstiti che difesero coraggiosamente le loro posizioni.\nIl 12 giugno la marina russa fece sbarcare 3000 fucilieri che vennero subito impegnati nei combattimenti. Tuttavia la disparit\u00e0 di forze era tale da rendere vani questi successi, e gradualmente le piazzeforti russe vennero espugnate.\nIl forte \"Stalin\" venne attaccato dall'esperta 22\u00aa Divisione fanteria del generale Wolff, che gi\u00e0 era stata impegnata in quel settore nel 1941, ma il primo assalto il 9 giugno non ebbe successo; il 13 giugno il secondo attacco venne sferrato dal 16\u00ba reggimento della divisione, reclutato in Bassa Sassonia, e guidato dal capace colonnello Dietrich von Choltitz. I due battaglioni del reggimento subirono perdite elevatissime nei combattimenti per la conquista del forte, i difensori sovietici si batterono fino all'ultimo con particolare accanimento in mezzo alle macerie e solo pochi superstiti, feriti e esausti, si arresero. Fu necessario l'intervento dei pionieri d'assalto con cariche esplosive e lanciafiamme. Nel tardo pomeriggio del 13 giugno, i tedeschi conquistarono definitivamente il forte \"Stalin\" ridotto in rovina.\nNei giorni seguenti continuarono gli attacchi tedeschi alle postazioni fortificate del fronte settentrinale della piazzaforte ma senza ottenere risultati mentre le perdite diventavano sempre pi\u00f9 elevate; i comandi subordinati richiesero rinforzi, ma il generale von Manstein sapeva di non poter fare conto sull'arrivo di rinforzi, quindi decise di insistere, riorganizzare il suo schieramento e sferrare un nuovo assalto il 17 giugno: la 132\u00aa Divisione fanteria bavarese, particolarmente indebolita dalle perdite, venne ritirata dalla prima linea e sostituita dalla 24\u00aa Divisione fanteria sassone che si schier\u00f2 sulla destra della 22\u00aa Divisione fanteria.\nIl 17 giugno ebbe inizio il nuovo attacco nel settore settentrionale dove vennero messi in azione due potenti mortai da 355\u00a0mm del 641\u00ba gruppo d'artiglieria motorizzata; con l'impiego di granate speciali, gli artiglieri tedeschi riuscirono, dopo il fallimento dei proiettili dirompenti, a fracassare la cupola corazzata del forte \"Maksim Gorkij I\" e ridussero al silenzio le batterie di cannoni sovietici da 305\u00a0mm. L'attacco venne sferrato subito dopo dal 213\u00ba reggimento fanteria del colonnello Otto Hitzfeld; i tedeschi guadagnarono terreno e occuparono le posizioni fortificate, ma la guarnigione dentro il forte si difese strenuamente fino all'ultimo. Intervennero anche i pionieri d'assalto del 24\u00ba battaglione del genio che dovettero aprirsi una via d'acceso con gli esplosivi e poi furono costretti a combattere in ogni piano del forte sotterraneo per snidare i tenaci difensori. Dopo sanguinosi combattimenti che si prolungarono per ore, i tedeschi finalmente si avvicinarono alla centrale di comando del forte che gli ultimi soldati sovietici fecero saltare in aria piuttosto che arrendersi; della guarnigione sovietica di 1000 uomini, sopravvissero solo 40 feriti.\nContemporaneamente al drammatico combattimento nel forte \"Maksim Gorkij I\", erano in corso altri violenti scontri nel settore fortificato settentrionale e, a prezzo di forti perdite, i tedeschi riuscirono a guadagnare progressivamente terreno: i soldati del 31\u00ba Reggimento fanteria, appartenente alla 24\u00aa Divisione fanteria sassone, conquistarono in successione i forti \"GPU\", \"Molotov\" e \"Ceka\", mentre sulla sinistra la 22\u00aa Divisione fanteria occup\u00f2 con il 65\u00ba Reggimento fanteria, rinforzato da una batteria di cannoni d'assalto, il forte \"Siberia\", e con il 16\u00ba Reggimento fanteria, i forti \"Volga\" e \"Urali\". Il 19 giugno 1942 furono i soldati della 22\u00aa Divisione fanteria della Bassa Sassonia che raggiunsero per primi la baia di Severnaja.\nMentre la 50\u00aa Divisione fanteria del Meclenburgo e i reparti da montagna rumeni si aprivano faticosamente la strada da nord-est verso l'altura Gajtani e raggiugevano a loro volta la parte orientale della baia di Severnaja, la battaglia era in corso anche a sud dove le divisioni del 30\u00ba Corpo d'armata erano in azione dall'11 giugno. Tre divisioni attaccavano attraverso la strada maestra che correva lungo la costa meridionale in un terreno brullo, accidentato e molto irregolare; l'obiettivo pi\u00f9 importante erano le colline di Sapun che avrebbero aperto la strada per la parte meridionale della citt\u00e0. I difensori sovietici avevano organizzato estese posizioni fortificate e trincerate ed opposero forte resistenza in una serie di postazioni tattiche importanti costituite sul terreno roccioso che i reparti d'assalto tedeschi dovettero conquistare uno dopo l'altro. I reparti della 72\u00aa Divisione fanteria riuscirono, dopo estenuanti combattimenti, a occupare le postazioni identificate come \"proboscide nord\", \"monte della cappella\", grotte di Kamari, mentre i reparti di fanteria leggera della 28\u00aa Divisione furono impegnati per giorni nella conquista del forte di Balaklava che cost\u00f2 molte perdite. Le unit\u00e0 tedesche, guidate da esperti comandanti come il sottotenente Koslar e i marescialli Hindemith e Keding, alla fine occuparono anche le posizioni segnalate come \"girino\", \"cinabro I-II-III\" e \"collina delle rose\", ma subirono un costante logoramento nei continui e sfibranti combattimenti.\nI soldati della 11. Armee facevano lenti ma costanti progressi, tuttavia il generale von Manstein era preoccupato e comprendeva che l'esito della battaglia era ancora incerto a causa della stanchezza delle sue truppe e dell'esaurimento della loro capacit\u00e0 offensiva. Egli quindi segnal\u00f2 la situazione difficile all'alto comando tedesco e richiese che le potenti forze aeree dell'8\u00ba Corpo, di cui era prevista la partenza per essere impiegate nell'operazione Blu, fossero mantenute a disposizione della sua armata. L'OKH fin\u00ec per accogliere la richiesta del generale e gli aerei d'attacco tedeschi rimasero in Crimea; l'11. Armee ricevette anche il rinforzo di tre nuovi reggimenti di fanteria.\nIl 19 i tedesco-rumeni conquistarono il \"Monte dell'aquila\". Il 20, conquistando il \"Lenin\", la fanteria dell'Asse riusc\u00ec ad arrivare al mare, presso il porto.\nI difensori si trovarono cos\u00ec divisi in due sacche. Da quel momento Sebastopoli cess\u00f2 di essere una minaccia, tanto che il 25 i tedeschi poterono far iniziare la campagna d'estate nel Caucaso. Nella terza decade di giugno l'assedio di Sebastopoli entr\u00f2 nella sua fase finale, i tedeschi occuparono il porto della citt\u00e0, impedendo l'afflusso di qualsiasi rifornimento alla guarnigione. Il 27 quasi ogni resistenza era cessata, l'ultimo forte, Malakoff, cadde il 29. Alcune sacche di resistenza per\u00f2 resistettero fino al 3 luglio. La conquista della citt\u00e0, che all'epoca rappresentava la pi\u00f9 grande fortezza del mondo, venne celebrata sia in Germania che dalla stampa italiana. Le perdite dell'Asse furono pesanti, sebbene inferiori ai 300.000 uomini, che secondo la propaganda russa sarebbero stati uccisi e feriti, ma l'Armata Rossa pag\u00f2 il coraggio dei suoi uomini con il totale annientamento della guarnigione e la cattura di 90.000 prigionieri.\nLe forze in campo.\nAsse.\nL'11. Armata dello Heer era comandata da Erich von Manstein. All'epoca dell'assalto finale nel giugno 1942 l'armata comprendeva nove divisioni tedesche, in due corpi, ed un corpo d'armata rumeno. L'Oberkommando der Luftwaffe distacc\u00f2 l'VIII. Fliegerkorps della Luftflotte 4, su nove stormi (\"Geschwader\") e 600 aerei, al comando del Generaloberst Wolfram Freiherr von Richthofen. Il supporto navale era fornito dalla 101\u00aa Flottiglia MAS della Regia Marina italiana, al comando dell'ammiraglio Francesco Mimbelli, composta da quattro torpediniere, MTM, sei sommergibili tascabili Classe CB e diversi MAS; questo reparto fu la sola forza navale schierata dall'Asse durante l'assedio. Anche se la Bulgaria non era ufficialmente in guerra contro l'Unione sovietica, le sue forze navali collaboravano strettamente con i tedeschi e, pur non partecipando direttamente ai combattimenti, fornirono le basi per il comando navale alleato nel Mar Nero.\nUnione Sovietica.\nLa difesa di Sebastopoli era affidata principalmente alla Flotta del Mar Nero ed all'Armata costiera indipendente, al comando del generale Ivan Yefimovich Petrov. Come misura d'emergenza la Flotta del Mar Nero invi\u00f2 49372 marinai, non addestrati al combattimento di fanteria, a combattere a terra. Furono formate brigate navali da 4-8 battaglioni, ognuno su 4000 uomini. Questo personale navale, ben armato ed equipaggiato con vari tipi di artiglierie e mortai, costituivano il 20% dell'Armata costiera indipendente. In quest'ultima, le divisioni pi\u00f9 potenti erano la 95\u00aa, 109\u00aa, 172\u00aa e 388\u00aa Divisione fucilieri, ognuna forte di circa 7000 uomini. Il resto delle forze dell'Armata rossa comprendeva 5000 uomini, oltre ad altri 5000 uomini arruolati dentro la citt\u00e0 di Sebastopoli. L'armata di Petrov scarseggiava per\u00f2 di carri armati e armi contraerei, oltre che di viveri e munizioni per i mortai, e le inefficienti comunicazioni tra i comandi e i reparti al fronte impedivano a Petrov di rispondere rapidamente alle iniziative avversarie.\nOrdini di battaglia.\nUnione sovietica.\nArmata rossa:\nAeronautica e Aviazione navale:\nFlotta del Mar Nero:\nL'impiego delle artiglierie.\nA Sebastopoli la \"Wehrmacht\" us\u00f2 i pi\u00f9 grandi pezzi d'artiglieria della storia moderna, tre in particolare:\nBilancio finale.\nI tedeschi dichiararono di aver catturato oltre 90.000 soldati sovietici. Secondo le fonti sovietiche, la guarnigione sovietica che difendeva Sebastopoli ammontava a 106.000 uomini all'inizio dell'assedio; successivamente vennero in aiuto altri 3.000 uomini durante l'attacco tedesco. Su ordine di Stalin, furono evacuate 25.157 persone, molte delle quali erano soldati feriti o ufficiali.\nDal 2 giugno al 3 luglio, l\"'8\u00b0 Fliegerkorps\" della Luftwaffe effettu\u00f2 23.751 missioni e sganci\u00f2 20.528 tonnellate di bombe. L'artiglieria tedesca dello Heer inizialmente spar\u00f2 46.750 tonnellate di proiettili, ma nel giro di un mese il fronte complessivo dell'Asse raggiunse la quota di 67.278. La Luftwaffe sostenne di aver distrutto 611 veicoli leggeri, 123 velivoli (18 a terra), 38 pezzi d'artiglieria, 10 carri armati, una locomotiva e una chiatta. Vennero distrutte anche 48 batterie d'artiglieria, 28 caserme ed edifici industriali, 20 bunker, 11 depositi di munizioni, 10 depositi di carburante, un ponte e un punto di osservazione. Centinaia di veicoli vennero danneggiati, tra cui 7 pezzi d'artiglieria e 43 batterie d'artiglieria. Gli attacchi aerei tedeschi affondarono 10.800 tonnellate di navi sovietiche, tra cui 4 cacciatorpediniere, un sottomarino, 3 torpediniere, 6 navi mercantili e 4 navi da carico. 12.000 tonnellate di navi furono danneggiate, tra cui 2 cacciatorpediniere e 10 navi mercantili.\nNonostante l'esito vittorioso per i tedeschi, l'operazione richiese molto pi\u00f9 tempo rispetto a quello pianificato dai tedeschi stessi. L'avanzata strategica della Heeresgruppe S\u00fcd con l'Operazione Blu verso Stalingrado e il Caucaso era agli albori e l'offensiva tedesca ancora non aveva la 11. Armee in aiuto.\nHitler in realt\u00e0 sembr\u00f2 molto soddisfatto per la conclusione vittoriosa dell'assedio di Sebastopoli ed esalt\u00f2 la presunta superiorit\u00e0 del soldato tedesco affermando che \"nessun altro esercito al mondo al di fuori di quello tedesco sarebbe riuscito a portare a termine la missione\". Inoltre il Fuhrer vide confermate dallo svolgimento della battaglia le sue considerazioni sull'importanza decisiva della potenza di fuoco soprattutto nella guerra d'assedio e, ben lontano da preoccuparsi per il mancato impiego della 11. Armee nel Caucaso, in agosto avrebbe deciso il suo trasferimento nel settore di Leningrado per sferrare, con le sue divisioni veterane e le sue artiglierie pesanti, l'attacco finale alla grande citt\u00e0 assediata.\nFin dal 1 luglio 1942 Hitler aveva promosso il generale von Manstein, \"per l'eccezionale e meritorio servizio nelle vittoriose campagne in Crimea\", al grado di feldmaresciallo; contemporaneamente il Fuhrer annunci\u00f2 di voler premiare gli \"eroici sforzi delle truppe combattenti\" con la creazione di uno scudo commemorativo che sarebbe stato assegnato a tutti i soldati partecipanti alla campagna di Crimea. Da parte sua il feldmaresciallo von Manstein nelle sue memorie esalt\u00f2 il comportamento e il coraggio dei suoi soldati, scrivendo di imprese \"meritevoli di un poema epico\", ma critic\u00f2 fortemente la decisione di Hitler di trasferire le sue esperte divisioni nel settore settentrionale senza concentrare tutte le forze per completare con successo l'operazione Blu e conseguire gli obiettivi strategici nel Caucaso.\nDalla parte sovietica la battaglia finale e l'intero assedio di Sebastopoli rappresentarono un esempio di fermezza, di tenacia e di capacit\u00e0 di resistenza che ben presto venne a sua volta esaltato dalla propaganda per rinsaldare il morale dell'esercito e della popolazione in una fase critica della guerra. Nelle settimane della durissima battaglia venne enfatizzato il coraggio dei soldati sovietici in combattimento in inferiorit\u00e0 numerica e materiale; si scrisse di \"immortale gloria di Sebastopoli\" e di \"simbolo dell'orgoglio sovietico\". La prolungata ed efficace resistenza della guarnigione assediata venne contrapposta polemicamente alla rapida resa delle truppe britanniche assediate a Tobruk in Africa settentrionale il 21 giugno 1942. I soldati sovietici non \"giocavano alla guerra\", combattevano \"una lotta per la vita e per la morte\". Attraverso esagerazioni sui dati delle perdite inflitte ai tedeschi e con il racconto di esempi di eroismo individuale, l'assedio di Sebastopoli venne quindi trasformato in una vittoria morale dell'Unione Sovietica. Si segnalo inoltre che tenendo impegnata tanto a lungo la potente 11. Armee, la guarnigione aveva influito anche strategicamente sulla campagna dell'estate 1942 contribuendo a indebolire lo schieramento tedesco nel settore meridionale.\nAlla citt\u00e0 sarebbe stato assegnato nel 1945 il titolo di \"citt\u00e0 eroina\"; solo quattro citt\u00e0 sovietiche ricevettero questo glorioso riconoscimento durante il corso stesso della seconda guerra mondiale: oltre a Sebastopoli, Leningrado, Odessa e Stalingrado"}
{"id": "536268", "revid": "767487", "url": "https://it.wikipedia.org/wiki?curid=536268", "title": "Pristafora", "text": "Pristafora \u00e8 il secondo album del gruppo calabrese de Il Parto delle Nuvole Pesanti uscito nel 1996.\nFormazione.\nAltri musicisti"}
{"id": "536271", "revid": "228587", "url": "https://it.wikipedia.org/wiki?curid=536271", "title": "Raffaele Nogaro", "text": "Biografia.\nNasce a Gradisca, frazione di Sedegliano, in provincia ed arcidiocesi di Udine, il 31 dicembre 1933 da Giacomo e Irene.\nIl 29 giugno 1958 \u00e8 ordinato presbitero, nella cattedrale di Udine, dall'arcivescovo Giuseppe Zaffonato.\nMinistero episcopale.\nIl 25 ottobre 1982 papa Giovanni Paolo II lo nomina vescovo di Sessa Aurunca; succede a Vittorio Maria Costantini, dimessosi per raggiunti limiti di et\u00e0. Il 9 gennaio 1983 riceve l'ordinazione episcopale, nella cattedrale di Udine, dall'arcivescovo Alfredo Battisti, coconsacranti i vescovi Emilio Pizzoni e Vittorio Maria Costantini.\nIl 20 ottobre 1990 \u00e8 trasferito alla diocesi di Caserta; succede a Francesco Cuccarese, precedentemente nominato arcivescovo metropolita di Pescara-Penne. Il 16 dicembre seguente prende possesso della diocesi.\nNel suo lungo ministero pastorale si distingue soprattutto per la lotta alla camorra e la difesa dei deboli, in particolare degli stranieri.\nIl 25 aprile 2009 papa Benedetto XVI accoglie la sua rinuncia, presentata per raggiunti limiti d'et\u00e0; gli succede Pietro Farina, fino ad allora vescovo di Alife-Caiazzo. Rimane amministratore apostolico della diocesi fino all'ingresso del successore, avvenuto il 5 luglio seguente.\nNonostante le origini friulane, da vescovo emerito decide di rimanere a vivere a Caserta, dove continua le sue battaglie per la legalit\u00e0.\nPosizioni morali, sociali e su temi politici.\nLa lotta contro la camorra.\nIn entrambe le diocesi nelle quali ha prestato servizio, don Raffaele (cos\u00ec si \u00e8 sempre fatto chiamare) ha combattuto con forza la camorra, denunciando la diffusa illegalit\u00e0 presente nella societ\u00e0 e nell'amministrazione del territorio. Non ha risparmiato critiche alle gerarchie ecclesiastiche, colpevoli di non aver condannato la criminalit\u00e0 organizzata, e alla politica locale e nazionale per i numerosi episodi di corruzione.\nLa sua figura \u00e8 stata indicata da Roberto Saviano come esempio di impegno nel contrasto alla camorra. Al centro della sua opera pastorale ha posto i valori evangelici di libert\u00e0 e dignit\u00e0 della persona, minacciati dalla violenza fisica ed etica della criminalit\u00e0.\nNel 2010 lancia un appello per la chiusura delle cave scavate nei monti Tifatini che - oltre a deturpare il paesaggio - sono ritenute pericolose per la sicurezza e la salubrit\u00e0 dell'area che comprende i comuni di Maddaloni e Caserta.\n\u00c8 un acceso sostenitore della canonizzazione di don Peppe Diana.\nL'accoglienza ai migranti.\nMembro della \"Commissione Ecclesiale per le Migrazioni\", l'organismo della CEI preposto al sostegno e al coordinamento della pastorale migratoria, il vescovo Nogaro ha costantemente operato per l'accoglienza e l'integrazione degli immigrati, con particolare riguardo ai rifugiati.\nIn questa azione \u00e8 stato affiancato da suor Rita Giaretta della Comunit\u00e0 Rut e da padre Alex Zanotelli.\nNel 2000 la regione Campania gli ha conferito il premio \"Campania per la Pace e per i diritti umani\", assieme a Nelson Mandela e Daisaku Ikeda, per aver promosso una pluralit\u00e0 di iniziative finalizzate alla mediazione e alla solidariet\u00e0.\nLa sua sensibilit\u00e0 verso i diritti dei migranti lo ha portato a definire \u00abdisumana\u00bb le legge Bossi-Fini.\nPer la pace.\nConvinto pacifista, nel 2001, all'indomani del voto parlamentare che approv\u00f2 l'intervento militare italiano in Afghanistan, mons. Nogaro afferm\u00f2 che i cristiani devono sempre schierarsi contro la guerra, biasim\u00f2 inoltre i parlamentari cattolici per essersi espressi a favore. L'episodio scaten\u00f2 un duro botta e risposta tra il vescovo e il presidente emerito Francesco Cossiga.\nNel novembre 2003 - dopo l'attentato alla base italiana del Carabinieri a N\u0101\u1e63iriya che cost\u00f2 la vita a 17 militari e 2 civili - pronunci\u00f2 un'omelia nella quale invit\u00f2 a considerare i morti come delle vittime, evitando la retorica bellica dell'eroismo, che avrebbe suscitato solo intenti di vendetta e ulteriori uccisioni. La dichiarazione ha destato polemiche da parte di molti esponenti politici.\nGenealogia episcopale.\nLa genealogia episcopale \u00e8:"}
{"id": "536278", "revid": "838137", "url": "https://it.wikipedia.org/wiki?curid=536278", "title": "Carmelo Ferraro", "text": "Biografia.\n\u00c8 ordinato sacerdote dall'arcivescovo metropolita di Siracusa Ettore Baranzini il 3 luglio 1955.\nIl 30 marzo 1978 \u00e8 eletto vescovo di Patti.\nViene consacrato vescovo il 13 maggio 1978 nello stadio comunale di Vittoria, dove era stato arciprete per quindici anni, dal cardinale Salvatore Pappalardo (co-consacranti: Angelo Rizzo e Sebastiano Rosso).\nIl 3 novembre 1988 \u00e8 trasferito all'allora sede vescovile di Agrigento. Fa il suo ingresso in diocesi il 10 dicembre 1988.\nIl 2 dicembre 2000 papa Giovanni Paolo II erige la sede agrigentina a sede arcivescovile metropolitana con suffraganee le diocesi di Caltanissetta e Piazza Armerina: diviene cos\u00ec il primo arcivescovo metropolita di Agrigento.\nIl 23 febbraio 2008 diviene arcivescovo emerito di Agrigento; gli succede il vescovo ausiliare di Messina-Lipari-Santa Lucia del Mela Francesco Montenegro.\nIl 25 marzo 2009 consacra vescovo, nella cattedrale di Agrigento, mons. Salvatore Muratore, suo vicario generale per tanti anni ad Agrigento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536281", "revid": "122800478", "url": "https://it.wikipedia.org/wiki?curid=536281", "title": "Sebastiano Dho", "text": "Biografia.\nNacque il 16 maggio 1935 a Frabosa Soprana.\nIl 29 giugno 1958 fu ordinato presbitero.\nIl 5 luglio 1986 fu eletto vescovo di Saluzzo da papa Giovanni Paolo II.\nRicevette l'ordinazione episcopale il successivo 24 agosto dal cardinale Anastasio Alberto Ballestrero, arcivescovo di Torino, coconsacranti Massimo Giustetti, vescovo di Mondov\u00ec, e l'arcivescovo Giulio Einaudi, pro-nunzio apostolico a Cuba.\nIl 3 luglio 1993 lo stesso papa lo trasfer\u00ec alla diocesi di Alba dove si insedi\u00f2 il successivo 11 settembre.\nIl 28 giugno 2010 papa Benedetto XVI accett\u00f2 la sua rinuncia al governo pastorale della diocesi di Alba per raggiunti limiti d'et\u00e0.\nMor\u00ec il 31 agosto 2021 a Mondov\u00ec all'et\u00e0 di 86 anni.\nGenealogia episcopale.\nLa genealogia episcopale \u00e8:"}
{"id": "536283", "revid": "44024", "url": "https://it.wikipedia.org/wiki?curid=536283", "title": "NBA Draft", "text": ""}
{"id": "536284", "revid": "108678816", "url": "https://it.wikipedia.org/wiki?curid=536284", "title": "Pellegrino delle Alpi", "text": "Biografia.\n Ancora quindicenne perse il padre e spettava quindi a lui la corona. Tuttavia, asceta per natura e disdegnando i beni terreni, dopo essersi reso protagonista di prodigi fin dall'infanzia, lasci\u00f2 le sue ricchezze e s'incammin\u00f2, vestito di soli panni da pellegrino, verso la Palestina per onorare il sepolcro di Cristo.\nPass\u00f2 42 anni nel deserto, dove super\u00f2 le dure prove messegli dinnanzi inutilmente dal demonio. And\u00f2 poi fin dal sultano per cercare di convertirlo al cristianesimo. \nFece ritorno poi verso l'Italia per poter visitare la tomba di san Pietro e i luoghi sacri di Roma. La leggenda vuole che sia passato e abbia pregato presso il santuario di San Michele Arcangelo del Gargano e che poi, su invito celeste, si sia recato nella Selva Romanesca presso l'abbazia di Frassinoro sull'Appennino tra le province di Emilia, Toscana e Lombardia (cio\u00e8 il dominio che fu dei Longobardi, compresa l'Emilia). Decise quindi di rimanere in questa zona per vivervi da eremita fino all'et\u00e0 di .\nPoco prima della morte, prosegue la leggenda, si dice avesse scritto la sua vita su una corteccia e avesse ricavato un sepolcro per s\u00e9 nel tronco cavo di un albero. Secondo la tradizione popolare, gli angeli informarono la devota Adelgarda Ferniai e suo marito Pietro Modico i quali recuperarono le spoglie dell'eremita e informarono il vescovo di Modena.\nCulto.\nDopo la sua morte sorse una diatriba tra toscani e lombardi per il possesso delle reliquie. Per risolvere la questione, le reliquie furono poste su di un carro trainato da due vitelli (uno toscano e uno lombardo) i quali si fermarono nel luogo conosciuto come Terme Saloni; luogo dove fu quindi eretto un primo sacello.\nLa tradizione vuole che l'unico compagno di Pellegrino fosse Bianco e anche lui sia morto pressoch\u00e9 contemporaneamente all'eremita irlandese. San Bianco viene ricordato dalla devozione popolare come un brigante convertito da Pellegrino, che decise di seguirlo nel romitaggio dopo aver mutato nome.\nLa devozione a san Pellegrino delle Alpi si manifesta in modo particolare nella zona dell'Appennino tosco-emiliano dove ad esempio si trova un paese il cui nome \u00e8 a lui dedicato, San Pellegrino al Cassero in provincia di Pistoia. Qui si trova anche il santuario di San Pellegrino in Alpe (Lucca), dedicato anche a san Bianco. Il luogo di culto si trova sul crinale a 1.525 metri s.l.m. in vista delle Alpi Apuane e in origine fu parte dell'antico \"Spedale\" per i viandanti e gli ammalati che transitavano per la Via Bibulca; l'ospizio, sorto nel VII secolo, pressoch\u00e9 in coincidenza con il periodo in cui visse Pellegrino, fu gestito dai Frati di San Pellegrino, una congregazione caritativa di laici (conversi) che seguivano la regola agostiniana e rimase in attivit\u00e0 fino al 1859, quando venne inaugurata la nuova strada del Passo delle Radici, posto in posizione pi\u00f9 agevole a tre chilometri di distanza verso Occidente. All'interno della chiesa \u00e8 conservata un'urna in marmo di Matteo Civitali che raccoglie quelle che si suppone siano le spoglie di Pellegrino e di Bianco, l'uno vicino all'altro come fratelli, sia di viaggio sia spirituali, perfettamente intatti e vestiti con abiti cerimoniali solenni.\nLa devozione a san Pellegrino delle Alpi si riscontra anche a Morsano di Strada (UD) dove fino al 1807, lungo la \"Strada Alta\" (l'odierna Strada statale 252 di Palmanova) sorgeva una chiesetta dedicata a lui. Demolita la chiesetta, la statua del santo che, pare, vi si trovasse all'interno, fu poi collocata al centro del paese sopra una colonna.\nIl santo ha dato il nome al Passo San Pellegrino, valico dolomitico tra i comuni di Moena, Soraga di Fassa e Falcade (province di Trento e di Belluno) giacch\u00e9 qui venne eretto, nel 1300 un ospizio per i viandanti per opera, secondo i documenti di frate Gualtiero, dell'ordine di San Pellegrino delle Alpi. Non c'\u00e8 per\u00f2 diretta venerazione al santo in questa localit\u00e0 n\u00e9 in altre vicine, dato che la chiesetta \u00e8 dedicata a sant'Antonio di Padova. L'ospizio del passo San Pellegrino, che si trovava proprio sul fronte della prima guerra mondiale, venne distrutto dai bombardamenti nel 1915 e venne ricostruito nel 1934."}
{"id": "536287", "revid": "172", "url": "https://it.wikipedia.org/wiki?curid=536287", "title": "Le satire (Orazio)", "text": ""}
{"id": "536289", "revid": "104265", "url": "https://it.wikipedia.org/wiki?curid=536289", "title": "Unione Rugby Capitolina 2005-2006", "text": ""}
{"id": "536290", "revid": "1318658", "url": "https://it.wikipedia.org/wiki?curid=536290", "title": "Arrondissement di Condom", "text": "L\"arrondissement\" di Condom \u00e8 un \"arrondissement\" dipartimentale della Francia situato nel dipartimento del Gers, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Lectoure.\nComposizione.\nL\"arrondissement\" \u00e8 composto da 159 comuni raggruppati in 11 cantoni:"}
{"id": "536292", "revid": "125741444", "url": "https://it.wikipedia.org/wiki?curid=536292", "title": "Cristiana Capotondi", "text": "Biografia.\nArte e spettacolo.\nNata a Roma e cresciuta nei quartieri di Trastevere e Monteverde da padre cattolico e madre di origini ebraiche per parte paterna, esordisce nella recitazione nel 1993 nella miniserie televisiva \"Amico mio\", con Massimo Dapporto; l'anno seguente recita in \"Italian Restaurant\", accanto a Gigi Proietti e Nancy Brilli. Nel 1996 partecipa alla serie TV \"S.P.Q.R.\", prodotta da Aurelio De Laurentiis, in cui interpreta la figlia di Cesare Appio (Antonello Fassari). Lavora poi in diversi spot pubblicitari che la rendono nota al grande pubblico, tra cui quello del \"Tegolino\" del Mulino Bianco del 1993 e quello per il gelato \"Maxibon\", diretto da Daniele Luchetti e Luca Lucini, che segnano l'esordio televisivo di Stefano Accorsi.\nNel 1995 esordisce al cinema con \"Vacanze di Natale '95\", accanto a Massimo Boldi e Luke Perry. Nel 1998 recita in \"Un nero per casa\", diretto e interpretato da Gigi Proietti, e successivamente nelle miniserie TV \"Anni '50\" e \"Anni '60\", dirette da Carlo Vanzina. Nel 2000 interpreta, a fianco di Lino Banfi, Ben Gazzara e Stefania Sandrelli, il film TV diretto da Jos\u00e9 Mar\u00eda S\u00e1nchez, \"Piovuto dal cielo\", e nel 2001 recita sia nella miniserie \"Angelo il custode\" sia nella serie TV \"Compagni di scuola\".\nNegli anni seguenti ha lavorato con Stefano Accorsi ne \"Il giovane Casanova\", per la regia di Giacomo Battiato ed \u00e8 una delle protagoniste della serie televisiva \"Orgoglio\". Per quanto riguarda la carriera cinematografica, interpreta nuovamente il ruolo della figlia di Massimo Boldi in \"Christmas in Love\", e recita accanto a Giorgio Pasotti nel film \"Volevo solo dormirle addosso\", diretto da Eugenio Cappuccio: per entrambi i ruoli riceve una candidatura come miglior attrice non protagonista ai Nastri d'argento. Nel frattempo si laurea, nel luglio del 2005, in Scienze della comunicazione presso la Sapienza - Universit\u00e0 di Roma.\nNel 2006 \u00e8 stata co-protagonista della miniserie \"Joe Petrosino\". Nello stesso anno riceve la sua prima candidatura ai David di Donatello come miglior attrice protagonista, per il ruolo di Claudia, in \"Notte prima degli esami\" di Fausto Brizzi con Giorgio Faletti e Nicolas Vaporidis. La Capotondi \u00e8 nuovamente sul set accanto a Nicolas Vaporidis nel film \"Come tu mi vuoi\" di Volfango De Biasi. Nel 2007 \u00e8 protagonista del film \"I Vicer\u00e9\" di Roberto Faenza e del film \"Scrivilo sui muri\" di Giancarlo Scarchilli con Ludovico Fremont. Nel 2008 \u00e8 protagonista del remake televisivo del capolavoro di Alfred Hitchcock \"Rebecca, la prima moglie\", con Alessio Boni e Mariangela Melato.\nNel 2009 torna sul grande schermo con il film \"Ex\". Nel 2010 compare su Rai 1 come la principessa Sissi, nella miniserie omonima diretta da Xaver Schwarzenberger. Nello stesso anno gira, sotto la regia del regista Terry Gilliam, il corto \"The Wholly Family\". Nel 2011 \u00e8 stata scelta come madrina e testimonial della 94\u00aa edizione del Giro d'Italia di ciclismo. Lo stesso anno recita a fianco di Fabio De Luigi nel campione di incassi \"La peggior settimana della mia vita\" e fa parte del cast del film \"La kryptonite nella borsa\" nel ruolo di Titina, per il quale riceve una candidatura come miglior attrice non protagonista ai David di Donatello.\nSi cimenta anche nel doppiaggio: nel 2012 con il cartoon \"Hotel Transylvania\" in cui interpreta Mavis, la figlia diciottenne del conte Dracula, a cui presta la voce Claudio Bisio; nel 2013 nel film \"Educazione siberiana\" di Gabriele Salvatores presta la voce a Xenya, la protagonista femminile, interpretata dall'attrice inglese Eleanor Tomlinson. Nel 2013 con Claudia Gerini e Sabrina Impacciatore prende parte all'esordio alla regia di Giorgia Farina \"Amiche da morire\".\nNel novembre dello stesso anno esce nelle sale l'esordio alla regia di Pif \"La mafia uccide solo d'estate\" di cui Cristiana \u00e8 protagonista a fianco dello stesso regista. Nel Natale del 2013 esce nelle sale il film \"Indovina chi viene a Natale?\" diretto dal regista Fausto Brizzi. Nel marzo 2014 esordisce alla regia con un cortometraggio, prodotto dalla Wildside, dal titolo \"Sulla poltrona del Papa\" in cui \u00e8 anche attrice, accanto a Denis Fasolo.\nPer la Rai interpreta l'avvocato Lucia Annibali nella miniserie \"Io ci sono\", film TV ispirato alla vicenda dell'Annibali, avvocato di Pesaro che nel 2013 venne sfigurata con l'acido da sicari albanesi ingaggiati dall'ex fidanzato Luca Varani, condannato a vent'anni dalla Corte di Cassazione per il fatto.\nNel 2014 interpreta Anna, la fidanzata di Francesco (Fabio De Luigi) nel film \"Soap opera\" di Alessandro Genovesi.\nNel settembre 2016 idea \"Fuoricinema\", assieme a Corriere della sera e Anteo Spazio cinema e con la direzione artistica di Gino&amp;Michele, Gabriele Salvatores, Lionello Cerri e Cristiana Mainardi. Un anno dopo, nel 2017, recita nella nuova serie televisiva Rai diretta da Riccardo Milano, \"Di padre in figlia\" nel ruolo di Maria Teresa Franza, per la quale vince il Premio migliore attrice protagonista al Roma Fiction Fest.\nL'8 marzo del 2018 esce nelle sale il film diretto da Marco Tullio Giordana, \"Nome di donna\", che affronta il tema delle molestie sulle donne nel mondo del lavoro. Lo stesso tema della violenza sulle donne viene poi trattato nel 2020 nella serie televisiva di cui lei \u00e8 protagonista, \"Bella da morire\".\nDal febbraio 2021 \u00e8 una delle componenti del consiglio d'amministrazione del Centro Sperimentale di Cinematografia, indicata dal Ministro dei Beni Culturali insieme ai colleghi Guendalina Ponti e Andrea Purgatori.\nDirigente sportiva.\nDa sempre grande appassionata di calcio, il 24 ottobre 2018 annuncia la sua candidatura a vicepresidente della Lega Pro, fortemente voluta dal candidato alla presidenza Francesco Ghirelli, con l'obiettivo della riforma della categoria, in favore di una maggiore tutela dei calciatori coinvolti. Il 6 novembre 2018 viene eletta vicepresidente della Lega Pro e rimane in carica fino alla scadenza del mandato, il 12 gennaio 2021, mentre il presidente Francesco Ghirelli prosegue nella presidenza.\nDal 5 agosto 2020 \u00e8 capodelegazione della Nazionale femminile di calcio dell'Italia.\nVita privata.\nDopo una relazione durata dieci anni con un uomo che non faceva parte del mondo dello spettacolo, si \u00e8 legata ai colleghi Nicolas Vaporidis e Primo Reggiani. Dal 2006 \u00e8 fidanzata con l'imprenditore ed ex conduttore televisivo Andrea Pezzi."}
{"id": "536293", "revid": "287204", "url": "https://it.wikipedia.org/wiki?curid=536293", "title": "Ar\u012bs Christofell\u012bs", "text": "Dopo aver compiuto approfonditi studi di pianoforte, canto e musicologia ad Atene e a Parigi, si \u00e8 concentrato sulla sua voce dedicandosi allo studio della vocalit\u00e0 italiana tra Seicento e Settecento, con particolare riferimento ai cantanti castrati. \nBiografia.\nHa debuttato a Bordeaux nel 1984. \nNel 1985 ha cantato l\"Exsultate, jubilate\" di W.A. Mozart al concerto inaugurale del \"Cannes Midem Classique\", dove la sua interpretazione \u00e8 stata ritenuta entusiasmante sia dalla critica che dal pubblico. Ha cantato, inoltre, in molti festival di musica e opera barocca: \"Il trionfo dell'onore\" di Alessandro Scarlatti a Parigi (\"Th\u00e9\u00e2tre du Chatelet\"); \"L'Olimpiade\" di Antonio Vivaldi a Parigi (\"Teatro Champs \u00e9lisee\"); a Barcellona (\"Palao de la Musica\") nelle olimpiadi del '92 e nell\"Arminio\" di Georg Friedrich H\u00e4ndel (\"Festival de Montpellier\"). \nHa cantato in Francia, Italia, Spagna, Inghilterra, Germania, Austria, Ungheria, Israele e Marocco. \nLa sua discografia, seppure non particolarmente abbondante di titoli, spazia dalla musica rinascimentale fino ad autori contemporanei (anche con composizioni scritte appositamente per la sua voce) ma \u00e8 di primaria importanza per quanto attiene la vocalit\u00e0 del periodo barocco. Le sue raccolte antologiche realizzate per EMI Classics tra gli anni Ottanta e Novanta del Novecento rappresentano infatti una pietra miliare nella riscoperta dei ruoli scritti per i grandi cantanti castrati tra Seicento e Ottocento. \nA partire dalla fine degli anni Novanta Ar\u012bs Christofell\u012bs ha diradato sempre di pi\u00f9 la propria attivit\u00e0 concertistica e la partecipazione ad opere per dedicarsi all'insegnamento del canto. Come insegnante tiene con regolarit\u00e0 masterclass in Grecia e in Italia (fra gli altri, insieme a Flavio Colusso) ed ha contribuito significativamente alla formazione di noti professionisti tra i quali spiccano il baritono Dimitris Platanias e il soprano Celia Costea."}
