{"id": "611784", "revid": "125962140", "url": "https://it.wikipedia.org/wiki?curid=611784", "title": "Bernareggio", "text": "Bernareggio (\"Bernaregg\" in dialetto brianzolo) \u00e8 un comune italiano di abitanti della provincia di Monza e Brianza.\nGeografia fisica.\nTerritorio.\nBernareggio sorge su un terreno morenico a un'altitudine media di 234 m s.l.m. \u00c8 un ottimo punto di osservazione delle montagne lecchesi: specialmente, si possono osservare il Resegone (1875m) e le Grigne (2410m e 2184m). Nelle vicinanze del paese scorre il torrente Molgora.\nStoria.\nSembra che il sito abbia avuto origini da un antico accampamento romano, da cui trasse il nome \"Hiberna Regis\", ovvero gli accampamenti invernali del re. Il primo insediamento abitativo \u00e8 del X secolo, vi venne costruito il castello e assegnato a una nobile famiglia che ne prese il nome creando cos\u00ec la casata dei Bernareggi.\nDopo i Bernareggi, il potere militare ed economico della cittadina \u00e8 passato in mano di Pagano Beretta, un signorotto locale che, schieratosi contro la famiglia milanese dei Visconti, perse il potere e fu costretto alla latitanza fino al 1385. Da quel momento, la gestione del paese \u00e8 stata affidata alla famiglia Foppa, per poi passare, nel 1475, sotto il dominio della famiglia dei conti Secco Borrella di Vimercate.\nNel 1733 il controllo di Bernareggio \u00e8 stato ereditato dalla famiglia dei Trotti, dopo che, nel 1728, Giambattista Secco Barella cedette il controllo del paese alla figlia Giulia Secco Borrella, sposata con il conte Giambattista Trotti di Vimercate.\nIl 28 aprile 1796, Bernareggio \u00e8 stato teatro della battaglia di Verderio, scontro tra le truppe napoleoniche e le truppe austro-russe. Nel 1805, durante il Regno di Napoleone, Bernareggio \u00e8 passato al dipartimento del Lario per poi tornare, nel 1814, in mano austriaca. Nel 1869, per decreto del re Vittorio Emanuele II, Bernareggio \u00e8 diventato capoluogo di un territorio comprendente cinque altri paesi: Carnate, Ronco Briantino, Aicurzio, Sulbiate e Villanova, diventando il centro di un vasto progetto aggregativo che oggi sfiorerebbe i trentamila abitanti, ma i singoli comuni vennero poi restaurati nel 1909.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2015 la popolazione straniera residente era di 982 persone, pari all'8,93% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Bernareggio si parla il dialetto brianzolo tipico della zona con alcune influenze lecchesi.\nEconomia.\nL'economia fu dapprima concentrata sul settore primario, principalmente nel campo dell'agricola, per passare poi, attraverso la bachicoltura, a un'economia incentrata sul settore industriale e, pi\u00f9 specificamente, sull'industria tessile. Successivamente si espansero l'artigianato, il commercio e la piccola industria, settori che, tutt'oggi, formano la spina dorsale dell'economia del paese. Bernareggio, come la maggior parte dei paesi della zona, \u00e8 inoltre ampiamente favorita a livello economico per la sua posizione, essendo molto vicina a grandi poli produttivi dell'economia italiana e lombarda come le citt\u00e0 di Milano, Bergamo e Monza.\nAmministrazione.\nFrazioni.\nL'unica frazione di Bernareggio \u00e8 Villanova, posta a sud-ovest del centro abitato, verso Carnate."}
{"id": "611786", "revid": "2149408", "url": "https://it.wikipedia.org/wiki?curid=611786", "title": "Dumas", "text": ""}
{"id": "611788", "revid": "1632387", "url": "https://it.wikipedia.org/wiki?curid=611788", "title": "Dangerous Toys", "text": "I Dangerous Toys sono una heavy metal band nata nel 1987 a Austin, Texas negli Stati Uniti.\nSono riconosciuti per essere tra i maggiori esponenti dello sleaze metal, e per essere molto vicini alle sonorit\u00e0 dei Guns N' Roses, altra sleaze band che riscosse per\u00f2 molto pi\u00f9 successo.\nStoria.\nTim Trembley (chitarra), Mike Watson (basso) e Mark Geary (batteria) erano in origine membri degli Onyx, una hair metal band formata nel 1982 ad Austin, Texas, e capeggiati da una voce femminile. Sorsi dei contrasti con la cantante, nel 1987 proposero al frontman dei Watchtower, Jason Mc Master di entrare a far parte della loro band. Con l'arrivo del singer i Dangerous Toys nascono ufficialmente nell'ottobre 1987. Nel 1988, la band firm\u00f2 per la Columbia Records. Poco dopo Tim Trembley lasci\u00f2 la band, e rimasero cos\u00ec senza secondo chitarrista. Pubblicarono il debut omonimo \"Dangerous Toys\", prodotto da Max Norman (gi\u00e0 produttore di Megadeth, Ozzy Osbourne) nel quale Scott Dalhover suon\u00f2 entrambe le chitarre. Poco prima della realizzazione del disco, Danny Aaron raggiunse la band come secondo chitarrista. Tuttavia egli non suon\u00f2 nell'album, anche se vi \u00e8 accreditato ed \u00e8 presente sul retro della copertina.\nIl disco era fortemente influenzato dallo stile dei Guns N' Roses e generalmente dallo Sleaze metal tanto in voga in quel periodo.\nLa voce al vetriolo di Mc Master, incredibilmente ispirata a quella di Axl Rose, ed una serie di canzoni del calibro di \"\"Teas'n Pleas'n\", \"Scared\", \"Bones In The Gutter\", \"Sport'n A Woody\", \"Queen Of The Nile\", \"Outlaw\" e \"Here Comes Trouble\", resero l'esordio del gruppo texano un successo. Segu\u00ec un tour britannico nello stesso '89 da spalla ai Faster Pussycat, per poi tornare negli Stati Uniti suonando al fianco di Alice Cooper, Mot\u00f6rhead, Metal Church e Judas Priest. La loro inclusione al festival fu molto gratificante, poich\u00e9 scrissero il brano \"Scared\", estratto dal debut e trasmesso su MTV, dedicandolo proprio al re dello shock rock Alice Cooper. Ancora altri tour si svolsero nella East Coast degli Stati Uniti assieme ai Bonham e i The Cult, fino a guadagnare il disco d'oro.\nNel 1991 esce il secondo album \"Hellacious Acres\", lanciato dalle hits \"Sticks And Stones\" e \"Line 'Em Up\". Il disco venne prodotto da Roy Thomas Baker (gi\u00e0 noto produttore di grandi artisti come The Cars, Queen o Journey). Vennero estratti da questo i singoli \"Line 'Em Up\" e \"Gimme No Lip\". L'album inoltre conteneva la reinterpretazione dei Bad Company \"Feel Like Makin' Love\". Nonostante le sonorit\u00e0 aggressive, e la sponsorizzazione da parte delle radio, l'album riscosse meno successo del precedente.\nUna delle cause di questo mancato successo fu l'ondata grunge che imperversava nel periodo, cambiando le direzioni musicali dell'epoca, e facendo cadere l'hair metal, come tutto l'heavy metal nell'underground. Come conseguenza di ci\u00f2, il gruppo venne anche scaricato dalla Columbia.\nNel 1992, l'ex chitarrista dei Dirty Looks Paul Lidel sostitu\u00ec Aaron. Egli non suon\u00f2 mai in un album della band, ma con loro partecip\u00f2 a circa 200 concerti nel 1993. Nel gennaio del 1994, Paul Lidel sostitu\u00ec Fowler.\nMa per l'heavy metal, il periodo di maggior successo era svanito, e nel 1994 con \"Pissed\", edito per la DMZ Records, i Dangerous Toys passarono inosservati cadendo nel pi\u00f9 profondo underground. Nonostante l'album presentasse lo spirito e le potenzialit\u00e0 per ottenere un certo successo sulla scia dei precedenti, esso non venne considerato, come del resto accadde in gran parte della scena metal.\nCol passare degli anni la band sub\u00ec un quasi inevitabile cambio di stile. Persero gradualmente popolarit\u00e0 e Mike Watson abbandon\u00f2 il progetto. Jason McMaster pass\u00f2 cos\u00ec al ruolo di bassista oltre che cantante. Il gruppo cominci\u00f2 a considerare l'idea di cambiare nome assieme alle sonorit\u00e0, ma infine decisero di mantenere il nome che li rese famosi, e produrre il loro quarto album \"The R.tist 4.merly Known as Dangerous Toys\" edito nel 1995 per la DMZ Records, e prodotto da Tom Fletcher. A causa delle nuove sonorit\u00e0 indirizzate sul alternative metal, questo sar\u00e0 considerato come l'album peggiore dei texani, e sar\u00e0 infatti l'ultimo album in studio pubblicato dalla band.\nA causa dei mancati successi, Jason McMaster e Paul Lidel si riunirono per formare una nuova band nel 1999, i Broken Teeth. Col gruppo pubblicarono l'album omonimo nello stesso anno, segu\u00ec \"Guilty Pleasure\" nel 2002 e \"Blood On The Radio\"\" nel 2004, tutti editi per la Perris Records.\nTuttavia il progetto Dangerous Toys non svan\u00ec. Nel 1999 segu\u00ec un live album per una nuova label, la Cleopatra Records, e verr\u00e0 intitolato \"Vitamins and Crash Helmets Tour - Greatest Hits Live\", ma l'attivit\u00e0 della band era sempre meno frequente. Nel 2001 suonarono qualche concerto nella loro citt\u00e0 natale Austin, Texas e a Tokyo, Giappone, con un ritrovato Mike Watson. Dopo questo periodo la band torn\u00f2 ad essere irregolare, nonostante suonassero costantemente ogni anno nella loro citt\u00e0 natale e dintorni.\nI Dangerous Toys si riunirono poi in occasione di alcuni concerti nuovamente ad Austin, Texas nel febbraio 2003, maggio 2005, e nel settembre 2006 con i Rhino Bucket.\nNel 2004 viene invece pubblicata la raccolta \"The Ultimate Dangerous Toys - Sleaze Metal Kings from Texas\" per la Cleopatra Records, contenente i loro pi\u00f9 grandi successi."}
{"id": "611789", "revid": "1507870", "url": "https://it.wikipedia.org/wiki?curid=611789", "title": "Rifugio C\u00e0 San Marco", "text": "Il rifugio C\u00e0 San Marco \u00e8 un rifugio situato nel comune di Averara, in Val Brembana, nelle Alpi Orobie, a 1.830\u00a0m s.l.m.\nStoria.\nIl rifugio C\u00e0 San Marco \u00e8 stato per anni la casa cantoniera del Passo di San Marco e pu\u00f2 vantarsi di essere uno dei pi\u00f9 antichi rifugi delle Alpi essendo stato edificato nel 1593, anche se inizialmente era un posto di guardia per proteggere i confini dell'allora repubblica di Venezia. \u00c8 ancora percorribile, a piedi, l'antica via Priula che nel '500 collegava Venezia e Coira.\nCaratteristiche e informazioni.\nIl rifugio sorge poco sotto il Passo di San Marco (1.991\u00a0m) in territorio bergamasco (Val Brembana), sul versante orobico del passo.\nAccessi.\nIl rifugio \u00e8 raggiungibile comodamente in auto, oppure tramite sentiero da:\nTraversate.\nIl rifugio \u00e8 la meta della 5\u00aa tappa del Sentiero delle Orobie Occidentali, dal rifugio Cesare Benigni, segnavia n. 101 percorribile in 4 h. Da qui si prosegue alla volta di Foppolo (6\u00aa tappa) tramite i sentieri n. 101 e 201 in 8,30 h."}
{"id": "611793", "revid": "1543377", "url": "https://it.wikipedia.org/wiki?curid=611793", "title": "E commerciale", "text": "La e commerciale (&amp;) \u00e8 un logogramma e una legatura delle lettere latine \"e-t\". Risalente all'antica Roma, nel tempo in cui \u2013 in latino \u2013 le lettere \"e\" e \"t\" venivano occasionalmente scritte insieme, la sua invenzione \u00e8 attribuita a Marco Tullio Tirone, segretario di Cicerone per moltissimi anni.\nDiffuso principalmente in ambito anglosassone, questo segno grafico viene designato in inglese col termine \"ampersand\".\nNel XIX secolo, quando in Gran Bretagna si recitava l'alfabeto facendo precedere la locuzione latina \"per se\" a ogni lettera che potesse rappresentar da s\u00e9 una parola, la &amp; era considerata l'ultima lettera dell'alfabeto ed era pronunciata \u00ab\"and\"\u00bb; per tale motivo, la recitazione dell'alfabeto si chiudeva con le parole \"x, y, z and per se &amp;\" (da leggere \u00ab\"x, y, z and per se and\"\u00bb); in seguito, l'espressione \u00ab\"and per se and\"\u00bb, poi contratta in \u00ab\"ampersand\"\u00bb, pass\u00f2 essa stessa a indicare il simbolo &amp;.\nEtimologia.\nIl termine e commerciale \u00e8 una corruzione di \"and (&amp;) per se and\", che letteralmente significa \"(il carattere) &amp; da solo (\u00e8 la parola) \"and\".\" Il simbolo &amp; \u00e8 derivato dalla legatura di ET o et, che \u00e8 la parola latina per \"and\".\n- Geoffrey Glaister, \"Glossario del libro\"Tradizionalmente, quando si recita l'alfabeto nelle scuole di lingua inglese, qualsiasi lettera che potrebbe anche essere usata come parola in s\u00e9 (\"A\", \"I\" e, a un certo punto, \"O\") veniva ripetuta con l'espressione latina \"per se\" (\"da solo\"), come in \"A per se A\". Era anche pratica comune aggiungere il segno &amp; alla fine dell'alfabeto come se fosse la ventisettesima lettera, pronunciata come il latino \"et\" o successivamente in inglese come \"and\". Di conseguenza, la recitazione dell'alfabeto finirebbe in \"X, Y, Z, \"and per se and\"\". Quest'ultima frase era abitualmente confusa con \"e commerciale\" e il termine era entrato nell'uso comune inglese nel 1837. Tuttavia, in contrasto con le 26 lettere, la e commerciale non rappresenta un suono vocale, sebbene altri caratteri che sono stati eliminati dall'alfabeto inglese lo facessero, come l'antico inglese thorn, wynn e eth.\n\u00c8 stato falsamente affermato che Andr\u00e9-Marie Amp\u00e8re abbia usato il simbolo nelle sue pubblicazioni molto lette e che la gente abbia iniziato a chiamare la nuova forma \"Amp\u00e8re's and\".\nUso.\nL\"'e commerciale\" \u00e8 utilizzata prevalentemente nei nomi di ditte, a indicare un'unione in affari (es. Rossi &amp; figli). Nel linguaggio corrente e in quello formale non \u00e8 pi\u00f9 in uso, fatta eccezione per i casi sopracitati.\nNei linguaggi di programmazione &amp; indica la congiunzione logica. In alcuni linguaggi &amp; viene utilizzato per l'operatore bitwise (in questo caso la congiunzione logica diviene &amp;&amp;). In alcuni linguaggi &amp;&amp; viene usato anche per la valutazione a corto circuito. Se precede una variabile pu\u00f2 inoltre indicare un indirizzo di memoria.\nNelle shell POSIX permette l'esecuzione in background. In TeX l'e commerciale indica una tabulazione.\nIn Excel consente la concatenazione di due campi.\nLe e commerciali sono comunemente viste in nomi di affari formati da partnership di due o pi\u00f9 persone, come \"Johnson &amp; Johnson\", \"Dolce &amp; Gabbana\", \"Marks &amp; Spencer\", \"A&amp;P\" (supermercati) e \"Tiffany &amp; Co.\", nonch\u00e9 alcune abbreviazioni contenenti la parola \"e\", come \"AT&amp;T\" (American Telephone and Telegraph), \"R&amp;D\" (ricerca e sviluppo), \"D&amp;B\" (drum and bass), \"R&amp;B\" (rhythm and blues), \"B&amp;B\" (bed and breakfast) e \"P&amp;L\" (profitti e perdite).\nNei crediti cinematografici per storie, sceneggiature, ecc., \"&amp;\" Indica una collaborazione pi\u00f9 stretta di \"e\". La e commerciale \u00e8 usata dalla Writers Guild of America per indicare due scrittori che collaborano a una sceneggiatura specifica, piuttosto che uno scrittore che riscrive il lavoro di un altro. Nelle sceneggiature, due autori si sono uniti &amp; \"hanno\" collaborato alla sceneggiatura, mentre due autori si sono uniti \"e hanno\" lavorato alla sceneggiatura in momenti diversi e potrebbero non essersi consultati affatto. In quest'ultimo caso, entrambi hanno contribuito in modo abbastanza significativo alla sceneggiatura per ricevere crediti, ma non hanno lavorato insieme.\nNello stile APA, la e commerciale viene utilizzata quando si citano fonti nel testo come (Jones &amp; Jones, 2005). Nell'elenco dei riferimenti, una e commerciale precede il nome dell'ultimo autore quando \u00e8 presente pi\u00f9 di un autore. (Questo non si applica allo stile MLA, che richiede di scrivere \"e\".)\nLa parola \"eccetera\" (\"e cos\u00ec via\"), solitamente scritta come \"ecc.,\" Pu\u00f2 essere abbreviata \"&amp;c.\" che rappresenta la combinazione \"et\" + \"c (cetera,\" lat. \"\"altre cose\")\".\nLa e commerciale pu\u00f2 essere utilizzata per indicare che la \"e\" in un elemento elencato \u00e8 una parte del nome dell'elemento e non un separatore (ad esempio \"Rock, pop, rhythm &amp; blues e hip hop\").\nLa e commerciale pu\u00f2 ancora essere utilizzata come abbreviazione di \"e\" nella scrittura informale indipendentemente da come \"e\" viene utilizzato.\nStoria.\nLa e commerciale pu\u00f2 essere fatta risalire al I secolo d.C. e al corsivo antico romano, in cui le lettere E e T occasionalmente venivano scritte insieme per formare una legatura. Nell'ultima e pi\u00f9 fluente corsiva New Roman, le legature di tutti i tipi erano estremamente comuni; le figure 2 e 3 della met\u00e0 del IV secolo sono esempi di come la legatura et, potrebbe apparire in questa scrittura. Durante il successivo sviluppo della scrittura latina che porta alla minuscola carolingia (IX secolo) l'uso delle legature in generale diminu\u00ec. La legatura et, tuttavia, continu\u00f2 ad essere utilizzata e gradualmente divenne pi\u00f9 stilizzata e meno rivelatrice della sua origine.\nLa e commerciale moderna in corsivo \u00e8 una sorta di legatura \"et\" che risale alle scritture corsive sviluppate durante il Rinascimento. Dopo l'avvento della stampa in Europa nel 1455, gli stampatori fecero ampio uso sia della e commerciale italica che di quella romana. Poich\u00e9 le radici della e commerciale risalgono all'epoca romana, molte lingue che utilizzano una variazione dell'alfabeto latino ne fanno uso.\nLa e commerciale spesso appariva come un carattere alla fine dell'alfabeto latino, come ad esempio nell'elenco di lettere di Byrhtfer\u00f0 dal 1011. Allo stesso modo, \"&amp;\" era considerata la ventisettesima lettera dell'alfabeto inglese, insegnata ai bambini negli Stati Uniti e altrove. Un esempio pu\u00f2 essere visto nel libro del 1863 di MB Moore \"The Dixie Primer, for the Little Folks\". Nel suo romanzo del 1859 \"Adam Bede\", George Eliot si riferisce a questo quando fa dire a Jacob Storey: \"Pensava che [Z] fosse stato messo solo per finire l'alfabeto; sebbene Ampusand avrebbe fatto altrettanto, per quello che poteva vedere.\" La popolare filastrocca Apple Pie ABC termina con le righe \"X, Y, Z ed e commerciale, tutti desideravano un pezzo in mano\".\nLa e commerciale non deve essere confusa con la \"et\" tironiana, che ha lo stesso significato, ma che in apparenza assomiglia al numero 7. Entrambi i simboli hanno le loro radici nell'antichit\u00e0 classica, ed entrambi i segni furono usati per tutto il Medioevo come rappresentazione della parola latina \"et\" (\"e\"). Tuttavia, mentre la e commerciale era in origine una legatura comune nella scrittura quotidiana, il tironiano \"et\" faceva parte di una stenografia stenografica altamente specializzata. Il tironiano \"et\" si trova nella scrittura della lingua irlandese antica, una scrittura a base latina generalmente usata solo per scopi decorativi oggi, dove significa \"agus\" (\"e\") in irlandese. Questo simbolo potrebbe essere entrato nel linguaggio della scrittura per influenza monastica al tempo della chiesa paleocristiana in Irlanda.\nScrivere la e commerciale.\nNella grafia di tutti i giorni, la e commerciale \u00e8 talvolta semplificata nel design come un grande epsilon minuscola o un numero 3 invertito, sovrapposto da una linea verticale. La e commerciale a volte \u00e8 anche mostrata come un epsilon con una linea verticale sopra e sotto o un punto sopra e sotto di essa. Il segno pi\u00f9 \"+\" (a sua volta basato su una legatura et) \u00e8 spesso usato in modo informale al posto di una e commerciale.\nInformatica.\nNel XX secolo, in seguito allo sviluppo della logica formale, la e commerciale divenne una notazione logica comunemente usata per l'operatore binario o connettivo sentenziale \"AND\". Questo utilizzo \u00e8 stato adottato nell'informatica.\nMolti linguaggi con sintassi derivata da C, inclusi C ++, Perl, e altri, distinguono tra:\nPerl usa la e commerciale come sigillo per riferirsi alle subroutine:\nNel \"MASM 80x86 Assembly Language\", codice_1\u00e8 l'operatore di sostituzione, che indica all'assemblatore di sostituire un parametro di macro o un nome di macro di testo con il suo valore effettivo.\n\"Ampersand\" \u00e8 il nome di un linguaggio di programmazione reattivo, che utilizza l'algebra delle relazioni per specificare i sistemi di informazione.\nMarcatura di testo.\nIn SGML, XML e HTML, la e commerciale \u00e8 usata per introdurre un'entit\u00e0 SGML, come codice_7(per uno spazio unificatore) o codice_8(per la lettera greca \u03b1). La codifica HTML e XML per il carattere e commerciale \u00e8 l'entit\u00e0 codice_9. Ci\u00f2 pu\u00f2 creare un problema noto come collisione del delimitatore durante la conversione del testo in uno di questi linguaggi di markup. Ad esempio, quando inserisci URL o altro materiale contenente e commerciale in file di formato XML come i file RSS, il simbolo &amp; deve essere sostituito con codice_9 per poter essere interpretato correttamente. SGML ha derivato l'uso da IBM Generalized Markup Language, che era uno dei tanti linguaggi mainframe IBM a utilizzare la e commerciale per segnalare una sostituzione di testo, tornando infine al linguaggio di macro assembly System/360.\nNel semplice linguaggio di markup TeX, la e commerciale viene utilizzata per contrassegnare le tabulazioni. La e commerciale stessa pu\u00f2 essere applicata in TeX con . I caratteri Computer Modern lo sostituiscono con un simbolo \"ET\" nei caratteri (testo in corsivo), quindi pu\u00f2 essere inserito come }nel testo corrente quando si utilizzano i caratteri predefiniti (Computer Modern).\nNei menu, nelle etichette e in altre didascalie di Microsoft Windows, la e commerciale viene utilizzata per indicare la lettera successiva come scorciatoia da tastiera (chiamato \"tasto di accesso\" da Microsoft). Ad esempio, impostare l'etichetta di un pulsante su codice_11 la fa visualizzare come \"Stampa\" (Print) e per codice_12 \u00e8 una scorciatoia equivalente alla pressione di quel pulsante. \u00c8 necessaria una doppia e commerciale per visualizzare una e commerciale reale. Questa convenzione ha avuto origine nella prima API WIN32 ed \u00e8 utilizzata in Windows Forms, (ma non WPF, che utilizza il carattere di sottolineatura _ per questo scopo) ed \u00e8 anche copiato in molti altri toolkit su pi\u00f9 sistemi operativi. A volte questo causa problemi simili ad altri programmi che non riescono a disinfettare il markup dall'input dell'utente, ad esempio i database Navision hanno problemi se questo carattere nei campi \"Testo\" o \"Codice\".\nShell Unix.\nAlcune shell Unix usano la e commerciale come metacarattere:\nAlcune shell Unix, come la shell standard POSIX codice_13, utilizzano una e commerciale per eseguire un processo in background e per duplicare i descrittori di file.\nStandard web.\nLa sintassi dell'URL generico (Uniform Resource Locator) consente di aggiungere una stringa di query a un nome di file in un indirizzo Web in modo che ulteriori informazioni possano essere passate a uno script; il punto di domanda, o punto interrogativo, \"?\", viene utilizzato per indicare l'inizio di una stringa di query. Una stringa di query \u00e8 generalmente composta da un numero di coppie nome-valore diverse, ciascuna separata dal simbolo della e commerciale \"&amp;\". Ad esempio codice_14."}
{"id": "611799", "revid": "712828", "url": "https://it.wikipedia.org/wiki?curid=611799", "title": "Ultima Battaglia", "text": ""}
{"id": "611800", "revid": "287204", "url": "https://it.wikipedia.org/wiki?curid=611800", "title": "Gallodromo", "text": "Un gallodromo \u00e8 un edificio, generalmente semisferico, nel quale sono organizzati combattimenti di galli.\nDiffusione.\nFrancia.\nIn Francia operano ancora diversi gallodromi: nell'isola della Riunione ce ne sono cinque ufficialmente tollerati e numerosi illegali; altri se ne possono trovare in Martinica e Guadalupa, dove sono localmente noti come \"pitt \u00e0 coq\". Nella Francia metropolitana, l'Alta Francia \u00e8 l'unica regione che vede la presenza di gallodromi e in cui il combattimento \u00e8 legale (anche se dibattuto). \u00c8 presente persino una locale razza di gallo da combattimento, il \"Combattant du Nord\".\nLa presenza dei gallodromi nel Paese europeo \u00e8 da tempo contestata: \u00ab\"Nel 2015 c\u2019\u00e8 stata una sentenza del Consiglio costituzionale che impedisce l\u2019apertura di nuovi gallodromi. Al massimo altri cinque-sei anni e i combattimenti spariranno\"\u00bb . Tuttavia il codice penale francese prevede un'eccezione alla punibilit\u00e0 dei maltrattamenti di animali proprio per la tauromachia e il combattimento di galli, ove siano pratiche tradizionali mai interrotte. Cos\u00ec, se la costruzione di nuovi gallodromi \u00e8 proibita, quelli esistenti sono tollerati.\nResto del mondo.\nOltre che in Francia esistono tutt'ora gallodromi anche in varie altre parti del mondo, ad esempio in America Latina (dove sono noti come \"circos gall\u00edsticos\" o \"circos de gallos\") o nelle Filippine.\nAlcuni gallodromi storici.\nA Cardiff presso il St Fagans National History Museum \u00e8 presente una ricostruzione del \"Denbigh Cockpit\", uno storico gallodromo originariamente situato in Hawk and Buckle Inn a Denbigh, presumibilmente risalente al tardo XVII secolo.\nA Madrid fu celebre il \"Circo gall\u00edstico de Teresa de C\u00f3rdoba\"; di propriet\u00e0 di Teresa de C\u00f3rdoba, era ospitato in un palazzetto che si affacciava su Calle Fernando el Santo. Se ne conserva una incisione inserita dal cronista \u00c1ngel Fern\u00e1ndez de los R\u00edos nella sua \"Guida di Madrid\" (\"Gu\u00eda de Madrid\") del 1876.\nNella letteratura e nei media.\nNel 1988 \u00e8 stato presentato in occasione del Torino Film Festival \"Gallodrome\", un corto di 12 minuti del regista tedesco Romuald Karmakar."}
{"id": "611801", "revid": "22356", "url": "https://it.wikipedia.org/wiki?curid=611801", "title": "Byronosaurus jaffei", "text": "Il byronosauro (\"Byronosaurus jaffei\") era un piccolo dinosauro carnivoro vissuto nel \nCretaceo superiore in Mongolia.\nUna camera d'aria nel cranio.\nI primi resti di questo dinosauro, lungo 1,5 m e appartenente ai troodontidi, sono stati scoperti nel 1993 presso Ukhaa Tolgod, nel deserto del Gobi; tre anni dopo un secondo esemplare \u00e8 stato rinvenuto a distanza di pochi chilometri. Questi due ritrovamenti includono i crani, che mostrano chiaramente un tipo di dentatura abbastanza diversa da quella degli altri troodontidi: anzich\u00e9 avere il margine seghettato, i denti sono molto simili ad aghi e forse servivano per catturare piccoli uccelli, lucertole e mammiferi. Nello specifico, i denti di questo animale assomigliano molto a quelli dell'uccello primitivo \"Archaeopteryx\". Uno dei due crani ritrovati, lungo 23 centimetri, \u00e8 il pi\u00f9 completo mai trovato appartenente a un troodontide e sembrerebbe possedere una sorta di camera dove l'aria poteva entrare dalle narici prima di passare attraverso la bocca; anche questa \u00e8 una caratteristica che si riscontra negli uccelli.\nScheletri appartenuti a due giovani \"Byronosaurus\" sono stati trovati all'interno di un probabile nido di Oviraptor, il che potrebbe significare che furono preda di quest'ultimo o che praticassero il parassitismo di cova, come gli attuali cuculi, ma questo comportamento, ovviamente, non pu\u00f2 essere provato."}
{"id": "611802", "revid": "125428457", "url": "https://it.wikipedia.org/wiki?curid=611802", "title": "Campovolo", "text": "Con il termine Campovolo si intende il concerto tenuto dal musicista reggiano Luciano Ligabue il 10 settembre 2005 all'interno dell'Aeroporto di Reggio Emilia. Per questo concerto sono stati venduti 165.264 biglietti, registrando l'allora record europeo di spettatori paganti per un concerto di un singolo artista (rimasto tale sino al 2017, anno in cui fu superato dal Modena Park di Vasco Rossi che registr\u00f2 circa 225.000 spettatori paganti).\nIl 16 luglio 2011 l'esperienza fu ripetuta con un numero di presenze limitato: 117.060.\nIl 19 settembre 2015, per festeggiare i 25 anni di carriera di Ligabue, si \u00e8 tenuto \"Campovolo 2015\", con 151.395 spettatori presenti.\nIl primo Campovolo.\nGiunto al quindicesimo anno di attivit\u00e0, Ligabue volle celebrare la ricorrenza con un concerto nell'area dell'Aeroporto di Reggio Emilia. Le prevendite dei biglietti iniziarono il 4 maggio.\nNei piani del cantante e di tutta la produzione, ci fu l'intenzione di \"avvolgere\" il pubblico col suono, grazie ad un innovativo sistema audio progettato dalla Sound Tuning Studio proprio per questo evento e poi ripresentato negli Heineken Jammin' Festival 2006 e 2007; la produzione prevedeva infatti quattro palchi, sui quali Ligabue si sarebbe esibito in quattro \"esperienze\" sonore diverse:\nIl 20 giugno venne aperto il sito Ligachannel, che si propose di tenere informati i fan sull'andamento dei lavori per il concerto, con interviste ai protagonisti e news in anteprima.\nIl concerto.\nIl 10 settembre i cancelli aprirono alle 9:00 e il pubblico vi afflu\u00ec fino a pochi istanti prima dell'inizio del concerto.\nIntorno alle tre del pomeriggio cominciarono a suonare gli artisti di supporto: Piccoli omicidi, Il Nucleo, Rio, Folkabbestia, L'Aura, Edoardo Bennato ed Elisa, i quali intrattennero il pubblico fino alle ore 20:45 circa.\nAlle 21:15 sal\u00ec sul palco Ligabue, accompagnato per l'occasione dalla sua band di allora (La Banda), dalla band dei suoi esordi (i ClanDestino) e da Mauro Pagani, ex componente della Premiata Forneria Marconi. Il concerto dur\u00f2 per quasi tre ore, durante le quali il cantante ripropose i suoi pi\u00f9 grandi successi e tre pezzi dell'allora nuovo album Nome e cognome (uscito sei giorni dopo il concerto). A causa di gravi problemi di audio, molte migliaia di persone non riuscirono a sentire il concerto e furono molti gli spettatori che decisero di lasciare anzitempo il concerto. Pochi giorni dopo, l'artista invi\u00f2 una lettera di scuse ai fan attraverso il suo portale Ligachannel.\nIl DVD.\nIl DVD che ripropone l'evento del \"Campovolo\" (pubblicato il 25 novembre dello stesso anno) ha battuto molti record di vendite - risultando uno dei DVD pi\u00f9 venduti del 2005 e anche nel 2006 - ha mantenuto per molte settimane la prima posizione nelle classifiche di vendita.\nCampovolo 2.0.\nDopo i tour degli anni precedenti, conclusi a marzo 2011, e dopo un nuovo Ligabue Day il 23 marzo 2011, Ligabue annunci\u00f2, per il 16 luglio, un nuovo concerto al Campovolo, quasi sei anni dopo il precedente.\nIn questa occasione, per evitare problemi tecnici e agevolare l'afflusso e il deflusso del pubblico, l'area del concerto fu predisposta per un numero di spettatori limitato, mettendo in vendita 110.000 biglietti, per un pubblico di oltre 117.000 persone.\nIl palco, lungo 90 metri per una superficie di 1100 metri quadrati calpestabili, era dotato di 620\u00a0m\u00b2 di schermi, 19 torri altoparlanti per un totale di 200.000 Watt e di 9 colonne trifacciali rotanti alte 10 metri.\nFu prevista un'area dove poter campeggiare e uno spazio allestito appositamente per i fan, il \"LigaVillage\", formato da cinque aree (LigaStreet, Villaggio Sportivo, Villaggio Solidale, Cinema, Villaggio Volante), con all'interno delle aree dedicate alle attivit\u00e0 di Ligabue, sia musicali che cinematografiche e letterarie, un mercatino con oggetti d'epoca legati al mondo musicale dagli anni sessanta e un'area ecologica per la distribuzione e diffusione di informazione su sistemi eco-sostenibili e sul commercio equo e solidale.\nNel pomeriggio si esibirono le band emergenti vincitrici del contest \"Quando Canterai La Tua Canzone...sul palco di Campovolo!\" organizzato da LigaChannel:\nOpening Act:\nSpecial Opening Act:\nLigabue si esib\u00ec con tutte le band e i musicisti che lo accompagnarono live dal 1990:\nDurante l'evento, Ligabue cant\u00f2 due inediti: \"M'abituer\u00f2\", scartato da \"Sopravvissuti e sopravviventi\" e \"Sotto bombardamento\", che era stato considerato per \"Buon compleanno Elvis\".\nIl 22 novembre 2011 usc\u00ec Campovolo 2.011, un triplo CD o quadruplo vinile che testimonia questo concerto e contiene 3 inediti incisi in studio (\"M'abituer\u00f2\", \"Sotto bombardamento\" e \"Ora e allora\", i primi due dei quali eseguiti anche a Reggio Emilia).\nIl 7 dicembre 2011 usc\u00ec Ligabue Campovolo - Il FILM 3D, che fu proiettato in oltre 350 sale in tutte le citt\u00e0 d'Italia, con una parte dedicata al concerto live e una parte, il docufilm, in cui Ligabue racconta la sua storia ormai ventennale. Per la prima volta in Italia un film-concerto venne realizzato in 3D.\nCampovolo 2015 - La festa.\nDopo le varie tappe del Mondovisione Tour culminato ad aprile 2015 con l'uscita dell'album live \"Giro del mondo\", Luciano Ligabue ha deciso di festeggiare i 25 anni di carriera, i 25 dall'uscita del suo primo album \"Ligabue\" ed i 20 dall'uscita dell'album \"Buon compleanno Elvis\" con un terzo concerto nell'ormai celebre aeroclub della citt\u00e0 di Reggio Emilia.\nCome per Campovolo 2.011, \u00e8 stata prevista un'area dove poter campeggiare e uno spazio allestito appositamente per i fan, denominato \"Liga Street\" che \u00e8 rimasta attiva anche il giorno prima e subito dopo il concerto: all'interno di questo spazio, inoltre, erano presenti 24 punti di ritrovo/bar, un cinema all'aperto, una grossa tenda con tutta la storia relativa alla produzione degli album \"Ligabue\", \"Buon compleanno Elvis\" e \"Giro del mondo\".\nPer consentire una maggiore diffusione audio, \u00e8 stato allestito un impianto di circa 2 milioni di watt (prima volta in Italia) con un palco in cui era presente un enorme maxi-schermo e la cui struttura andava ad \"abbracciare\" i fan presenti.\nLo show, articolato in 3 set live, ha visto Ligabue esibirsi con tutti i musicisti che lo hanno accompagnato in questi 25 anni:\nLa scaletta.\nPrimo live set con i ClanDestino - album Ligabue:\nSecondo live set con La Banda - album Buon compleanno Elvis:\nTerzo live set con il Gruppo - il meglio di Giro del Mondo:\nCampovolo 2020 - 30 anni in un nuovo giorno.\nLigabue inizialmente doveva tornare il 12 settembre 2020 al Campovolo di Reggio Emilia, per festeggiare il trentennale della sua carriera, in una nuova area denominata \"RCF Arena Reggio Emilia\" pi\u00f9 piccola rispetto agli anni precedenti essendo che pu\u00f2 ospitare al massimo 100.000 persone e vi \u00e8 una pendenza del 5% per garantire un'ottima visuale e un'ottima acustica. A gennaio 2020 l'evento risultava gi\u00e0 \"sold out\", con 100.000 biglietti venduti.\nA seguito dell'emergenza dovuta alla pandemia di COVID-19, Ligabue annuncia, tramite social network, che il concerto \u00e8 stato rinviato il 19 giugno 2021, cambiando nome da \"30 anni in un giorno\" a \"30 anni in un nuovo giorno\". Nel corso del 2021 il concerto \u00e8 stato ulteriormente rinviato al 4 giugno 2022."}
{"id": "611804", "revid": "22356", "url": "https://it.wikipedia.org/wiki?curid=611804", "title": "Byronosaurus", "text": ""}
{"id": "611806", "revid": "76963", "url": "https://it.wikipedia.org/wiki?curid=611806", "title": "Louise Lasser", "text": "Biografia.\nNata a New York da una famiglia di origini ebraiche, studi\u00f2 scienze politiche alla Brandeis University.\nIl 2 febbraio 1966 spos\u00f2 Woody Allen. Il marito la scelse come una delle voci per doppiare il suo primo film da regista, \"Che fai, rubi?\" (1966), e le trov\u00f2 un ruolo minore nel suo secondo film, \"Prendi i soldi e scappa\" (1969). La coppia divorzi\u00f2 nel 1970.\nLa Lasser sar\u00e0 in seguito co-protagonista di altre due delle prime pellicole di Allen, \"Il dittatore dello stato libero di Bananas\" (1971) e \"Tutto quello che avreste voluto sapere sul sesso* (*ma non avete mai osato chiedere)\" (1972), oltre che del cortometraggio \"\" (1971).\nLa Lasser successivamente scrisse il film per la televisione \"Just Me and You\" (1978), interpretandolo al fianco di Charles Grodin. Tra i suoi ruoli pi\u00f9 recenti figurano quelli in \"Mystery Men\" (1999), nel quale interpreta la madre del personaggio di Hank Azaria, e nel film \"Requiem for a Dream\" (2000)."}
{"id": "611812", "revid": "436907", "url": "https://it.wikipedia.org/wiki?curid=611812", "title": "Oh! Battagliero/Guerra e pace", "text": "Oh! Battagliero \u00e8 il secondo singolo dei CCCP - Fedeli alla linea pubblicato nel 1987 dall'etichetta discografica Virgin Records.\nIl disco.\nI due brani presenti nel singolo vennero in seguito inseriti come tracce extra nella ristampa in CD edita da Virgin Records dell'album \"Socialismo e barbarie\"."}
{"id": "611813", "revid": "809148", "url": "https://it.wikipedia.org/wiki?curid=611813", "title": "Flusso di Stokes", "text": "In fluidodinamica il flusso di Stokes (dal nome di George Stokes), chiamato anche flusso di scorrimento o moto di scorrimento, \u00e8 un tipo di flusso in cui le forze inerziali avvettive sono trascurabili rispetto alle forze viscose, che quantitativamente corrisponde ad avere un numero di Reynolds molto basso (formula_1). Questa \u00e8 una situazione tipica dei flussi in cui i moti del fluido sono molto lenti, la viscosit\u00e0 \u00e8 molto elevata, o le scale spaziali sono molto piccole. Il flusso di scorrimento \u00e8 stato inizialmente analizzato nello studio della lubrificazione. In natura questo tipo di flusso si verifica ad esempio nel nuoto di microrganismi e spermatozoi, o nelle colate laviche. In ambito tecnologico si verifica nella vernice, nei dispositivi MEMS e nel flusso di polimeri viscosi in generale.\nLe equazioni del moto per il flusso di Stokes, chiamate equazioni di Stokes, sono una linearizzazione delle equazioni di Navier-Stokes, per cui possono essere risolte con diversi metodi ben noti per le equazioni differenziali lineari. La funzione di Green primaria dell'equazione di Stokes \u00e8 lo Stokeslet, che corrisponde al caso di una forza puntuale singolare in un flusso di Stokes. Dalle sue derivate si possono ottenere altre soluzioni fondamentali. Lo Stokeslet fu derivato per la prima volta dal Premio Nobel Hendrik Lorentz, nel lontano 1896, e il nome \u00e8 fu coniato da Hancock nel 1953. Le soluzioni fondamentali in forma chiusa per i flussi instabili generalizzati di Stokes e Oseen, associate a moti traslazionali e rotazionali arbitrari dipendenti dal tempo, sono state derivate per i fluidi newtoniani e micropolari.\nEquazioni di Stokes.\nL'equazione del moto per il flusso di Stokes pu\u00f2 essere ottenuta linearizzando le equazioni di Navier-Stokes nel caso stazionario. Si assume che le forze inerziali siano trascurabili rispetto alle forze viscose, e eliminando i termini inerziali dal bilancio della quantit\u00e0 di moto nelle equazioni di Navier-Stokes, esse si riducono al bilancio della quantit\u00e0 di moto nelle equazioni di Stokes:\ndove formula_3 \u00e8 il tensore degli sforzi (contenente le sollecitazioni viscose e di pressione), e formula_4 una forza esterna applicata al fluido. Le equazioni complete di Stokes includono anche un'equazione per la conservazione della massa, comunemente scritta nella forma:\ndove formula_6 \u00e8 la densit\u00e0 del fluido e formula_7 la velocit\u00e0. Per ottenere le equazioni del moto per un flusso incomprimibile, si assume che la densit\u00e0 formula_6 sia costante.\nInoltre, in certi casi si potrebbero considerare le equazioni di Stokes non stazionarie, in cui il termine di evoluzione temporale formula_9 viene aggiunto nel membro di sinistra dell'equazione del bilancio della quantit\u00e0 di moto.\nPropriet\u00e0.\nLe equazioni di Stokes rappresentano una notevole semplificazione delle equazioni di Navier-Stokes, specialmente nel caso newtoniano incomprimibile. Si tratta dell'approssimazione al primo ordine delle equazioni complete di Navier-Stokes, valide nel limite formula_10\nDimostrazione empirica della reversibilit\u00e0 temporale.\nUn flusso di Taylor-Couette pu\u00f2 presentare un regime laminare in cui cilindri concentrici di fluido si muovono l'uno sull'altro in un'apparente spirale. Un fluido ad alta viscosit\u00e0, come lo sciroppo di mais, riempie lo spazio tra due cilindri, con le regioni colorate del fluido visibili attraverso il cilindro esterno trasparente. I cilindri vengono ruotati l'uno rispetto all'altro a bassa velocit\u00e0, che, insieme all'elevata viscosit\u00e0 del fluido e al piccolo spessore del sistema, corrisponde a un basso numero di Reynolds, in modo che l'apparente miscelazione dei colori sia effettivamente laminare e possa quindi essere invertita riportandola approssimativamente allo stato iniziale. Questa \u00e8 una dimostrazione empirica di un'apparente miscelazione di un fluido, seguita da una \"de-miscelazione\" ottenuta invertendo la direzione del moto.\nFlusso incomprimibile di fluidi newtoniani.\nNel caso comune di un fluido newtoniano incomprimibile, le equazioni di Stokes assumono la forma (in notazione vettoriale):\ndove formula_7 \u00e8 la velocit\u00e0 del fluido, formula_13 \u00e8 il gradiente della pressione, formula_14 \u00e8 la viscosit\u00e0 dinamica, e formula_4 una forza esterna applicata. Le equazioni risultanti sono lineari rispetto alla velocit\u00e0 e pressione e quindi possono trarre vantaggio da un grande numero di metodi per la risoluzione di equazioni differenziali alle derivate perziali lineari.\nCoordinate cartesiane.\nEsprimendo il vettore velocit\u00e0 come formula_16 e allo stesso modo la forzante esterna formula_17, possiamo scrivere l'equazione vettoriale in modo esplicito,\nSi arriva a queste equazioni assumendo formula_19 (ossia la relazione costitutiva per un fluido newtoniano), e considerando la densit\u00e0 formula_6 costante.\nMetodi di risoluzione.\nDalla funzione di corrente.\nL'equazione per un flusso di Stokes newtoniano incomprimibile pu\u00f2 essere risolta definendo una funzione di corrente in flussi bidimensionali, o tridimensionali con simmetria assiale\nDalla funzione di Green: lo Stokeslet.\nLa linearit\u00e0 delle equazioni di Stokes nel caso di un fluido newtoniano incomprimibile implica l'esistenza di una funzione di Green, formula_21. La funzione di Green si trova risolvendo le equazioni di Stokes con un termine forzante puntiforme che agisce nell'origine, e condizioni al contorno che svaniscono all'infinito:\ndove formula_23 \u00e8 la funzione delta di Dirac, e formula_24 rappresenta una forza puntiforme che agisce nell'origine. La soluzione per la pressione formula_25 e la velocit\u00e0 formula_26, con formula_27 e formula_25 che tendono a zero all'infinito \u00e8 data da\ndove\nI termini Stokeslet e soluzione con forza puntiforme sono usati per descrivere formula_31. Analogamente alla carica puntiforme in elettrostatica, lo Stokeslet \u00e8 privo di forzante ovunque tranne che all'origine, dove contiene una forza formula_32.\nPer una distribuzione continua della forza formula_33 (quindi una densit\u00e0 di forza) la soluzione (sempre tendente a zero all'infinito) pu\u00f2 quindi essere costruita per sovrapposizione:\nQuesta rappresentazione integrale della velocit\u00e0 pu\u00f2 essere vista come una riduzione della dimensionalit\u00e0 del problema: dall'equazione alle derivate parziali tridimensionali a un'equazione integrale bidimensionale per densit\u00e0 di forza generica.\nSoluzione di Papkovich-Neuber.\nLa soluzione di Papkovich-Neuber esprime i campi di velocit\u00e0 e pressione di un flusso di Stokes newtoniano incomprimibile in termini di due potenziali armonici.\nCon il metodo degli elementi al contorno.\nAlcuni problemi, come l'evoluzione della forma di una bolla in un flusso di Stokes, sono adatti a essere risolti numericamente con il metodo degli elementi al contorno. Questa tecnica pu\u00f2 essere applicata a flussi bidimensionali e tridimensionali.\nAlcune geometrie.\nFlusso di Hele-Shaw.\nIl flusso di Hele-Shaw \u00e8 un esempio di una geometria per la quale le forze di inerzia sono trascurabili. \u00c8 definito da due piastre parallele disposte molto vicine tra loro, con lo spazio tra le piastre occupato in parte da fluido e in parte da ostacoli, aventi la forma di cilindri perpendicolari alle piastre.\nTeoria del corpo affusolato.\nLa teoria del corpo affusolato nel flusso di Stokes \u00e8 un semplice metodo approssimativo per determinare il flusso irrotazionale attorno a corpi la cui lunghezza \u00e8 grande rispetto alla loro larghezza. La base del metodo \u00e8 quella di scegliere una distribuzione di singolarit\u00e0 di flusso lungo una linea (poich\u00e9 il corpo \u00e8 snello) in modo che il loro flusso irrotazionale, in combinazione con un flusso uniforme, soddisfi approssimativamente la condizione di velocit\u00e0 normale (alla superficie del corpo) nulla.\nCoordinate sferiche.\nLa soluzione generale di Lamb nasce dal fatto che la pressione formula_25 soddisfa l'equazione di Laplace, e pu\u00f2 quindi essere espansa in una serie di armoniche sferiche solide in coordinate sferiche. Di conseguenza, la soluzione alle equazioni di Stokes pu\u00f2 essere espressa come:\ndove formula_37 e formula_38 sono armoniche sferiche solide di ordine formula_39 :\ne i formula_41 sono i polinomi di Legendre associati . La soluzione di Lamb pu\u00f2 essere utilizzata per descrivere il moto di un fluido all'interno o all'esterno di una sfera. Ad esempio, pu\u00f2 essere utilizzato per descrivere il moto del fluido attorno a una particella sferica con un flusso superficiale imposto, un cosiddetto squirmer, o per descrivere il flusso all'interno di una goccia sferica di fluido. Per i flussi interni, i termini con formula_42 vengono scartati, mentre per i flussi esterni i termini con formula_43 vengono eliminati (spesso si usa la convenzione formula_44,in modo che i flussi esterni evitino l'indicizzazione per numeri negativi).\nTeoremi.\nSoluzione di Stokes e relativo teorema di Helmholtz.\nLa resistenza al trascinamento di una sfera in movimento, nota anche come soluzione di Stokes, \u00e8 qui riassunta. Data una sfera di raggio formula_45, in moto a una velocit\u00e0 formula_46, in un fluido di Stokes con viscosit\u00e0 dinamica formula_14, la forza di trascinamento formula_48 \u00e8 dato da:\nLa soluzione di Stokes dissipa meno energia di qualsiasi altro campo vettoriale solenoidale con le stesse velocit\u00e0 al contorno: questo risultato \u00e8 noto come teorema di dissipazione minima di Helmholtz.\nTeorema reciproco di Lorentz.\nIl teorema reciproco di Lorentz afferma una relazione tra due flussi di Stokes nella stessa regione. Considerando la regione piena di liquido formula_50 delimitato dalla superficie formula_51, e ipotizzando che i campi di velocit\u00e0 formula_7 e formula_53 risolvano le equazioni di Stokes nel dominio formula_50, ciascuno con tensori di stress corrispondenti formula_55 e formula_56, vale allora la seguente uguaglianza:\nDove formula_58 \u00e8 il versore normale alla superficie formula_51. Il teorema reciproco di Lorentz pu\u00f2 essere utilizzato per dimostrare che il flusso di Stokes \"trasmette\" invariati la forza e il momento torcente totali da una superficie chiusa interna a una superficie esterna che la racchiude. Il teorema reciproco di Lorentz pu\u00f2 anche essere usato per mettere in relazione la velocit\u00e0 di nuoto di un microrganismo, come un cianobatterio, alla velocit\u00e0 superficiale che \u00e8 data dalle deformazioni della forma del corpo tramite ciglia o flagelli.\nLe leggi di Fax\u00e9n.\nLe leggi di Fax\u00e9n sono relazioni dirette che esprimono i momenti di multipolo in termini del flusso esterno e delle sue derivate. Sviluppato per la prima volta da Hilding Fax\u00e9n per calcolare la forza, formula_32 e il momento torcente, formula_61 su una sfera, hanno la seguente forma:\ndove formula_14 \u00e8 la viscosit\u00e0 dinamica, formula_45 \u00e8 il raggio delle particelle, formula_65 \u00e8 il flusso esterno, formula_66 \u00e8 la velocit\u00e0 della particella, formula_67 \u00e8 la velocit\u00e0 angolare del flusso esterno e formula_68 \u00e8 la velocit\u00e0 angolare della particella.\nLe leggi di Fax\u00e9n possono essere generalizzate per descrivere i momenti per particelle di altre forme, come ellissoidi, sferoidi e gocce sferiche."}
{"id": "611814", "revid": "117154675", "url": "https://it.wikipedia.org/wiki?curid=611814", "title": "Standard di sicurezza informatica", "text": "Gli standard di sicurezza informatica sono metodologie che permettono alle organizzazioni di attuare tecniche di sicurezza finalizzate a minimizzare la quantit\u00e0 e la pericolosit\u00e0 delle minacce alla sicurezza informatica. Le guide contenute nei documenti che descrivono questi standard offrono indicazioni generali e misure tecniche di dettaglio, che, se bene applicate, possono contribuire a mettere in opera un sistema di sicurezza informatica efficace. Nel caso di certi standard \u00e8 possibile ottenere anche una certificazione da apposite istituzioni abilitate a rilasciarla. Tra i vantaggi derivanti dal possesso di una certificazione si pu\u00f2 ricordare la maggiore facilit\u00e0 nell'ottenimento di una assicurazione sulla sicurezza informatica.\nStoria.\nGli standard di sicurezza informatica sono una recente invenzione perch\u00e9 oggi informazioni sensibili sono spesso memorizzate su computer che sono collegati a Internet. Inoltre molte attivit\u00e0 che prima erano condotte manualmente oggi sono svolte dai computer e perci\u00f2 c'\u00e8 maggiore bisogno di affidabilit\u00e0 e sicurezza dei sistemi informatici. La sicurezza informatica \u00e8 importante anche per gli individui che devono proteggersi dal cosiddetto \"furto di identit\u00e0\". Le aziende hanno bisogno di sicurezza perch\u00e9 devono proteggere i loro segreti industriali e le informazioni sui dati personali dei clienti. Il governo inoltre ha la necessit\u00e0 di assicurare le sue informazioni. Questo crea particolari critiche poich\u00e9 alcuni atti di terrorismo sono organizzati e facilitati usando Internet. \nUno degli standard di sicurezza pi\u00f9 ampiamente usati oggi \u00e8 l'ISO 27002 del 2007. Questo standard deriva dallo standard BS 7799-1, pubblicato nel 1995 dal BSI (British Standards Institution) ed ora ritirato. Al BS 7799-1 si affiancava il BS 7799-2, ora a sua volta sostituito dall'ISO 27001. Quest'ultimo \u00e8 la base per la certificazione, mentre l'ISO 27002 pu\u00f2 essere inteso come un manuale pratico (\"Security Code of Practice\"), in quanto \u00e8 privo di valore normativo. \u00c8 quindi una delle svariate metodologie adottabili per soddisfare i requisiti della norma ISO 27001, anche se sicuramente quella pi\u00f9 naturalmente compatibile.\nNegli Stati Uniti il National Institute of Standards and Technology (NIST) ha pubblicato diversi documenti speciali per la sicurezza del cyberspazio. In particolare tre di questi: l'800-12 (\"Computer Security Handbook\"), l'800-14 (\"Generally Accepted Principals and Practices for Securing Information Technology\") e la 800-26 (\"Security Self-Assessment Guide for Information Technology Systems\").\nISO 27001.\nLo Standard ISO 27001 \u00e8 una norma internazionale che fornisce i requisiti di un Sistema di Gestione della Sicurezza nelle tecnologie dell'informazione (Information Security Management System - ISMS).\nLo standard \u00e8 stato creato e pubblicato nell'ottobre 2005 a fini certificativi, in modo da costituire, assieme alla sua linea guida ISO/IEC 17799:2005, un sistema completo per garantire la gestione della sicurezza nella tecnologia dell'informazione: con la sua pubblicazione sostituisce la norma inglese BS 7799 - Information Security Management System ISMS, che sinora \u00e8 stata la principale norma di riferimento per l'applicazione di un Sistema di Gestione per la sicurezza delle informazioni.\nISO 27002.\nLo standard ISO 27002 stabilisce che la sicurezza dell'informazione \u00e8 caratterizzata da \"integrit\u00e0\", \"riservatezza\" e \"disponibilit\u00e0\". \u00c8 stato emesso nel 2007, al termine di un lungo percorso di evoluzione iniziato con lo standard britannico BS7799 nel 1995, anche attraverso l'ISO/IEC 17799, ritirato in concomitanza con l'emissione del nuovo documento, meglio armonizzato con la serie ISO 27000 di standard sulla sicurezza delle informazioni.\nIl documento \u00e8 organizzato in 10 aree di controllo, ogni sezione \u00e8 dedicata ad una parte specifica:\nserie ISO 27000.\nData l'importanza del tema e la velocit\u00e0 di evoluzione del panorama informatico, ISO ha promosso lo sviluppo di un sistema articolato di norme, al pari della serie 9000 e 14000, che prendesse atto delle molteplici sfaccettature e sfide che si presentano nella gestione della sicurezza informatica. La famiglia di norme SGSI \u00e8 costituita da norme interdipendenti tra loro (pubblicati o in fase di sviluppo) e include una serie di linee guida. La famiglia viene suddivisa in 4 macroaree: \nA queste si aggiungono una serie di norme che riguardano altri temi specifici, tra cui la sicurezza di rete, la gestione dati dei fornitori, la protezione di dati sanitari.\nStandard of good practice.\nNel 1998, l'Information Security Forum (ISF) ha elaborato una lista completa delle migliori pratiche per la sicurezza delle informazioni. Queste sono state raccolte nel cosiddetto Standard of Good Practice (SoGP). Il ISF offre inoltre una valutazione per identificare gli ambienti del segno di riferimento e la conformit\u00e0 di misura al SoGP.\nIl SoGP \u00e8 un ciclo biennale di revisione durante il quale le sezioni attuali sono modificate e le nuove sezioni sono aggiunte in accordo coi membri dell'ISF, nella ricerca di pratiche migliori. Originalmente il SoGP era un documento riservato e disponibile soltanto ai membri dell'ISF, ma lo stesso ISF ha, da allora, messo a disposizione il documento completo alla pubblica utilit\u00e0 senza nessun costo.\nNERC.\nIl North America Electric Reliability Council (NERC) ha creato molti standard. Quello maggiormente riconosciuto \u00e8 il NERC 1300 che \u00e8 una modifica/aggiornamento del NERC 1200. La versione pi\u00f9 recente del NERC 1300 viene chiamata CIP-002-1 dal CIP-009-1 (dove CIP significa \"Critical Infrastructure Protection\"). Questi standard sono utilizzato per rendere sicuri dei sistemi elettrici molto grandi sebbene il NERC abbia creato standard anche in altre aree. Gli standard per i sistemi elettrici forniscono anche sicurezza nell'amministrazione di rete nonostante supportino ancora i processi industriali.\nIl \"North America Electric Reliability Council\" ha creato molti standard. Il pi\u00f9 conosciuto \u00e8 NERC 1300 che \u00e8 una modifica di NERC 1200. La pi\u00f9 rencete versione di NERC 1300 \u00e8 definita CIP-002/CIP-009. Questi standard sono usati per mettere in sicurezza grandi sistemi elettrici anche se il NERC ha creato standard in altre aree. Lo standard per i grandi sistemi elettrici tratta anche la sicurezza di rete informatica e supporta i processi di tipo \"best practice\" industriali.\nBSI IT Baseline Protection Manual.\nIl Manuale per la protezione di base IT (in inglese IT Baseline Protection Manual, in tedesco IT-Grundschutzhandbuch) dell'istituto federale Ufficio Federale per la sicurezza informatica della Repubblica tedesca permette di dare attuazione a una pianificazione della sicurezza IT in modo semplice ed economico. \nISO 15408.\nQuesto standard \u00e8 stato sviluppato come test di verifica comune, viene definito in inglese \"Common Criteria\". Dovrebbe permettere a molte e differenti applicazioni software di essere integrate e testate in modo sicuro. Questo standard non fornisce una lista di requisiti di sicurezza o funzionalit\u00e0 che il sistema deve possedere. Al contrario descrive solo un quadro concettuale al cui interno gli utenti di un sistema informatico possono specificare i loro requisiti di sicurezza, i produttori possono implementare e pubblicizzare le caratteristiche dei loro sistemi e i laboratori di test possono valutare i sistemi per determinare se effettivamente soddisfano i requisiti dichiarati. In altri termini i \"Common Criteria\" assicurano che il processo di specificazione, implementazione e valutazione di un sistema rispetto alla sicurezza informatica venga condotto in una maniera rigorosa e standardizzata. La valutazione di sicurezza viene svolta in accordo a un livello di garanzia della valutazione, variabile da 1 a 7, che \u00e8 stato definito in precedenza, tipicamente nella fase di \"analisi del rischio informatico\", svolta con opportuna metodologia (ad es. IT Baseline Protection Manual)."}
{"id": "611816", "revid": "110157", "url": "https://it.wikipedia.org/wiki?curid=611816", "title": "Modum", "text": "Modum \u00e8 un comune norvegese della contea di Viken.\n\u00c8 formato principalmente da tre localit\u00e0, Vikersund, Geithus e \u00c5mot, oltre a vari villaggi pi\u00f9 piccoli quali Heggen e Katfoss. L'amministrazione centrale ha sede a Vikersund.\nIl territorio si estende su entrambe le sponde del ramo meridionale del lago Tyrifjorden e sulle rive del suo estuario.\n\u00c8 la citt\u00e0 natale dello scrittore Maurits Hansen."}
{"id": "611819", "revid": "2015336", "url": "https://it.wikipedia.org/wiki?curid=611819", "title": "Giovanni di Cosimo I de' Medici", "text": "Biografia.\nInfanzia.\nFiglio secondogenito del Granduca di Toscana Cosimo I e di Eleonora di Toledo, ebbe il nome del nonno materno. \nFu destinato alla carriera ecclesiastica, come accadeva normalmente nelle famiglie potenti, mentre suo fratello primogenito Francesco era invece educato alla politica ed alle arti militari.\nCarriera ecclesiastica.\nLa sua carriera fu fulminea: fu nominato cardinale da Papa Pio IV nel concistoro del 31 gennaio 1560, a diciassette anni, e venne subito nominato amministratore dell'arcidiocesi di Pisa e fino alla nomina del cardinale Ferdinando I de' Medici \u00e8 stato il porporato italiano pi\u00f9 giovane.\nMorte.\nProbabilmente gi\u00e0 ammalato di tubercolosi, mor\u00ec prematuramente a soli 19 anni nel 1562 a causa della malaria, contratta quando si trovava sulla costa, tra Pisa e Livorno, con la madre, il fratello Garzia, che morirono tutti a pochi giorni di distanza. Una sorte simile era toccata anche a sua sorella maggiore Maria.\nDi lui ci restano due famosi ritratti di Agnolo Bronzino appena infante, uno con un cardellino in mano, uno accanto alla madre Eleonora.\nSuo fratello Ferdinando fu a sua volta nominato cardinale. Suo padre Cosimo I ebbe un altro figlio dopo la morte di Giovanni, che decise di chiamare con lo stesso nome; quest'ultimo \u00e8 noto per la sua attivit\u00e0 in Spagna come don Giovanni de' Medici.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "611821", "revid": "36426", "url": "https://it.wikipedia.org/wiki?curid=611821", "title": "Vescovo di Pisa", "text": ""}
{"id": "611826", "revid": "124154170", "url": "https://it.wikipedia.org/wiki?curid=611826", "title": "Societ\u00e0 Sportiva Formia Calcio", "text": "La Societ\u00e0 Sportiva Formia Calcio A.S.D., meglio nota come Formia, \u00e8 stata una societ\u00e0 calcistica italiana con sede nella citt\u00e0 di Formia (LT).\nDopo aver giocato sin dal 1948 presso lo stadio comunale \"Nicola Perrone\" di Formia (5000 posti), a partire dalla stagione 2015-2016 la casa del Formia \u00e8 diventata il nuovo campo comunale di Maranola (frazione di Formia), poi intitolato a Washington Parisio.\nStoria.\nLe origini.\nLa Societ\u00e0 Sportiva Formia e pu\u00f2 dunque essere considerata tra le squadre pi\u00f9 longeve nella regione Lazio. I suoi . A dirigere il sodalizio biancoazzurro furono, , piccoli e medi imprenditori che hanno avuto sempre a che fare direttamente con Formia: .\nNella stagione 1923-1924 l'Unione Sportiva Pro Formia disput\u00f2 il campionato campano di Seconda Divisione, vincendo il girone casertano (battendo nell'ordine Fondana e Virtus di Sessa Aurunca) ma perdendo per 1-0 la semifinale contro la Nocerina. A causa della riduzione dei quadri del torneo campano di Seconda Divisione, il Pro Formia fu costretto a ripartire dalla Terza Divisione. Nella stagione 1924-1925 il Pro Formia vinse il girone casertano di Terza Divisione ma rinunci\u00f2 alle finali da disputare contro la Puteolana perdendole a tavolino. Il Pro Formia fu comunque ammesso alla Seconda Divisione Campana per la stagione 1925-1926. Nella stagione 1925-1926 la compagine di Capolino si classific\u00f2 al sesto e al penultimo posto, davanti soltanto al Vomero, e non si iscrisse al campionato successivo. Nel gennaio 1927 Formia entr\u00f2 a far parte del Lazio e la societ\u00e0 di calcio cominci\u00f2 a disputare i campionati regionali laziali in luogo di quelli campani. Dal 1926 al 1931, tuttavia, la societ\u00e0 risult\u00f2 inattiva a livello ufficiale. Nelle stagioni 1931-1932 e 1932-1933 l'A.C. Formia (anche riportato come S.S. Formia) disput\u00f2 il campionato laziale di Seconda Divisione, prima che della squadra se ne perdano le tracce fino alla sospensione bellica. Sembra che fu la lontananza del campo di Acquatraversa dal centro abitato a contribuire alla mancata iscrizione ai campionati successivi.\nDopo gli eventi bellici l'attivit\u00e0 sportiva riprese nel 1948, con la partecipazione al campionato di Prima Divisione Regionale; il terreno di gioco divent\u00f2 il San Pietro, realizzato su un terreno acquistato da otto sportivi formiani: Custodino Di Russo, Enzo Bartolomeo, Pasquale Gallinaro, Gennaro Ruosi, Adolfo Marciano, Giovanni Fabiani, Antonio Marciano e Tonino Aprea. Successivamente, nel 1950, il complesso venne donato al Comune di Formia.\nIn quella stagione vinse il campionato di Promozione con la partecipazione di squadre sarde (Carbonia, Monteponi, Montevecchio, La Maddalena): tale campionato venne concluso al primo posto in parit\u00e0 con il Colleferro e si rese necessario disputare uno spareggio sul campo neutro dell'Appio Casilino di Roma. L'incontro termin\u00f2 con un pareggio dopo i tempi supplementari e quindi si rese necessaria una nuova gara che fu per\u00f2 sospesa per incidenti; al Formia fu infine fatale il terzo spareggio sul neutro di Arezzo, che vide vincere il Colleferro per due reti a zero.\nAnni '60.\nCambiata temporaneamente alla fine degli anni sessanta la denominazione sociale in Formia Club, la societ\u00e0 di Via Condotto altern\u00f2 diverse stagioni tra i campionati di Serie D e di Promozione.\nNel 1963-1964 il Formia perse 3-1 lo spareggio con il Rieti per il passaggio in IV serie, passaggio che fu per\u00f2 conquistato sotto la guida di Giacomo De Caprio nella stagione 1966-1967 in cui la squadra si era classificata seconda dietro la Romulea.\nNel campionato 1968-1969, , giunge seconda a pari merito con la Viterbese alle spalle del , mancando di poco la promozione alla Serie C.\nAnni '70 e la prima esperienza in Serie C2.\nNella stagione 1970-1971, sotto la presidenza di Augusto Tipaldi e di Antonio Santonocito, il Formia si classifica ultima, retrocedendo cos\u00ec nel calcio semiprofessionistico; ritorna in Serie D nella stagione 1974-1975 dopo aver vinto, con la guida tecnica di Washington Parisio e con direttore sportivo Walter Crociani, il campionato di Promozione 1973-1974.\nDopo quattro anni il Formia, diretta da Domenico Biti, giunge, nella stagione 1977-1978, alla vittoria del campionato, frutto di 9 vittorie e 10 pareggi in 19 partite, ed alla promozione al campionato di Serie C2 istituito quell'anno in virt\u00f9 della ristrutturazione dei campionati professionistici. .\nIn terza serie il Formia ci rimase per tre stagioni, nella seconda delle quali ottenne una storica salvezza conquistata all'ultima giornata nello scontro diretto contro il Riccione.\nAnni '80.\nAnche negli anni ottanta, ci furono degli alti e dei bassi e nella stagione 1984-1985 assunse la presidenza l'imprenditore Raffaele Ranucci (di l\u00ec a poco vicepresidente della Roma di Dino Viola ed esponente della F.I.G.C.) e con il binomio tecnico Parisio-Crociani (lo stesso dell'anno 1973-1974) fu promosso nel campionato di Interregionale. Raffaele Ranucci era coadiuvato da dirigenti come Custodino Di Russo, Giuseppe Di Nardo, Salvatore Valeriano, Bruno Traversi, Claudio Fabbrini e Giovanni Petrone. Venne allestito anche un settore giovanile diretto dal . La stagione si concluse con la vittoria del campionato di Promozione nel 1984-1985.\nL'anno successivo il Formia conquist\u00f2 la finalissima di Coppa Italia Dilettanti contro i rivali della Policassino, persa per 3-1 allo \"Stadio dei Pini\" di Viareggio. In seguito Ranucci abbandon\u00f2 la presidenza del Formia.\nPrimi anni '90 e seconda esperienza in Serie C2.\nIl Formia di Giancarlo Sibilia presto si ritrov\u00f2 nelle primissime posizioni a lottare con Cynthia, Vjs Velletri e Tivoli. Ci furono le vittorie nei derby laziali contro Cynthia Genzano, Cisterna e Fondi. Nella partita di Afragola i biancoazzurri conducono 1-0 sul campo campano. L'arbitro concede un recupero di 10 minuti al termine del quale l'Afragolese pareggia.\nA Frosinone \u00e8 il Cynthia di Abbatini ad avere le migliori occasioni ove al 90' Sarnelli segn\u00f2 su calcio di punizione, dando la promozione in Serie C2 alla sua squadra.\nNel torneo 1992-1993 il Formia sfior\u00f2 la Serie C1 prima di arrendersi alla e all'Atletico Leonzio e chiudere al settimo posto.\nNella stagione seguente (1993-1994) la squadra fu smantellata. Partirono giocatori affermati l\u00ec come i vari Nioi, Scanu, Marchetto, De Angelis, Galli ed altri, inoltre, i giovani ragazzi formiani capitanati da Stefano Liquidato e con Sibilia e Falso in panchina conquistarono la salvezza.\nDeclino.\nLa Serie C2 viene perduta nella stagione 1994-1995. Il Formia, dopo la stagione in cui vince anche un derby con il Frosinone per 2-1, disputa i play-out contro i pugliesi del Bisceglie. Gli avversari si impongono per 1-0 al Perrone, condannando il Formia alla Serie D.\nSeguono altre due retrocessioni, quella nella stagione 1995-1996 in Serie D conclusa al penultimo posto e quella della stagione 1996-1997 in Eccellenza terminata all'ultimo posto con 9 punti totalizzati in tutto il torneo. Il punto di minimo \u00e8 segnato dalla sconfitta interna per 1-11 contro l'Aureliano Montespaccato.\nRifondazione.\nIl Formia dovrebbe partecipare al campionato di Promozione ma un imprenditore di Latina, Renato Mocellin, la rifonda trasferendo il titolo di Eccellenza dell'Atletico di Latina in riva al Tirreno. L'Atletico Formia sfiora subito la vittoria del campionato, concluso dietro il Sezze Setina (stagione 1997-1998) ma \u00e8 ancora uno spareggio, quello contro il Tivoli, a condannare i biancoazzurri (0-0 a Tivoli 0-1 a Formia).\nAnche Mocellin abbandona e la societ\u00e0, che viene affidata, dopo un'altra breve permanenza di tre personaggi locali, al presidente Bozza. La societ\u00e0 ricambia denominazione e nella stagione 2001-2002 conclude al secondo posto dietro all'Anagni, ed \u00e8 ancora uno spareggio a condannare il Formia. Al Perrone il Guidonia imita Bisceglie e Tivoli e vince 1-0; al ritorno Limmatola pareggia il conto e al 120' il Guidonia segna su calcio di rigore di Davide Moscardelli, la squadra resta in Eccellenza.\nL'era Zangrillo.\nNella Stagione 2006-2007, con la nuova societ\u00e0 con a capo Aldo Zangrillo, il Formia alza al cielo del Flaminio di Roma, il 3 gennaio 2007, la sua prima Coppa Italia d'Eccellenza Lazio dopo aver superato di misura il Flaminia Civitacastellana. Nella stagione 2007-2008 si classifica seconda nel girone B di Eccellenza laziale a pari punti con il Boville Ernica; lo spareggio di Rieti fu ancora una volta fatale ai formiani che rimasero in Eccellenza. Nel luglio 2009, il Formia presenta parte della documentazione relativa all'iscrizione al campionato di Eccellenza Lazio 2009-2010 con un giorno di ritardo, venendo inizialmente esclusa dal campionato e ammessa al campionato di Promozione; successivamente la societ\u00e0 presenta ricorso, venendo per\u00f2 riammessa in Eccellenza prima della sentenza per completare l'organico, poich\u00e9 il Priverno calcio aveva presentato rinuncia.\nNel luglio 2010, con l'ammissione in Eccellenza della seconda squadra della citt\u00e0, il Formia 1905, i due vertici societari decisero di unire le forze in un'unica squadra. Il titolo del Formia 1905 si trasfer\u00ec a Terracina e i dirigenti entrarono nella societ\u00e0 S.S. Formia Calcio insieme ad Aldo Zangrillo, dando vita all'U.S. Formia Calcio 1905. Nel corso della stagione 2010-2011 i vari vertici della vecchia Formia 1905 abbandonarono, tramite dimissioni, il progetto del U.S. Formia Calcio 1905, lasciando la societ\u00e0 tutta nelle mani della vecchia dirigenza del Formia Calcio. Dunque alla presidenza c'\u00e8 il professionista cittadino Sergio Scipione. Il Formia ha giocato durante la stagione 2013-2014 il suo diciottesimo e ultimo campionato di Eccellenza consecutivo: dopo un disastroso campionato che l'ha vista chiudere la stagione al 17\u00ba posto, la squadra \u00e8 retrocessa in Promozione per la stagione 2014-2015.\nPresidenza Rossini e periodo tra Eccellenza e Promozione.\nLa stagione 2014-2015 segna la rinascita del Formia Calcio sotto il profilo societario. La Presidenza \u00e8 assunta da Alberto Rossini che assieme al Direttore Sportivo Antonio Miele, costruiscono una squadra forte attorno al Mister Alessandro Rosolino. Nonostante un campionato sempre ai vertici della classifica, e sebbene le molte le vittorie soprattutto nel girone di ritorno con un filotto di 14 gare vinte, i punti persi all'andata si fanno sentire e non bastano per vincere il campionato: il Formia arriva al secondo posto, sfiorando solo l'obiettivo della promozione diretta. Ai play-off i biancazzurri devono vedersela con il Lido Dei Pini, al Nicola Perrone. Ma 2 ore prima della partita il capitano formiano Andrea Scipione \u00e8 vittima di un grave incidente stradale. La Federazione impone di giocare lo stesso la partita, e con un'atmosfera surreale, in citt\u00e0 e sugli spalti, il Lido Dei Pini si impone per 1-0. Il Formia viene cos\u00ec eliminato al primo turno, non centrando l'obiettivo promozione in Eccellenza.\nPer la stagione 2015-2016, viene confermato il tecnico Alessandro Rosolino. Dopo aver giocato sin dal 1948 presso lo stadio comunale Nicola Perrone, a partire da questa stagione la casa del Formia diventa il nuovo campo comunale di Maranola (frazione di Formia). Dopo un campionato che ha visto il Formia tenere saldamente la prima posizione, grazie alla vittoria per 2-1 in casa del Sermoneta, i biancazzurri vincono il campionato con tre giornate di anticipo centrando cos\u00ec l'obiettivo del salto nella categoria superiore, l'Eccellenza, a partire dalla stagione 2016-2017.\nNella stagione 2016 - 2017 il Formia torna dunque in Eccellenza e l'obiettivo dichiarato dalla Societ\u00e0 a luglio, \u00e8 quello di centrare una salvezza tranquilla in quanto neopromossa. Cos\u00ec sar\u00e0, il Formia infatti raggiunger\u00e0 l'obiettivo con ben 8 giornate d'anticipo, chiudendo al nono posto a met\u00e0 classifica. Sar\u00e0 un campionato dove i biancazzurri si toglieranno parecchie soddisfazioni, battendo squadre in lotta per la vittoria del Campionato come il Colleferro, il Serpentara e perfino l'Aprilia che classificandosi secondo, ai play off raggiunger\u00e0 la Serie D. Memorabile la gara di ritorno contro l'avversario di sempre, il Cassino che riuscir\u00e0 ad imporsi con un 3 a 4 molto sudato. Sar\u00e0 l'anno in cui il Formia si afferma ancora come Padrone del Golfo, il Gaeta \u00e8 battuto infatti sia all'andata che al ritorno, quando all'ultima giornata grazie ad una prodezza di Zaccaro, i gaetani perdono e affondano nella retrocessione in Promozione.\nNella stagione 2017 - 2018 il Formia si classifica penultima e riscende quindi in Promozione, dove nella stagione successiva raggiunge il terzo posto fallendo cos\u00ec la risalita per promozione diretta. Nei play-off intergirone il Formia esce al primo turno, perdendo per 2-0 fuori casa a Palestrina.\nPresidenza Falco e ritorno in Eccellenza.\nLa stagione 2019-2020 del Formia parte con Giuseppe Troise come allenatore e Alessandro Rosolino come direttore tecnico. Dopo un buon inizio arrivano i primi problemi con le dimissioni di Troise e l\u2019arrivo di Riccardo Stanziale in panchina. Dopo 4 sconfitte di fila (tra cui il derby con il Gaeta) la nuova societ\u00e0 decide di sollevare Riccardo Stanziale come allenatore e Alessandro Rosolino come direttore tecnico. La nuova societ\u00e0 dichiara come allenatore Marco Mazziotti. Il 22 dicembre 2019 il Formia torna alla vittoria battendo al Comunale di Maranola l\u2019Audace 1-0.\nLa cessione del titolo.\nNell'estate 2020, la neopromossa in Serie D Insieme Ausonia si trasferisce a Formia e assume la nuova denominazione \"Polisportiva Insieme Formia\", diventando cos\u00ec il primo club cittadino. La dirigenza della SS Formia cede il titolo sportivo alla Societ\u00e0 Sportiva Atletico Lazio, club romano che ne prende il posto in Eccellenza.\nColori e simboli.\nColori.\nIl colore sociale del Formia \u00e8 il biancoazzurro. Solitamente la prima maglia \u00e8 di colore blu con scritte bianche, mentre la seconda maglia \u00e8 di colore bianco con scritte blu.\nSimboli ufficiali.\nStemma.\nLo stemma del Formia prende spunto dallo stemma della citt\u00e0 di Formia e rappresenta la fenice, attorcigliata una fascia col motto \"post fata resurgo\" ed indicante l'anno di fondazione il 1905, che rendono il Formia la seconda squadra pi\u00f9 antica della Regione dopo la S.S. Lazio 1900.\nStrutture.\nStadio.\nIl Formia utilizzava il campo di gioco in localit\u00e0 Acquatraversa. Nel 1948 il terreno di gioco divent\u00f2 il San Pietro, realizzato su un terreno acquistato da otto sportivi formiani: Custodino Di Russo, Enzo Bartolomeo, Pasquale Gallinaro, Gennaro Ruosi, Adolfo Marciano, Giovanni Fabiani, Antonio Marciano e Tonino Aprea. Successivamente, nel 1950, il complesso venne donato al Comune di Formia.\nSuccessivamente il campo da gioco del San Pietro venne ristrutturato, costruendo una Curva (lato Coni) e una seconda piccola tribuna centrale, seguita poi dall'intitolazione alla memoria dello storico capitano del Formia, Nicola Perrone.\nL'impianto del Nicola Perrone, arriv\u00f2 ha una capienza di 5.000 posti circa, diminuita per motivi di ordine pubblico a 3.500 posti circa, ed \u00e8 formato da una tribuna centrale, un settore di curva popolare e di una piccola tribuna. Verso la met\u00e0 degli anni 2010, la struttura del Nicola Perrone venne ceduta al CONI e la societ\u00e0 a partire dalla stagione 2015-2016 gioca le proprie partite casalinghe presso il nuovo campo comunale di Maranola, nella frazione vicina.\nNel 2020, lo stadio di Maranola\u00a0viene intitolato a Washington Parisio, storico ex calciatore e allenatore biancazzurro.\nTifoseria.\nStoria.\nIl primo gruppo organizzato a Formia si form\u00f2 nei primi anni 80 sotto lo striscione \"I Ragazzi della Coni\". \nNacquero poi svariati gruppi, nel 1985 gli \"Ultras Formia\", in seguito i \"Formia Korps\", il \"Gruppo Fleming\", fino ad arrivare ai primi anni 90.\nCon la vittoria del capitolato di Serie D e conseguente promozione in C2, sparirono il \"Gruppo Flemming\" e i \"Formia Korps\", nacquero per\u00f2 il \"Colombia Group\", i \"New Generation\", i \"Furiosi\" ed altri che negli anni lasciarono posto ai \"Blues\", \"Formiani\", \"Formia Fans\", \"Cani Sciolti Scacciagalline\" e \"Banda 1905\". Ad oggi \u00e8 presente un unico gruppo organizzato, la \"Gazzarra Ultras\". Il settore per le partite casalinghe del tifo formiano \u00e8 la Curva Coni.\nPalmar\u00e8s.\n2015-2016\nCollegamenti esterni.\nSito ufficiale"}
{"id": "611829", "revid": "169219", "url": "https://it.wikipedia.org/wiki?curid=611829", "title": "Giro d'Italia 1923", "text": "Il Giro d'Italia 1923, undicesima edizione della \"Corsa Rosa\", si svolse in dieci tappe dal 23 maggio al 10 giugno 1923, per una percorso totale di 3202,7 km. Fu vinto dall'italiano Costante Girardengo. Su 97 partenti, arrivarono al traguardo finale 38 corridori.\nLa corsa vide la sfida tra Costante Girardengo e Giovanni Brunero, il primo deciso a tornare alla vittoria dopo due anni e il secondo a vincere il Giro per la terza volta consecutiva. La leadership si decise nella sesta tappa, 283 km tra Napoli e Chieti, sul Macerone, dove Girardengo rispose agli attacchi di Brunero conquistando il primo posto in classifica che mantenne fino al traguardo di Milano. Girardengo vinse il suo secondo Giro, aggiudicandosi otto delle dieci tappe.\nAl termine della terza tappa, con arrivo a Firenze e vinta dallo stesso Girardengo, la giuria fu costretta ad assegnare la vittoria \"ex aequo\" tra il piemontese e il fiorentino Pietro Linari in seguito alle minacce dei concittadini di quest'ultimo. Due giorni dopo, lasciata ormai la Toscana, la giuria conferm\u00f2 la vittoria al solo Girardengo.\nQuest'edizione del Giro fu anche l'unica a cui partecip\u00f2 Ottavio Bottecchia, al debutto in un grande giro, che concluse al quinto posto assoluto e primo degli isolati (i corridori senza squadra). Fu quindi notato dal corridore francese Henri P\u00e9lissier che lo invit\u00f2 al Tour de France. Al Tour del 1923 Bottecchia arriv\u00f2 secondo proprio dietro P\u00e9lissier, e vinse poi la \"Grande boucle\" nel 1924 e nel 1925."}
{"id": "611830", "revid": "110157", "url": "https://it.wikipedia.org/wiki?curid=611830", "title": "Nedre Eiker", "text": "Nedre Eiker \u00e8 un ex comune norvegese della contea di Buskerud. Dal 1\u00ba gennaio 2020 \u00e8 diventato parte del comune di Drammen, diventato comune della neoistituita contea di Viken."}
{"id": "611831", "revid": "253269", "url": "https://it.wikipedia.org/wiki?curid=611831", "title": "Herbert Ross", "text": "Biografia.\nNel 1942 debutt\u00f2 a teatro con una compagnia itinerante, mettendo in scena il \"Macbeth\". Nel 1950 inizi\u00f2 la sua carriera di coreografo con l'American Ballet Theatre. Il primo film per cui cur\u00f2 le coreografie fu \"Carmen Jones\" (1954). Nel 1961 lavor\u00f2 in Italia, con Pietro Garinei e Sandro Giovannini, per le coreografie di \"Rinaldo in campo\", con Delia Scala, Domenico Modugno e Paolo Panelli.\nNel 1968 collabor\u00f2 con Barbra Streisand come coreografo e regista dei numeri musicali per la pellicola \"Funny Girl\". Nel 1972 diresse l'adattamento della celebre opera teatrale di Woody Allen \"Provaci ancora, Sam\", interpretata dallo stesso Allen e da Diane Keaton. Nel 1975 lavor\u00f2 ad un altro adattamento, quello dell'opera teatrale di Neil Simon \"I ragazzi irresistibili\", la prima di diversi adattamenti di lavori di Simon da lui diretti in seguito.\nOttenne un grande successo ancora una volta con un adattamento, quello dell'opera di Robert Harling \"Fiori d'acciaio\" (1989), con Sally Field, Dolly Parton e Shirley MacLaine; fu il suo ultimo film fino al 1995, quando produsse e diresse \"A proposito di donne\", con Whoopi Goldberg, Mary-Louise Parker e Drew Barrymore.\nSi spos\u00f2 due volte, la prima volta con la ballerina Nora Kaye, morta di cancro nel 1987 all'et\u00e0 di 67 anni, e successivamente con Lee Radziwill, dalla quale divorzi\u00f2 nel 2001.\nHerbert Ross mor\u00ec all'et\u00e0 di 74 anni a New York City per un attacco di cuore ed \u00e8 sepolto al Westwood Village Memorial Park Cemetery di Los Angeles."}
{"id": "611834", "revid": "628767", "url": "https://it.wikipedia.org/wiki?curid=611834", "title": "Ordine di Livonia", "text": ""}
{"id": "611836", "revid": "289247", "url": "https://it.wikipedia.org/wiki?curid=611836", "title": "Ordine dei fratelli della spada", "text": ""}
{"id": "611839", "revid": "1718925", "url": "https://it.wikipedia.org/wiki?curid=611839", "title": "Valcalda", "text": "Col toponimo Valcalda (in friulano: Valcjalda) \u00e8 solitamente designata una delle valli della Carnia, formata in realt\u00e0 da due valli distinte, solcate l'una dai torrenti Marg\u00f2 (in direzione est-ovest, affluente del Degano) e l'altra dalla Gladegna (in direzione ovest-est, affluente del B\u00fbt), separate dal dolce spartiacque della \"Sella Valcalda\".\nDescrizione.\nDisposta in direzione ovest-est, \u00e8 delimitata a nord dal Gruppo del Crostis (2.251\u00a0m), verde di conifere e pascoli, a sud dal massiccio del Monte Arvenis (1.970\u00a0m) pi\u00f9 ripido e tozzo, ma anch'esso ricco di vegetazione. \u00c8 accessibile a ovest dalla Val Degano da Comeglians, mentre da est dalla Val B\u00fbt per Sutrio. I comuni della Valcalda sono:\nEtimologia.\nSecondo un'etimologia popolare non confermata dagli studi di toponomastica, la valle dovrebbe il suo nome al termine tedesco \"kalt\" che significa freddo, il che ne tramuterebbe il nome in \"val fredda\". Osta a questa lettura la regola grammaticale tedesca che vuole che l'aggettivo preceda sempre il nome cui \u00e8 riferito; una spiegazione pi\u00f9 razionale vorrebbe che il toponimo, originariamente riguardante il versante a solatio, si sia poi esteso all'intera vallata.\nAll'interno del comune di Ravascletto, nell'uso schietto del paese, il toponimo si riferisce peraltro ad un'area pi\u00f9 ristretta, e cio\u00e8 alla zona prativa compresa tra il Rio Valcalda, la Sella Valcalda e i boschi frazionali, esposta a nord e ad ovest e non certo caratterizzata, specialmente in inverno, da temperature miti.\nTurismo.\nLa Valcalda grazie al comprensorio sciistico del monte Zoncolan, \u00e8 diventata oltre che luogo di villeggiatura estiva anche nota meta di sport invernali; nonostante la grande entit\u00e0 del fenomeno turistico per\u00f2, la crisi demografica \u00e8 sempre pi\u00f9 evidente e nei paesi continua tutt'oggi quel fenomeno di spopolamento iniziato negli anni 50."}
{"id": "611841", "revid": "228587", "url": "https://it.wikipedia.org/wiki?curid=611841", "title": "Nes (Buskerud)", "text": ""}
{"id": "611844", "revid": "1226", "url": "https://it.wikipedia.org/wiki?curid=611844", "title": "Odeo Cornaro", "text": ""}
{"id": "611845", "revid": "1226", "url": "https://it.wikipedia.org/wiki?curid=611845", "title": "Loggia Cornaro", "text": ""}
{"id": "611849", "revid": "666841", "url": "https://it.wikipedia.org/wiki?curid=611849", "title": "Stefano Disegni", "text": " \nDisegnatore satirico, scrittore, compositore, cantante e armonicista blues, \u00e8 anche autore di programmi televisivi di successo (Lupo Solitario, Convenscion, Tintoria, Crozza Italia, Cavalli di Battaglia di Gigi Proietti, Indietro Tutta 10 e l'Ode con Renzo Arbore). Ha pubblicato numerosi libri scritti e disegnati per Mondadori, Feltrinelli, Einaudi, Rizzoli, Gallucci e altri.\nBiografia.\nNato \"Stefano Di Segni\" a Roma nel 1953, ha collaborato fino al 1997 con l'umorista Massimo Caviglia; Disegni e Caviglia, tra le altre opere, produssero nel 1992 un fumetto multimediale, intitolato Razzi amari (con una musicassetta allegata da ascoltare durante la lettura, il protagonista del fumetto, cantava (voce e band di Disegni) i testi del fumetto, edito da Comix, in cui nel futuro una dittatura oppressiva controlla le menti dei cittadini tramite un microchip installato nel cervello di ogni neonato che d\u00e0 l'illusione di vivere in un mondo perfetto.\nNel 1999, in occasione dell'uscita del film \"Matrix\", rilevando delle similitudini nella trama, Disegni e Caviglia valuteranno l'ipotesi di fare causa per plagio ai fratelli Wachowski, registi e autori della sceneggiatura, ipotesi che per\u00f2 viene fatta cadere a causa degli alti costi della pratica, come racconter\u00e0 lo stesso Disegni a \"Ciak\":\nNel 1988 Stefano Disegni ide\u00f2 il popolare personaggio televisivo Scrondo.\nUn'altra attivit\u00e0 parallela di Disegni \u00e8 quella musicale, come cantante della band \"Gli Ultracorpi\": con essi, oltre che suonare nella musicassetta allegata a Razzi amari, ha partecipato nel 1992 al Festival di Sanscemo; nel 1996, come \"Stefano Disegni e gli Ultracorpi\" hanno inciso l'album \"Il figlio di Razzi Amari\", da cui \u00e8 stato tratto il singolo La vita in campagna.\nIl 25 settembre 2010 ha ricevuto il premio come \"Miglior disegnatore - vignettista\" ai Macchianera Blog Awards all'interno del Blogfest di Riva del Garda.\nNel 2006 pubblica il libro \"Non sai che t'aspetta, uomo!\" sulla sua esperienza paterna. Il libro, pubblicato da Pi Emme trattava una narrazione esilarante del cambio di vita e abitudini all'arrivo di un figlio.\nStefano Disegni ha vinto quattro volte a Forte dei Marmi il Premio Satira Politica.\nNel 2006 interpreta il Dr. Asl, una parodia di Dr. House da lui ideata e scritta, nel programma \"La tintoria\" su Raitre.\nIl 22 luglio 2010 \u00e8 uscita nelle librerie la prima collezione delle sue strisce per Il Fatto, dal titolo \"Indemoniato!\": in essa \u00e8 contenuto tutto il meglio della sua produzione per la testata; la raccolta \u00e8 arricchita inoltre da una prefazione scritta da Marco Travaglio. seguir\u00e0 per RCS Rizzoli, nel 2016 il volume \"Tanta roba\".\nOgni anno Disegni \u00e8 ospite del Festival del Cinema di Venezia, dove ogni giorno per tutta la durata del Festival, recensisce satiricamente i film in presentazione nella pubblicazione \"Ciak Daily\". \u00c8 divenuto cos\u00ec uno dei protagonisti tradizionali del Festival.\nDal 2020 partecipa al programma O anche no \"dedicato al mondo della disabilit\u00e0 senza i soliti pietismi\", disegnando vignette sul tema e commentandole insieme all'ideatrice e conduttrice Paola Severini Melograni.\nStefano Disegni \u00e8 appassionato di calcio e grande tifoso della , \"E per chi altro si pu\u00f2 tifare, a Roma?\", ama ripetere."}
{"id": "611855", "revid": "2225", "url": "https://it.wikipedia.org/wiki?curid=611855", "title": "Herb Ross", "text": ""}
{"id": "611859", "revid": "110157", "url": "https://it.wikipedia.org/wiki?curid=611859", "title": "Nore og Uvdal", "text": "Nore og Uvdal \u00e8 un comune norvegese della contea di Viken."}
{"id": "611861", "revid": "1494169", "url": "https://it.wikipedia.org/wiki?curid=611861", "title": "Carcino (disambigua)", "text": ""}
{"id": "611866", "revid": "1061716", "url": "https://it.wikipedia.org/wiki?curid=611866", "title": "Survive (Nuclear Assault)", "text": "Survive \u00e8 il secondo album in studio del gruppo musicale thrash metal statunitense Nuclear Assault, pubblicato nel 1988."}
{"id": "611868", "revid": "62748", "url": "https://it.wikipedia.org/wiki?curid=611868", "title": "Matteo Nigetti", "text": "Biografia.\nAllievo e assistente di Bernardo Buontalenti, lavor\u00f2 con il maestro al lavoro incompiuto di Palazzo Nonfinito a Firenze (1593).\nAffrancatosi dal maestro rimase nell'orbita degli architetti della corte granducale divenendo, per esempio, responsabile della fabbrica di quello che \u00e8 ricordato come un grande capolavoro: la Cappella dei Principi in San Lorenzo, ovvero la cappella funeraria dei Medici.\nFinanziato dal Granduca Ferdinando I e coadiuvato nel disegno dal fratello del granduca Don Giovanni de' Medici e da Alessandro Pieroni, pass\u00f2 pi\u00f9 di quarant'anni della sua vita a completare quest'opera grandiosa, dal 1604 fino alla morte nel 1648.\nIl Nigetti fu il supervisore e coordinatore generale dell'opera che coinvolse scultori, pittori, capomastri e mosaicisti che realizzarono il magnifico intarsio di pietre dure che copre l'intera superficie interna.\nSi devono alla sua iniziativa l'innalzamento della struttura, con l'aggiunta di un tamburo e della cupola, oltre allo schema delle decorazioni schematizzate in rettangoli verticali e policromi e ricorda la Cappella del Soccorso del Buontalenti in Santo Spirito. Anche le finestre con le eclettiche cornici sono attribuite al suo disegno.\nOrmai non pi\u00f9 legato al manierismo, il Nigetti viene considerato tra i pi\u00f9 importanti architetti barocchi a Firenze, che nella citt\u00e0 del Rinascimento arriv\u00f2 molto pi\u00f9 tardi che altrove in Italia ed ebbe un carattere molto sobrio e smorzato.\nUn'altra opera prestigiosa di grande impegno fu la costruzione della chiesa dei Santi Michele e Gaetano, sempre a Firenze. Sua era anche la facciata della chiesa di Ognissanti (ricostruita con il travertino nell'Ottocento), oltre al portico della Chiesa della Madonna della Tosse, l'Oratorio dei Vanchetoni, l'Oratorio dei Santi Jacopo e Filippo, eccetera.\nSuo fratello Giovanni fu a sua volta architetto e collabor\u00f2 con lui."}
{"id": "611873", "revid": "36426", "url": "https://it.wikipedia.org/wiki?curid=611873", "title": "San Lorenzo (Firenze)", "text": ""}
{"id": "611875", "revid": "77358", "url": "https://it.wikipedia.org/wiki?curid=611875", "title": "Santo Spirito (Firenze)", "text": ""}
{"id": "611880", "revid": "1226", "url": "https://it.wikipedia.org/wiki?curid=611880", "title": "Ciclo del Ware", "text": ""}
{"id": "611883", "revid": "729019", "url": "https://it.wikipedia.org/wiki?curid=611883", "title": "Formula leucocitaria", "text": "Per formula leucocitaria o emogramma si intende la determinazione percentuale dei vari tipi cellulari di leucociti (globuli bianchi) presenti nello striscio di sangue periferico.\nLa formula leucocitaria normale \u00e8 orientativamente la seguente:\nLe cellule NK rappresentano 2-8% dei linfociti, mentre le cellule dendritiche il 2-3% di tutte le cellule mononucleate.\nIn base alla presenza o meno di granuli visibili all'interno del citoplasma, i leucociti possono essere distinti in: leucociti granulari (granulociti neutrofili/eosinofili/basofili) e leucociti non granulari (monociti e linfociti (B/T) . In condizioni patologiche i rapporti numerici tra i vari tipi di leucociti possono variare realizzandosi in tali casi, a seconda dell'elemento cellulare numericamente aumentato condizioni che si identificano come: neutrofilia, eosinofilia, basofilia, linfocitosi, monocitosi.\nL'aumento percentuale di un particolare tipo leucocitario pu\u00f2 essere conseguenza di un reale aumento numerico di tale tipo cellulare, in tal caso si parler\u00e0 di neutrofilia assoluta, linfocitosi assoluta ecc. oppure pu\u00f2 essere relativo per contemporanea riduzione di altra categoria di leucociti; in tali casi si parler\u00e0 di neutrofilia relativa, eosinofilia relativa etc.\nUn esempio di condizione in cui si hanno variazioni della formula leucocitaria consiste nelle malattie infettive. Un patogeno extracellulare, come la maggior parte dei batteri, dovr\u00e0 essere gestito dalle difese immunitarie dell'organismo con una leucocitosi neutrofila, perch\u00e9 si rivela necessaria l'attivit\u00e0 fagocitica dei neutrofili; un patogeno intracellulare, come virus o rari batteri, dovr\u00e0 essere fronteggiato mediante lo sviluppo l'immunit\u00e0 acquisita, cio\u00e8 mediante linfocitosi (i linfociti T possono attaccare le cellule infette uccidendole e impedendo cos\u00ec la progressione dell'infezione)."}
{"id": "611886", "revid": "473680", "url": "https://it.wikipedia.org/wiki?curid=611886", "title": "Emogramma", "text": ""}
{"id": "611889", "revid": "92723", "url": "https://it.wikipedia.org/wiki?curid=611889", "title": "Marshall Brickman", "text": "\u00c8 celebre soprattutto per la sua proficua collaborazione con Woody Allen, che gli ha valso anche un Oscar alla migliore sceneggiatura originale. \nCarriera.\nDopo aver frequentato la University of Wisconsin, inizia a lavorare come autore televisivo negli anni sessanta, lavorando per \"Candid Camera\", \"The Tonight Show\" e \"The Dick Cavett Show\". \u00c8 durante questo periodo che incontra Allen, con il quale poi collabora come co-sceneggiatore in diverse pellicole degli anni settanta, tra le quali \"Il dormiglione\", \"Io e Annie\" (che gli frutta l'Oscar alla migliore sceneggiatura originale) e \"Manhattan\".\nSuccessivamente Brickman decide di passare dietro la macchina da presa per dirigere personalmente alcune sue sceneggiature negli anni ottanta, ma nessuna di queste ottiene un gran successo. \nTorna in coppia con Allen nel 1993 per la sceneggiatura di \"Misterioso omicidio a Manhattan\"."}
{"id": "611892", "revid": "287204", "url": "https://it.wikipedia.org/wiki?curid=611892", "title": "T37", "text": ""}
{"id": "611894", "revid": "1935652", "url": "https://it.wikipedia.org/wiki?curid=611894", "title": "Bareggia", "text": "Bareggia (\"Bar\u00e8gia\" in dialetto brianzolo) \u00e8 una delle due frazioni del comune di Lissone, e l'unica frazione del territorio comunale di Macherio, in provincia di Monza e della Brianza.\nDeve la sua individualit\u00e0 alla coestensiva parrocchia che, caso assai raro nell'arcidiocesi di Milano, prescinde dai confini civili abbracciando due comuni diversi. Nonostante sia stata inglobata nel comune di Lissone, Bareggia conserva la sua identit\u00e0, ed un forte spirito autonomista. Possiede un proprio ufficio postale ed un proprio centro sportivo.\nStoria.\nLe prime informazioni storiche legate a questa frazione risalgono al quattordicesimo secolo; si ipotizza che il nome della frazione derivi dal conte De Bareggis, fondatore del primo nucleo abitativo conosciuto nel territorio adesso chiamato Bareggia.\nNativo di questa frazione \u00e8 mons. Pierantonio Tremolada, vescovo di Brescia.\nGeografia fisica.\n\u00c8 ubicata a nord-est del comune di Lissone e a sud-ovest di quello di Macherio e conta circa 3.600 abitanti.\nMonumenti e luoghi d'interesse.\nLa chiesa parrocchiale, dedicata a San Giuseppe e a Sant'Antonio Maria Zaccaria, fu costruita tra il 1900 e il 1902 con mattoni a vista e ceppo del Lambro; al suo interno presenta dei dipinti e un altare marmoreo e vi si possono ammirare i cicli di affreschi realizzati dal 1942 al 1944 da Giovanni Garavaglia di Ossona e da Primo Busnelli di Meda. Il campanile, sempre in mattoni e ceppo, fu completato nel 1905.\nAlla cascina delle Torrette si trova la chiesa di Santa Margherita, risalente al Trecento, annessa ad un complesso rurale, piccola, ma con degli affreschi.\nDegna di nota \u00e8 anche la Villa Maldura, appartenuta alla famiglia dalla quale prende il nome. Al suo interno vi \u00e8 una cappella dedicata a Sant'Anna.\n\u00c8 l'antica cascina che d\u00e0 il nome alla frazione. Si trova nella piazza centrale del rione, di fronte alla chiesa parrocchiale, e al suo interno ospita gli uffici decentrati dell'Amministrazione, alcune associazioni sportive e culturali, l'ambulatorio medico pubblico e una sala polifunzionale.\nNella parte lissonese di Bareggia sorge anche un ampio parco pubblico, il \"Bosco Urbano\", unico polmone verde di un comune ormai densamente urbanizzato. All'interno del parco vi \u00e8 un laghetto artificiale adibito alla pesca sportiva, oltre a numerosi sentieri ciclopedonali o percorribili a cavallo (anche grazie al maneggio adiacente), immersi in prati, verde agricolo coltivato a mais e boschi."}
{"id": "611896", "revid": "61051", "url": "https://it.wikipedia.org/wiki?curid=611896", "title": "A-37 Dragonfly", "text": ""}
{"id": "611898", "revid": "1543377", "url": "https://it.wikipedia.org/wiki?curid=611898", "title": "Il ladro di corpi", "text": "Il ladro di corpi (titolo originale \"The Tale of the Body Thief\"), pubblicato nel 1992 \u00e8 il quarto libro delle \"Cronache dei vampiri\" di Anne Rice. La narrazione \u00e8 affidata ancora una volta al vampiro Lestat.\nTrama.\nAll'inizio della storia, Lestat \u00e8 depresso e diviene contrito a causa della sua natura vampirica. Seppur cerchi di limitare le sue vittime ad assassini, serial killer e altri criminali, cade nella tentazione occasionalmente e uccide un \"innocente\" o qualcuno che non crede necessariamente meritevole di morire. Lestat soffre anche di costanti incubi riguardanti la sua defunta \"figlia\", Claudia, della cui morte egli si d\u00e0 la colpa.\nLa \"congrega\" di vampiri formatasi alla fine de La regina dei dannati \u00e8 da tempo disgregata e Lestat \u00e8 diventato estremamente solitario. Tra i suoi soli amici rimasti ritroviamo il capo mortale del Talamasca, David Talbot, che ha ormai settantaquattro anni. Seppur Lestat abbia ripetutamente offerto a David il Dono Tenebroso, David ha sempre rifiutato di divenire un vampiro e di mantenere la compagnia di Lestat per tutta l'eternit\u00e0. Da solo e depresso, Lestat si dirige verso il deserto del Gobi, all'alba, in preda a un apatico tentativo di suicidio. Quando scopre di non poter morire in questo modo si dirige verso la casa di David, in Inghilterra, per farsi curare.\nUna misteriosa figura, Reglan James - l'eponimo \"Ladro di Corpi\" della storia - approccia Lestat con ci\u00f2 che sembra essere una cura per il suo tedio e la sua depressione. James invia a Lestat vari messaggi in cui egli lascia intendere di possedere l'abilit\u00e0 di cambiare il proprio corpo con quello di qualcun altro. Alla fine, propone a Lestat di scambiare i loro due corpi per un giorno. Contro il parere di altri vampiri e di David Talbot, Lestat coglie l'opportunit\u00e0. Sfortunatamente per\u00f2 James non ha alcuna intenzione di scambiare nuovamente i corpi, e Lestat \u00e8 cos\u00ec costretto a trovare un modo per riappropriarsi del proprio.\nLestat quasi muore diventando di nuovo umano: il suo nuovo corpo \u00e8 afflitto dalla polmonite, di cui egli ignora l'esistenza durante un viaggio a Washington D.C. nel bel mezzo dell'inverno. Viene salvato grazie alle cure di una suora di nome Gretchen. Lestat gode di un breve amore con Gretchen prima che ella ritorni in Sud America, dove lavora in un convento, quindi Lestat riparte alla ricerca del suo corpo.\nLestat cerca aiuto da altri vampiri ma \u00e8 completamente bandito da loro. Marius \u00e8 estremamente arrabbiato con lui per aver lasciato un cos\u00ec potente corpo a un ladro e perci\u00f2 si rifiuta di aiutarlo. Allo stesso modo, il suo amato Louis lo scaccia quando gli chiede di rendere questo suo nuovo corpo in quello di un vampiro, dicendo che Lestat dovrebbe esser felice di essere nuovamente umano. Unico alleato di Lestat rimane David Talbot.\nDalle risorse del Talamasca sul sovrannaturale, Talbot scopre che James era un dotatissimo medium che un tempo fece parte dell'ordine, ma che fu cacciato per i continui furti. Egli \u00e8 un cleptomane che si diverte nel rubare per il semplice desiderio di farlo - si scopre che ogni singola cosa che possiede, dalla sua casa al suo corpo, \u00e8 rubata. Comunque, egli ha anche problemi psicologici maggiori, e la sua vita \u00e8 una serie di cicli - si arricchisce, rubando, per poi, spesso, finire in prigione. Morente di cancro diversi anni prima, James raggir\u00f2 la morte imparando la capacit\u00e0 mentale di scambiare il corpo di qualcuno con il suo, permettendogli cos\u00ec una sorta d'immortalit\u00e0.\nSaranno la mancanza d'immaginazione e i futili furti di James che permetteranno a Talbot e Lestat di rintracciarlo. Nonostante la sua nuova ricchezza e il suo nuovo potente corpo, James continua a rubare gioielli dalla persone. Egli inoltre compie evidenti esibizioni della sua ricchezza, imbarcandosi sulla Queen Elizabeth 2 e tracciando col sangue delle sue vittime una scia lungo il ponte. Le tracce permettono ai suoi inseguitori di rintracciarlo facilmente.\nSulla nave da crociera, Lestat riesce a riconquistare il proprio corpo con l'aiuto di David, ma il sole sta sorgendo non appena riesce a eseguire lo scambio e deve immediatamente darsi alla fuga per trovare un luogo in cui spendere le ore del giorno. Quando si risveglia la sera, scopre che sia James che Talbot sono scomparsi. Ritrova David in Florida e si sorprende di scoprire che il suo amico, nonostante le sue precedenti proteste, ora vuole diventare un vampiro. Comunque, mentre lo sta trasformando, Lestat scopre un ultimo trucco - costretto a lasciare il corpo di Lestat James aveva preso quello di Talbot anzich\u00e9 ritornare nel proprio. Arrabbiato, Lestat attacca James schiacciandogli il cranio. Il colpo si dimostra fatale, ma solo per il corpo.\nNel frattempo, David inizia a godere della sua nuova vita nel suo nuovo, giovane corpo. Lestat, sentendosi riacquistata la propria natura \"maligna\", decide di fare di Talbot un vampiro contrariamente al suo volere, malgrado il ruolo che Talbot ha avuto nel salvargli la vita quando invece tutti lo avevano abbandonato. Dopo avergli dato l'immortalit\u00e0, forzatamente, David scompare di nuovo. Per un po' Lestat va alla sua ricerca, ma poi, non avendo fortuna, si arrende e ritorna a New Orleans dove, con sua sorpresa, ritrova David, che aveva nel frattempo contattato Louis. I due vecchi vampiri si affrontano ma non riescono ad essere arrabbiati a lungo. Il libro termina con l'inizio di una nuova congrega e il progetto di un viaggio a Rio."}
{"id": "611899", "revid": "125195626", "url": "https://it.wikipedia.org/wiki?curid=611899", "title": "Armando Saitta", "text": "Biografia.\nCondusse i suoi studi universitari dapprima all'Universit\u00e0 degli Studi di Palermo, dove ebbe come docente di Storia della filosofia Giovanni Gentile, per proseguire, entrandovi a soli sedici anni, presso la prestigiosa Scuola Normale Superiore di Pisa diretta dallo stesso Gentile, e qui annover\u00f2 tra i suoi maestri Giorgio Pasquali, Guido Calogero e Luigi Russo. \nLaureatosi in Lettere nel 1941 con una tesi su Andrea Luigi Mazzini (politico italiano dell'Ottocento, fervente democratico) e specializzatosi in studi storici, si accost\u00f2 progressivamente alla storiografia marxista, auspice l'amicizia con lo storico Delio Cantimori, che dal fascismo pass\u00f2 al comunismo, (che di Marx tradusse il primo libro de \"Il Capitale\"), ed in seguito divenne membro del Direttivo dell'Associazione Italia-Urss. \nNei primi anni cinquanta fu direttore della rivista \"Movimento operaio\" edita da Giangiacomo Feltrinelli, mentre negli anni sessanta ha fondato e diretto la rivista \"Critica storica\" per la Casa editrice D'Anna. Collabor\u00f2, inoltre, alla prestigiosa rivista letteraria Belfagor, diretta dal suo Maestro Luigi Russo. \nDivenuto ordinario di Storia moderna presso l'Universit\u00e0 di Pisa nel 1954, si trasfer\u00ec successivamente a Roma nel 1967 dove ricopr\u00ec la medesima cattedra alla Facolt\u00e0 di Magistero. Nel 1971 pass\u00f2 alla Facolt\u00e0 di Scienze Politiche dell'Universit\u00e0 \"La Sapienza\", insegnando la stessa disciplina per circa un ventennio, fino al collocamento fuori ruolo nel 1989. \nL'attivit\u00e0 accademica.\nArmando Saitta si \u00e8 dedicato sin dagli albori della sua carriera di illustre studioso alla storia francese, manifestando il suo interesse soprattutto nei confronti degli orizzonti storici e sociologici, come dimostrano gli studi sul pensiero politico-sociale del primo Ottocento (Saint-Simon e Fourier) e l'attenta disamina dell'evoluzione del sistema politico e costituzionale della Francia moderna e contemporanea, sin dalla stagione precedente allo scoppio della Rivoluzione francese. Si tratta degli ultimi decenni di vita dell'Ancien R\u00e9gime, quando i tentativi di riforma degli illuministi (Montesquieu e Voltaire per tutti) e il processo di liberalizzazione voluto dall'economista Anne-Jacques-Robert Turgot, si scontrarono con l'immobilismo politico, economico e culturale che le forze parassitarie del regno (la nobilt\u00e0 di corte (\"parlements\"), i proprietari terrieri, i finanzieri e i magnati delle corporazioni), seppero con intransigenza rafforzare, vincendo le titubanze del Borbone Luigi XVI che lo destitu\u00ec, sancendo la futile vittoria dei gruppi di pressione reazionari e corporativi sul processo, peraltro ineluttabile, di riforma.\nMembro di diverse Accademie italiane e straniere (tra cui la prestigiosa Accademia dei Lincei e il Consiglio Superiore degli Archivi presso il Ministero per i Beni culturali e ambientali) e autore di numerose opere di carattere storico, \u00e8 ricordato, tra l'altro, per aver redatto un diffuso \"manuale di Storia per i Licei\" su cui si sono formate intere generazioni di studenti, e che oggi pu\u00f2 senz'altro considerarsi un classico.\nSebbene storico dell'et\u00e0 moderna, Armando Saitta fu uno studioso di ampio respiro, talch\u00e9 le sue ricerche ed i suoi contributi abbracciarono e si estesero dalla storia medievale a quella contemporanea. Oltre ad aver approfondito il giacobinismo italiano, fino a diventarne insieme allo storico e giurista Alessandro Galante Garrone, lo studioso che ha meglio indagato e sviscerato la cospirazione rivoluzionaria nei primi trent'anni dell'Ottocento, l'et\u00e0 della Restaurazione e delle insurrezioni risorgimentali (celebre il saggio su Filippo Buonarroti), l'et\u00e0 risorgimentale e la storia istituzionale francese del periodo rivoluzionario, il Saitta fu anche un valente storiografo, come risulta dai suoi preziosi contributi di critica storica. \nSebbene intellettuale di sinistra di ispirazione marxista, oltre che militante nelle file della Resistenza antifascista, Armando Saitta non prese mai la tessera del P.C.I., e non esit\u00f2 ad esternare il suo disappunto nei confronti del Partito in occasione della rivoluzione ungherese del 1956 (a tale episodio devesi ricondurre l'accesa querelle rivolta a Fran\u00e7ois Furet, insigne storico francese, accomunato al Saitta dai medesimi studi storici e dagli ideali politici).\nLa sua voce critica, ispirata da una fierezza intellettuale vocata all'insegnamento e alla formazione morale e culturale dei giovani, ebbe la sua pi\u00f9 alta quanto severa espressione a seguito della contestazione studentesca del 1968 allorch\u00e9, in schietta polemica con lo stesso Partito Comunista, manifestava tutto il suo rammarico nel \"\"vedere l'impianto antico, gentiliano, d'un intero sistema scolastico preposto alla formazione dell'onest\u00e0 intellettuale, del rigore metodologico, e della classe dirigente, distrutto con consapevole disegno politico per spostare dalle aule alle segreterie di partiti e sindacati e ai gabinetti ministeriali la formazione non di intellettuali ma di yes-men\"\u201d (in AA.VV., Scritti in ricordo di Armando Saitta, FrancoAngeli, 2002).\nTale pensiero che, pi\u00f9 che un \"j'accuse\", esprime l'amarezza di un autorevole protagonista che assiste inerme ad una improvvida quanto artata \"renovatio\" politica, non \u00e8 passato inosservato negli ambienti dotti di sinistra, a tal punto che il medievista Franco Cardini, nel ricordare il Maestro appena dopo la scomparsa, non esit\u00f2 a definirlo come un \"\"marxiano con moderazione... dimenticato dalla sinistra\".\" Nel 1976 Saitta port\u00f2 in giudizio \u00abLa Nuova Italia\u00bb, casa editrice del suo manuale per i licei, accusandola di aver censurato diverse pagine. Il Tribunale di Firenze gli diede ragione e, con sentenza del 21 ottobre 1976 riconobbe gli interventi illeciti a danno dell'autore in 11 punti del testo. Erano state ridotte: le dirette responsabilit\u00e0 della sinistra extraparlamentare nel terrorismo; le osservazioni critiche sul depotenziamento delle regioni; le riserve sui privilegi sindacali.\nArmando Saitta ha ricoperto l'incarico di \"Direttore dell'Istituto di Storia medievale, moderna e contemporanea\" e di Paleografia e diplomatica dell'Universit\u00e0 di Pisa (ora Dipartimento di Medievistica), nonch\u00e9 di Presidente del prestigioso \"Istituto storico italiano per l'et\u00e0 moderna e contemporanea\" di Roma, a cui ha donato la ricca biblioteca privata. Il 2 agosto 1978 \u00e8 stato nominato Socio Corrispondente dell'Accademia Nazionale dei Lincei per la Classe di Scienze Morali, Storiche e Filologiche, e il 28 settembre 1987 ne \u00e8 divenuto Socio nazionale. \nSaitta lascia una ricchissima produzione scientifica, rappresentata da monografie e da articoli e recensioni su periodici e riviste specializzate (\u00e8 stato inoltre curatore di alcune importanti opere di Federico Chabod).\nAl magistero di Armando Saitta si \u00e8 formata un'intera generazione di studiosi, tra i quali si ricordano gli storici Adriano Prosperi, Roberto de Mattei, Paolo Simoncelli, Marco Minerbi, Carlo Ginzburg.\nCommemorazioni.\nHa ricevuto nel 2002 un omaggio dai colleghi e dagli allievi romani del Dipartimento di Studi Politici della Facolt\u00e0 di Scienze Politiche de \"La Sapienza\", in occasione del decennale della scomparsa. Si tratta del volume \"Scritti in ricordo di Armando Saitta\" edito dalla FrancoAngeli, scritto a pi\u00f9 mani da un nutrito gruppo di accademici e studiosi tra i quali i colleghi Domenico Caccamo, Maria Sofia Corciulo, Nicola La Marca e un suo \"storico\" allievo, Paolo Simoncelli. Una raccolta di 20 saggi che spaziano da tematiche filologiche a questioni giuridico-economiche, senza tralasciare alcuni spunti di riflessione offerti dalle situazioni storico-politiche dell'Italia. Un'opera che attraverso la ricercata sinfonia semantica, contribuisce senz'altro a mettere in risalto la poliedricit\u00e0 del pensiero e degli interessi dello storico santangiolese\nIl 20 dicembre 2008 a Sant'Angelo di Brolo alla memoria dell'illustre storico \u00e8 stata intitolata la via in cui egli nacque ed \u00e8 stata collocata una lapide accanto al portone di quella che fu la sua casa.\nLa figura e la vasta produzione storica di Saitta \u00e8 stata, poi, illustrata nel palazzo della cultura, alla presenza del figlio dello storico, Paolo Saitta, e di Angelo Sindoni, ordinario di storia moderna presso l'Universit\u00e0 di Messina."}
{"id": "611900", "revid": "61051", "url": "https://it.wikipedia.org/wiki?curid=611900", "title": "A-37", "text": ""}
{"id": "611913", "revid": "125626748", "url": "https://it.wikipedia.org/wiki?curid=611913", "title": "Mark Kostabi", "text": "Biografia.\nMark Kostabi nasce da una famiglia di immigrati estoni in California, dove trascorrer\u00e0 i primi anni della vita, nella localit\u00e0 di Whittier. Studia disegno e pittura alla California State University. Nel 1982 si trasferisce a New York e dal 1984 diventa un'importante figura di riferimento all'interno del movimento artistico dell'East Village. Durante questi anni si diverte nell'uso provocatorio dei mass media con auto interviste con a tema l'arte contemporanea.\nDal 1987 ottiene un riconoscimento internazionale e le sue opere vengono richieste da gallerie di Giappone, Stati Uniti, Australia e Germania. Nel 1988 fonda \"Kostabi World\": il suo studio, galleria, ufficio a New York. Questa struttura, grazie ai molti assistenti, produce circa 1000 quadri all'anno, di cui tutti sono firmati del maestro. Dal 1996 divide la sua vita tra New York e Roma dove diventa un modello per molti artisti italiani. Nei suoi dipinti sono presenti delle vere e proprie costanti, come la citazione di altre opere e la raffigurazione di soggetti senza volto che richiamano le figure dei manichini di De Chirico.\n si \u00e8 dedicato al disegno di marchi pubblicitari tra i quali gli orologi Swatch, tazze per caff\u00e8 espresso, accessori per il computer e ha ricreato la maglia rosa del Giro d'Italia. Ha collaborato pittoricamente con Enzo Cucchi, Arman, Howard Finster (nel 1992), Tadanori Yokoo (nel 1993) e Enrico Baj (nel 1992). Ha concesso interviste alla CNN e al canale MTV oltre che a numerose riviste e settimanali, quali \"New York Times\", \"People\", \"Vogue\", \"Playboy\", \"Forbes\", \"New York Magazine\", \"Domus\", \"Artforum\", \"Art in America\", \"Artnews Arts\", \"Flash Art,\" \"Tema Celeste, compresa un\"'ntervista a Radio uno New York con il presentatore italiano Tino Maiolo.\nArtwork e copertine.\nKostabi \u00e8 noto soprattutto per i suoi dipinti di figure senza volto che spesso commentano questioni politiche, sociali e psicologiche legate alla societ\u00e0 contemporanea, le cui radici stilistiche e visuali vanno rintracciate nell'opera di Giorgio de Chirico e Fernand L\u00e9ger . Oltre alle esposizioni legate al mondo dell'arte, Kostabi ha ideato e realizzato numerose copertine di dischi per musicisti internazionali.\nGli artisti con cui ha collaborato sono: Guns N' Roses, per i quali ha realizzato l'artwork di \"Use Your Illusion\"; The Ramones, per la copertina di \"\u00a1Adios Amigos!\"; i sudafricani Seether per l'album \"Holding Onto Strings Better Left to Fray\"; il cantante Jazz Jimmy Scott, per l'album \"Holding Back The Years\"; il progetto di Jase Blankfort noto come Glint, per il quale Kostabi ha realizzato la copertina di \"Sound in Silence\"; il compositore e cantante italiano Alberto Nemo, per il quale Mark Kostabi ha realizzato la copertina dell'album intitolato \"Opera 50\", , per il quale Kostabi ha ideato la copertina di \"Kingsway\"; Psychotica, per i quali ha realizzato la copertina dell'album \"Espina\"."}
{"id": "611917", "revid": "339392", "url": "https://it.wikipedia.org/wiki?curid=611917", "title": "Chance Vought V-173\\XF5U", "text": ""}
{"id": "611933", "revid": "2108263", "url": "https://it.wikipedia.org/wiki?curid=611933", "title": "Regno d'Olanda", "text": "Il Regno d'Olanda 1806 - 1810 (\"Koninkrijk Holland\" in olandese, \"Royaume de Hollande\" in francese) fu istituito da Napoleone Bonaparte come stato fantoccio per il suo terzo fratello, Luigi Bonaparte, per controllare meglio il territorio dei Paesi Bassi.\nStoria.\nIl nome della provincia pi\u00f9 importante, Olanda, fu dato in quel momento a tutto il Paese. Luigi non ag\u00ec nelle aspettative di Napoleone - cerc\u00f2 infatti di mantenere e difendere gli interessi degli olandesi invece di quelli del fratello - e il regno fu sciolto nel 1810, quando i Paesi Bassi furono annessi alla Francia (1813).\nGeografia.\nIl Regno d'Olanda copriva l'area degli attuali Paesi Bassi, ad eccezione del Limburgo, e parti della Zelanda, che erano territori francesi. Anche la Frisia orientale (oggi parte della Germania) faceva parte del regno."}
{"id": "611934", "revid": "17351", "url": "https://it.wikipedia.org/wiki?curid=611934", "title": "Convair F-102", "text": ""}
{"id": "611936", "revid": "17351", "url": "https://it.wikipedia.org/wiki?curid=611936", "title": "Convair F-106", "text": ""}
{"id": "611938", "revid": "17351", "url": "https://it.wikipedia.org/wiki?curid=611938", "title": "F-106", "text": ""}
{"id": "611940", "revid": "1363894", "url": "https://it.wikipedia.org/wiki?curid=611940", "title": "Quadrupla doppia", "text": "Quadrupla doppia \u00e8 il termine che nella pallacanestro definisce una prestazione di un singolo giocatore, capace di raggiungere in una partita la doppia cifra (quindi almeno 10) in quattro delle seguenti voci statistiche: punti, rimbalzi, assist, palle recuperate, stoppate.\nSi tratta di una \"performance\" estremamente rara, tant'\u00e8 vero che sono solo 4 le quadruple doppie ufficialmente riconosciute dalla NBA nella sua storia:\nSempre dalle statistiche NBA risultano alcune prestazioni che hanno mancato di pochissimo l'obiettivo:\nSolo a partire dal campionato 1973-74 la NBA tiene conto, nelle sue statistiche ufficiali, dei dati relativi alle stoppate e alle palle recuperate. Per questo motivo non risultano quadruple doppie negli anni precedenti, anche se si pu\u00f2 presumere che giocatori completi come Bill Russell, Wilt Chamberlain o Oscar Robertson siano riusciti almeno una volta in questa impresa. Tuttavia, gli annali riportano di una quadrupla doppia (anche se non ufficiale) conseguita da Wilt Chamberlain in occasione di gara-1 delle Finali NBA 1967 contro i Boston Celtics: 24 punti, 32 rimbalzi, 13 assist e 12 stoppate, primo e unico caso (probabilmente anche tra gli \"ufficiosi\") in una gara di playoff.\nPer la sua difficolt\u00e0, una quadrupla doppia viene paragonata a un perfect game del baseball."}
{"id": "611942", "revid": "767487", "url": "https://it.wikipedia.org/wiki?curid=611942", "title": "Virgilio Felice Levratto", "text": "Biografia.\nVirgilio Felice Levratto nacque a Carcare il 26 ottobre del 1904, e poco dopo la famiglia lasci\u00f2 l'entroterra trasferendosi a Vado Ligure, sulla costa, per ragioni di lavoro. Il padre, Antonio, era calzolaio, la madre Angela casalinga; Felice era il secondo di quattro fratelli, Dante, divenuto anch'egli giocatore del Football Club Vado, e i pi\u00f9 piccoli Pierino e Maria Beatrice. A differenza del ragazzo serio e compito che era Dante, lo si poteva definire un monello, la pecora nera di famiglia: molte volte, raccontano, tornava dalle partite di calcio con gli altri ragazzi tutto accaldato, sporco di fango e con le scarpe sfondate \u2013 il padre gliele doveva riparare \u2013 e per questo spesso veniva punito con severit\u00e0.\nNel 1918, quando Felice firm\u00f2 il primo contratto col Vado, il padre stesso non ne fu particolarmente lieto, perplesso del fatto che si potesse guadagnare denaro \"dando calci ad una palla di cuoio\" (quella del calciatore era infatti all'epoca un'attivit\u00e0 nuova, totalmente discostantesi dal ristretto elenco di mestieri esistenti da secoli), ma non si oppose.\nNel 1959, il Quartetto Cetra lo cit\u00f2 nella canzone \"Che centrattacco!!!\".\nMor\u00ec nel 1968, dopo alcuni giorni di deliquio conclusi con la visione di un campo di calcio: Levratto si mise a incitare i compagni immaginari \u00abVia, via, avanti\u00bb. Nel 1969 nacque un torneo (torneo internazionale dal 1980) a lui dedicato riservato ai giovani.\nCaratteristiche tecniche.\nCentravanti di piede mancino, fu soprannominato \"Sfondareti\" in virt\u00f9 della notevole potenza del suo tiro che in pi\u00f9 di un'occasione for\u00f2 le reti delle porte.\nCarriera.\nClub.\nEsordi.\nCominci\u00f2 a giocare per divertimento nelle file del Savoja Football Club, piccola squadra vadese. La potenza nel tiro, il fiuto del gol ma anche il gioco generoso e intelligente attirarono presto gli sguardi di alcuni osservatori locali. Si trasfer\u00ec quindi alla Lampos, altra squadra di Vado, per pochi spiccioli, andando a ricoprire il ruolo di ala sinistra; con i soldi risparmiati riusc\u00ec a comprarsi una bicicletta, utile per raggiungere i campi delle trasferte, ad esempio quelli di Spotorno o di Savona. Rimase alla Lampos per due anni.\nNel frattempo Nicol\u00f2 Gambetta, presidente del Football Club Vado e cavaliere al merito del Regno d'Italia, aveva notato le gesta in campo del giovane Levratto, decidendo di portarlo a vestire la maglia rossobl\u00f9 della societ\u00e0 da lui guidata. Cos\u00ec, quattordicenne, il futuro campione firm\u00f2 il suo primo contratto professionistico. Correva il 1918, la Grande Guerra era da poco terminata \u2013 i giovani tornavano a casa dal fronte \u2013 e il Vado si apprestava a disputare il campionato di Terza Divisione.\nIl Vado e la Coppa Italia 1922.\nOttenuto il contratto, cominci\u00f2 regolarmente durissimi allenamenti, diverse ore al giorno, ma tutti di sua volont\u00e0, dal momento che allora non si era ancora diffusa su larga scala la figura dell'allenatore. Affin\u00f2 in tal modo le eccezionali doti di attaccante. Il suo esempio erano i campioni del , che pure non aveva mai visto giocare (non era mai stato nella \"lontana\" Genova): prendeva cos\u00ec consigli dai compagni pi\u00f9 esperti ed anziani al Vado, uno fra tutti capitan Enrico Romano. Nel 1921 fu incluso nella rappresentativa ligure-toscana che a Pisa affront\u00f2 i maestri inglesi del , l'anno seguente, dopo la vittoria nel campionato di Promozione Ligure, partecip\u00f2 alla prima edizione della Coppa Italia, cui si iscrissero 37 societ\u00e0.\nIl primo turno, in casa al campo \"Leo\" contro la , si risolse a dispetto dei pronostici con il punteggio di 4 a 3 per il Vado, con doppietta di Levratto. Dopo i successi contro i genovesi dello Sport Club Molassana e i milanesi dello Juventus Italia Football Club, i quarti di finale a Livorno videro la squadra rossobl\u00f9 prevalere sui padroni di casa della Pro Livorno per una rete a zero.\nIl 16 luglio venne giocata la finale tra Vado e , a Vado (nell'ormai scomparso campo di Leo), in casa dei liguri. Sotto l'intenso sole estivo i novanta minuti regolamentari non produssero reti, con Levratto tenuto costantemente sotto controllo dai marcatori avversari, e cos\u00ec pure i trenta minuti di tempo supplementare. Si pass\u00f2 cos\u00ec a giocare \"a oltranza\": la prima squadra che avesse realizzato un gol si sarebbe aggiudicata la coppa, prima per\u00f2 del tramonto (il campo non disponeva di impianti di illuminazione), sopraggiunto il quale, in caso di parit\u00e0, l'incontro si sarebbe dovuto ripetere a Udine. L'Udinese, che aveva deciso di chiudersi in difesa, ad un tratto part\u00ec all'attacco ma perse il possesso palla subendo un'azione di contropiede. La sfera arriv\u00f2 presto all'ala sinistra Levratto: questi, dopo aver dribblato due difensori, fece partire un potente tiro di esterno sinistro da 20 metri che si infil\u00f2 sotto l'incrocio sinistro della porta. Il tiro fu talmente potente da squarciare la rete e andare a rimbalzare contro la Torre di Scolta, situata dietro la porta degli udinesi. Era il gol-vittoria e il diciassettenne carcarese venne portato in trionfo al grido di \"Levre! Levre!\".\nGli anni seguenti.\nLa popolarit\u00e0 che ne consegu\u00ec stimol\u00f2 l'interesse nei suoi confronti della Nazionale e di squadre pi\u00f9 prestigiose. Con gli azzurri esord\u00ec diciannovenne il 25 maggio 1924, alle Olimpiadi di Parigi, convocato da Vittorio Pozzo nonostante ancora militasse in II Divisione. A Parigi lasci\u00f2 il segno per l'episodio che lo vide protagonista assieme al portiere del Lussemburgo Bausch: un suo potentissimo tiro colp\u00ec quest'ultimo al mento, facendolo crollare a terra tra il clamore del pubblico, che vide del sangue uscire dalla bocca dell'estremo difensore. I denti gli avevano staccato un pezzo di lingua; medicato dai dottori a bordo campo, rientr\u00f2 in partita (non esistevano ancora le sostituzioni). Nel corso di un'azione successiva, la palla capit\u00f2 ancora a Levratto che, apprestandosi a tirare, vide il portiere coprirsi il volto con le mani. Con il 2-0 gi\u00e0 acquisito, l'attaccante scelse allora di lanciare il pallone fuori dai pali.\nNel 1925 Levratto firm\u00f2 due cartellini, uno per la Juventus e l'altro per il . Per la Federazione Calcio l'unico cartellino valido era quello gi\u00e0 firmato per il , squadra per la quale giocava ed alla quale dovette rimanere dopo aver scontato una squalifica prima di passare definitivamente al Genoa.\nLevratto vest\u00ec la maglia \"rossobl\u00f9\" per sette stagioni, collezionando in campionato 84 reti in 188 presenze. Nel 1932 pass\u00f2 all' e nel 1934 alla . And\u00f2 a chiudere la carriera come calciatore-allenatore dapprima al , che condusse alla vittoria del campionato di Serie C 1939-1940.\nLa stagione seguente sedette invece sulla panchina dello , ottenendo il quattordicesimo posto del Girone G della Serie C.\nNel 1941 pass\u00f2 alla , in IV Serie, rivestendo il duplice ruolo di allenatore giocatore, con la quale festeggi\u00f2 una promozione in C e, l'anno dopo, un sorprendente terzo posto.\nNell'immediato dopoguerra torn\u00f2 a calcare i campi per disputare la Coppa Liberazione tenutasi nel savonese tra le file del Mallot.\nNel dopoguerra, allen\u00f2 , , , , Finale Ligure e e fu il vice di Fulvio Bernardini alla guida della , campione d'Italia 1955-1956.\nNazionale.\nNel 1928, alle Olimpiadi di Amsterdam, vinse da titolare la medaglia di bronzo, segnando 4 reti in 5 partite. Il 4 giugno 1928, contro la Spagna: un suo tiro dal limite colp\u00ec e sped\u00ec in porta due avversari, prima di bucare la rete. Nella partita perduta contro l'Uruguay, un suo tiro in porta sfond\u00f2 la rete avversaria. Alla fine della sua carriera collezion\u00f2 28 presenze e 11 reti con la maglia della nazionale azzurra.\nBibliografia.\nFascicolo. Gazzetta dello sport. 15 ottobre 1933. N.20"}
{"id": "611943", "revid": "74173", "url": "https://it.wikipedia.org/wiki?curid=611943", "title": "Regno di Olanda", "text": ""}
{"id": "611944", "revid": "120955126", "url": "https://it.wikipedia.org/wiki?curid=611944", "title": "Val Chiars\u00f2", "text": "La Val Chiars\u00f2 (in friulano: Cjan\u00e2l d'Incjaroi, anche detta Val d'Incarojo, Valle di Paularo o Canale d'Incarojo) \u00e8 una delle otto valli della Carnia, nell'alto Friuli Venezia Giulia, attraversata dall'omonimo torrente e dominata dal massiccio del Monte Sernio. Lunga circa 21 km, discendendo da nord sotto il confine italo-austriaco verso sud e sud-ovest, attraversata dalla SP 40 di Paularo, si collega con la Val Pontaiba, trasversale di sinistra della Valle del But, attraverso il Passo Duron e il comune di Treppo Ligosullo oppure attraverso il Passo del Cason di Lanza, con il Canal del Ferro e Pontebba. Il capoluogo \u00e8 Paularo con le sue frazioni: \"Casaso\", \"Villafuori\", \"Villamezzo\", \"Rio\", \"Ravinis\", \"Misincinis\", \"Dierico\", \"Salino\", \"Trelli\" e \"Chiaulis\" pi\u00f9 i paesi di \"Lovea\", \"Valle\", \"Rivalpo\" e \"Piedim\", frazioni del comune confinante di Arta Terme."}
{"id": "611951", "revid": "1305772", "url": "https://it.wikipedia.org/wiki?curid=611951", "title": "RC", "text": ""}
{"id": "611954", "revid": "599013", "url": "https://it.wikipedia.org/wiki?curid=611954", "title": "Rom\u0101ns Vain\u0161teins", "text": "Professionista dal 1997 al 2004, fu campione mondiale della prova in linea su strada nel 2000 a Plouay.\nCarriera.\nPassato professionista nel 1998 con la Kross-Selle Italia, si mise subito in luce per le sue caratteristiche di atleta molto veloce, capace di ben figurare negli sprint di gruppo ed in grado di tenere sulle salite non troppo lunghe, cosa che gli permetter\u00e0 di ottenere buoni piazzamenti nelle pi\u00f9 importanti classiche del ciclismo mondiale.\nNel suo primo anno conquist\u00f2 cinque vittorie e nel 1999 venne ingaggiato dalla Vini Caldirola-Sidermec. Fu in quest'anno che Vain\u0161teins focalizz\u00f2 le attenzioni degli addetti ai lavori vincendo dieci corse tra cui la breve corsa a tappe Tirreno-Adriatico, la sesta tappa del Giro d'Italia con arrivo a Foggia, il titolo nazionale lettone su strada e la Parigi-Bruxelles.\nNel 2000 vinse cinque gare, tra cui la Coppa Bernocchi, ma conquist\u00f2 il successo che contrassegner\u00e0 per sempre la sua carriera: ai mondiali di Plouay, in Francia, si aggiudic\u00f2 a sorpresa in volata la gara superando il polacco Zbigniew Spruch ed il grande favorito \u00d3scar Freire, vincitore uscente.\nLa vittoria del mondiale gli valse l'ingaggio della forte squadra belga Domo-Farm Frites, dove per\u00f2 non sempre riusc\u00ec a mostrare il suo talento (si segnal\u00f2 soprattutto per il terzo posto nella Parigi-Roubaix 2001 dove fu preceduto dai compagni di squadra Servais Knaven e Johan Museeuw). Nel 2003 si trasfer\u00ec alla Vini Caldirola-Saunier Duval (ex Tacconi Sport, la squadra frutto della fusione tra la vecchia Vini Caldirola e la Amica Chips-Tacconi Sport) e si aggiudic\u00f2 una sola gara, a testimonianza dell'inizio della sua parabola discendente, anche a causa di qualche problema fisico.\nDopo aver concluso l'annata 2004 senza vittorie nelle file della Lampre decise di abbandonare l'attivit\u00e0 agonistica e di continuare saltuariamente a pedalare per passione a livello amatoriale."}
{"id": "611955", "revid": "1305772", "url": "https://it.wikipedia.org/wiki?curid=611955", "title": "You Know You're Right", "text": "You Know You're Right \u00e8 un singolo del gruppo musicale grunge statunitense Nirvana pubblicato nel 2002.\nIl brano.\n\"You Know You're Right\" \u00e8 l'ultima canzone registrata in studio dai Nirvana. Rimasta inedita fino al 2002, \u00e8 stata pubblicata come singolo di lancio per l'uscita del primo greatest hits della band. Una versione demo acustica della canzone \u00e8 stata inclusa nel cofanetto \"With the Lights Out\". Per l'uscita del brano su singolo, fu girato un video che contiene estratti dai live della band.\nOrigine e storia.\nLa stesura di \"You Know You're Right\" risale al 1993, rendendo la canzone una delle ultime composizioni di Kurt Cobain della quale si sia a conoscenza. Per anni, si sapeva della sua esistenza solo grazie ad un bootleg che ne conteneva una versione live, registrata dal vivo il 23 ottobre 1993 all'Aragon Ballroom di Chicago, Illinois.\nUna versione in studio della canzone fu registrata dai Nirvana nel corso della loro ultima seduta d'incisione, il 30 gennaio 1994 ai Robert Lang Studios di Seattle, ma rimase inutilizzata dopo la morte di Cobain. Quando il gruppo registra la canzone, gli equilibri interni sono gi\u00e0 sfilacciati da tempo. I primi due giorni Cobain non si presenta in sala prove e, quando compare, alterna stati di abulia e insofferenza. La registrazione divenne oggetto di causa legale tra Courtney Love, la vedova di Cobain, e i membri superstiti dei Nirvana Dave Grohl &amp; Krist Novoselic. Grohl e Novoselic avrebbero voluto far uscire la canzone in un cofanetto dedicato ai Nirvana, ma la Love blocc\u00f2 il progetto. La donna pensava che un inedito come \"You Know You're Right\" sarebbe andato \"sprecato\" in un box set, proponendo di far uscire la canzone su singolo. Novoselic rivel\u00f2 di non essere del tutto contrario all'idea della Love: \u00abHo sempre preso in considerazione quello che lei diceva. Ci riflettevamo su, e quando eravamo d'accordo le dicevamo, \"hey, questa \u00e8 una grande idea, Courtney\". Cercai di mettermi d'accordo con lei il pi\u00f9 possibile, ma non c'era poi molto da fare\u00bb.\nNel settembre 2002, la causa legale venne risolta in maniera consensuale, e fu annunciato che \"You Know You're Right\" sarebbe apparsa in un \"greatest hits\" della band intitolato \"Nirvana\". Una versione non masterizzata in formato MP3 della traccia usc\u00ec illegalmente su Internet quasi due mesi prima della pubblicazione ufficiale, causando forti proteste da parte della casa discografica dei Nirvana.\nDifferenti versioni.\nEsistono 3 versioni del testo, ci\u00f2 sta a significare che era una canzone in continua evoluzione. Comunque, tutte le versioni hanno temi comuni. Molti pensano che parli della storia d'amore con Courtney Love; altri pensano che sia un riferimento generale all'amore.\nAlla fine della canzone, Cobain ripete 17 volte la frase \"you know you're right\" (\"sai di avere ragione\"), ma negli ultimi 3 versi diventa \"\u00abyou know your rights\u00bb\" (\"conosci i tuoi diritti\"). \"You know you're right\" \u00e8 la frase sarcastica che Kurt Cobain e Courtney Love utilizzavano per placare la rabbia durante le discussioni che animavano le loro giornate negli ultimi mesi del 1993: un periodo critico per il Cobain genitore, marito e artista. Il distico \"\u00abNothing Really Bothers Her / She Just Wants to Love Herself\u00bb\" contenuto nella terza strofa del pezzo \u00e8 il pi\u00f9 esplicito riferimento alla moglie, a cui il frontman dei Nirvana rinfaccia atteggiamenti narcisisti. Il titolo \u00e8 stato attribuito dopo la morte del cantante e si pensa, quindi, che possa non essere quello definitivo; fu cantata dalle Hole sotto il titolo \"You've Got No Right\" nel loro \"MTV Unplugged &amp; Even More\".\nVideo musicale.\nIl videoclip \u00e8 composto da un collage di varie esibizioni del passato della band.\nCollegamenti esterni.\nTesto e breve spiegazione"}
{"id": "611956", "revid": "1149807", "url": "https://it.wikipedia.org/wiki?curid=611956", "title": "Edward Sylvester Morse", "text": "Nato a Portland, nel Maine da una famiglia di puritani, fu espulso da diverse scuole durante la giovinezza. Lavor\u00f2 come disegnatore presso la Portland Locomotive Company e come incisore su legno presso un'azienda di Boston. Fu un autodidatta per quanto riguarda la zoologia, ma la sua competenza venne comunque riconosciuta, tanto da essere invitato a tenere la sua prima lezione all'et\u00e0 di diciotto anni. Benvoluto da molti, ma non da suo padre diacono puritano creazionista, attir\u00f2 l'attenzione di Charles Darwin con la sua scoperta che i brachiopodi sono vermi pi\u00f9 che molluschi.\nNel 1877 visit\u00f2 il Giappone alla ricerca di brachiopodi nei pressi della costa. La sua visita, arricchita dalla scoperta dei fossili di \u014cmori, si trasform\u00f2 in una permanenza di tre anni quando gli fu offerto un posto presso l'Universit\u00e0 di Tokyo. Raccomandando una serie di americani come \"o-yatoi gaikokujin\" (esperti stranieri) per supportare la modernizzazione del Giappone nel periodo Meiji, introdusse lo studio dell'archeologia e dell'antropologia in Giappone con le sue ricerche sui materiali delle culture antiche.\nIn Giappone pubblic\u00f2 un libro intitolato \"La casa giapponese\" illustrato con i suoi stessi disegni. Collezion\u00f2 anche oltre 5.000 pezzi di terraglie giapponesi, e divenne Custode di Terraglie (Keeper of pottery) nel 1880 al Museum of Fine Arts di Boston, che ora contiene la sua collezione, nota come la collezione Morse.\nFu anche direttore del Peabody Museum a Salem dal 1880 al 1914."}
{"id": "611961", "revid": "2149620", "url": "https://it.wikipedia.org/wiki?curid=611961", "title": "Croce frecciata", "text": "La Croce frecciata (\"Nyilaskereszt\") \u00e8 un simbolo nato in Ungheria negli anni trenta come simbolo del partito fascista ungherese, il Partito della Croce Frecciata, diretto da Ferenc Sz\u00e1lasi, ex-maggiore dell'esercito. Tra i leader del Consiglio Nazionale della Croce frecciata vi furono, dopo Sz\u00e1lasi, Jeno Szollosi, Josef Gera e Ferenc Kassai-Schallmajer. Nel 1939 contava circa 500.000 membri e vinse 31 seggi nelle elezioni parlamentari. Il Partito della Croce frecciata govern\u00f2 l'Ungheria dal 15 ottobre 1944 al gennaio 1945, quando l'Unione Sovietica occup\u00f2 l'Ungheria. Durante il breve periodo al potere, il Partito mand\u00f2 80.000 ebrei nelle marce della morte verso il confine austriaco. Dopo la guerra, Sz\u00e1lasi e gli altri leader del partito furono considerati criminali di guerra dai tribunali ungheresi. Il simbolo della croce frecciata \u00e8 fuorilegge in Ungheria.\nIl simbolo consiste di due frecce nere a doppia terminazione, unite nella configurazione di una croce su uno sfondo circolare bianco, simile alla svastica nazista."}
{"id": "611966", "revid": "54765", "url": "https://it.wikipedia.org/wiki?curid=611966", "title": "Luoghi di sovranit\u00e0", "text": ""}
{"id": "611974", "revid": "228587", "url": "https://it.wikipedia.org/wiki?curid=611974", "title": "Brossura", "text": "In editoria e legatoria, la brossura \u00e8 un genere di legatura per libri e opuscoli, che consiste in una semplice copertina di carta o cartoncino, fissata al dorso dei fascicoli o segnature (ottavi, dodicesimi, sedicesimi, ventiquattresimi, trentaduesimi, a seconda di quante pagine contengono), rifilando poi sui tre lati.\nIl termine deriva dal francese \"brochure\", con lo stesso significato, che per tutto il XIX secolo fu usato senza italianizzarlo, in alternativa all'equivalente espressione italiana \"legatura alla rustica\".\nStoria.\nL'inizio del XIX secolo ha visto numerosi miglioramenti nei processi di stampa, pubblicazione e distribuzione di libri, con l'introduzione di macchine da stampa a vapore, fabbriche di pasta di legno, impostazione automatica dei caratteri e una rete di ferrovie. Queste innovazioni hanno permesso ad artisti del calibro di Simms e McIntyre di Belfast, Routledge &amp; Sons (fondata nel 1836) e Ward &amp; Lock (fondata nel 1854) di produrre in serie edizioni gialle o tascabili uniformi a buon mercato di opere esistenti, e distribuirli e venderli in tutte le isole britanniche, principalmente tramite l'onnipresente WH Smith &amp; Sonsedicola che si trova nella maggior parte delle stazioni ferroviarie urbane britanniche. Questi volumi cartacei venivano offerti in vendita ad una frazione del costo storico di un libro, ed erano di formato pi\u00f9 piccolo, 110 mm \u00d7 178 mm (4+3 \u2044 8 pollici \u00d7 7 pollici), rivolto al viaggiatore ferroviario. La serie di tascabili della Routledge's Railway Library rimase in stampa fino al 1898 e offr\u00ec al pubblico viaggiante 1.277 titoli unici.\nIl mercato di lingua tedesca supportava anche esempi di libri rilegati in carta a buon mercato: Bernhard Tauchnitz inizi\u00f2 la Collezione di autori britannici e americani nel 1841. Queste edizioni economiche e rilegate in carta, un diretto precursore dei tascabili per il mercato di massa, finirono per superare 5.000 volumi. Reclam pubblic\u00f2 Shakespeare in questo formato dall'ottobre 1857 e fu pioniere della serie \"Universal-Bibliothek\" rilegata in carta per il mercato di massa dal 10 novembre 1867.\nXX secolo.\nL'editore tedesco Albatross Books ha rivisto il formato tascabile del mercato di massa del 20\u00ba secolo nel 1931, ma l'arrivo della seconda guerra mondiale ha interrotto l'esperimento. Si \u00e8 rivelato un successo finanziario immediato nel Regno Unito nel 1935, quando Penguin Books ha adottato molte delle innovazioni di Albatross, tra cui un vistoso logo e copertine codificate a colori per diversi generi. L'editore britannico Allen Lane ha investito il proprio capitale finanziario per lanciare il marchio Penguin Books nel 1935, avviando la rivoluzione dei tascabili nel mercato dei libri in lingua inglese pubblicando dieci titoli di ristampa. Il libro uscito nella lista di Penguin 1935 fu Andr\u00e9 Maurois' \"Ariel\".\nNel 1939 Robert de Graaf emise una linea simile negli Stati Uniti, collaborando con Simon &amp; Schuster per creare l'etichetta Pocket Books. Il termine \"libro tascabile\" divenne sinonimo di tascabile nel Nord America di lingua inglese. In francese si usava il termine \"livre de poche\". De Graaf, come Lane, ha negoziato i diritti del tascabile da altri editori e ha prodotto molte tirature. Le sue pratiche contrastavano con quelle di Lane per l'adozione di copertine illustrate destinate al mercato nordamericano. Per raggiungere un mercato ancora pi\u00f9 ampio di quello di Lane, ha utilizzato reti di distribuzione di giornali e riviste, che avevano una lunga storia di essere rivolte (in formato e distribuzione) a un pubblico di massa.\nLa seconda guerra mondiale ha portato sia la nuova tecnologia che un vasto pubblico di uomini e donne; i tascabili erano economici, facilmente reperibili e facilmente trasportabili. Inoltre, le persone hanno scoperto che le restrizioni sui viaggi hanno dato loro il tempo di leggere pi\u00f9 libri tascabili. La stampa a quattro colori e la laminazione sviluppate per le mappe militari hanno reso la copertina del tascabile accattivante e hanno impedito all'inchiostro di scorrere mentre le persone maneggiavano il libro. I soldati ricevettero milioni di libri tascabili della Armed Services Editions.\nAttraverso la circolazione del tascabile nelle edicole e nelle librerie, la conoscenza scientifica e intellettuale \u00e8 stata in grado di raggiungere le masse. Ci\u00f2 avvenne nello stesso momento in cui le masse iniziarono a frequentare l'universit\u00e0, portando alle rivolte studentesche del 1968 e favorendo l'accesso aperto alla conoscenza. Il libro tascabile significava che pi\u00f9 persone potevano accedere apertamente e facilmente alla conoscenza e questo ha portato le persone a desiderarne sempre di pi\u00f9. Questa accessibilit\u00e0 rappresentava una minaccia per i ricchi imponendo che sarebbe stata capovolta, poich\u00e9 le masse erano ora in grado di accedere a quasi tutte le conoscenze a cui i ricchi avevano accesso in precedenza. Trattare il tascabile come qualsiasi altro libro ha drasticamente indebolito la distinzione tra cultura alta e bassa. La rivoluzione del tascabile ha sostanzialmente rotto questa relazione ridefinendola attraverso l'accesso alla conoscenza.\nTipologie.\nFormato B.\nIl termine formato B indica un tascabile di medie dimensioni di 129 mm \u00d7 198 mm (5+1 \u2044 8 pollici \u00d7 7+3 \u00d7 4 pollici). Questa dimensione \u00e8 stata utilizzata per distinguere i romanzi letterari dalla narrativa di genere. Negli Stati Uniti, i libri di queste dimensioni sono considerati tascabili commerciali pi\u00f9 piccoli.\nTascabile commerciale.\nUn libro tascabile commerciale, a volte indicato come \"edizione cartacea commerciale\" o semplicemente \"trade\" (\"commercio\"), \u00e8 un libro tascabile di qualit\u00e0 superiore. Se si tratta di un'edizione con copertina morbida di una precedente edizione con copertina rigida e se pubblicata dalla stessa casa editrice della copertina rigida, le pagine di testo sono normalmente identiche alle pagine di testo nell'edizione con copertina rigida e il libro ha le stesse dimensioni dell'edizione con copertina rigida. L'impaginazione \u00e8 la stessa cos\u00ec che i riferimenti al testo rimarranno invariati: questo \u00e8 particolarmente importante per revisori e studiosi. L'unica differenza \u00e8 la rilegatura morbida; la carta \u00e8 solitamente di qualit\u00e0 superiore a quella di un tascabile del mercato di massa, ad esempio la carta priva di acidi. Negli Stati Uniti, il termine tascabile commerciale comprende anche i tascabili di medie dimensioni descritte nel formato B. I tascabili commerciali britannici sono 135 mm \u00d7 216 mm (5+3 \u2044 8 pollici \u00d7 8+1 \u2044 2 pollici). I tascabili commerciali sono spesso usati per ristampare diversi numeri di una serie di fumetti in un volume, di solito una trama importante o l'intera serie stessa, e il nome \"brossura commerciale\" \u00e8 diventato sinonimo di una raccolta di materiale ristampato. I romanzi a fumetti possono anche essere stampati in formato tascabile commerciale. Gli editori a volte pubblicano raccolte popolari prima in formato cartonato, seguite da un tascabile commerciale mesi dopo. Alcuni esempi sono \"Guerra segreta\" della Marvel Comics e \"Watchmen\" della DC Comics.\nGeneralit\u00e0.\nLa legatura in brossura pu\u00f2 essere di quattro tipi: \nIl primo tipo \u00e8 di fattura pi\u00f9 rapida ed economica, evitando costi e tempi della cucitura; il secondo resiste molto di pi\u00f9 all'apertura ripetuta del libro, specialmente se voluminoso; il terzo \u00e8 assai diffuso per opuscoli e cataloghi di poche decine di pagine; il quarto viene utilizzato soprattutto per schede, brochure, cataloghi e altri prodotti destinati all\u2019archiviazione.\nNei libri in brossura cucita, l'apertura delle pagine era di solito lasciata al lettore col tagliacarte fino agli anni sessanta del XX secolo, mentre oggi le segnature vengono rifilate direttamente dalla tipografia. La brossura cucita (negli opuscoli persino con filo di seta o cordoncino colorati) \u00e8 adatta anche per legature di lusso, di libri su carta vergata e filigranata, a bordi intonsi, di alta grammatura e qualit\u00e0 e con copertina incamiciata o dotata di sovraccoperta.\nUna risma, o parte di una risma di fogli o cartelle stampate con una stampante o fotocopiate, pu\u00f2 essere brossurata per comodit\u00e0 di lettura e scaffalatura: ai fogli sciolti \u00e8 aggiunta una copertina superiore e una inferiore di carta spessa colorata e come dorso viene incollata ripiegandola a U una striscia di tela o plastica."}
{"id": "611981", "revid": "46931", "url": "https://it.wikipedia.org/wiki?curid=611981", "title": "\u00ca \u0110\u00ea", "text": ""}
{"id": "611982", "revid": "125012023", "url": "https://it.wikipedia.org/wiki?curid=611982", "title": "Michele Lorusso", "text": "Biografia.\nIl 2 dicembre 1983, in un incidente stradale, perde la vita insieme al compagno di squadra Ciro Pezzella, mentre entrambi si stavano recando a Bari per proseguire in treno per Varese, localit\u00e0 in cui il Lecce si apprestava a giocare la domenica successiva; avevano optato per l'automobile per paura di volare.\nCarriera.\nLa sua carriera inizi\u00f2 nel Bernalda (Serie D) nella stagione 1966-1967, per poi passare nella stagione 1968-1969 al Flacco Venosa.\nDalla stagione 1970-1971 veste la maglia del , club con cui disputa 13 stagioni tra Serie B e Serie C, realizzando una sola rete nel corso di tutta la carriera.\nCon 418 presenze Lorusso \u00e8 il giocatore che ha vestito pi\u00f9 volte la maglia del Lecce.\nRiconoscimenti postumi.\nA lui sono dedicati gli stadi comunali di Venosa e di Bernalda, oltre alla curva nord dello stadio Via del mare, intitolata a lui e al compagno di squadra Pezzella."}
{"id": "611985", "revid": "363629", "url": "https://it.wikipedia.org/wiki?curid=611985", "title": "Andrea Ghiacci", "text": "\u00c8 il giocatore con pi\u00f9 presenze nella storia del Campionato di Legadue (354).\nCarriera.\nCresce cestisticamente nelle giovanili della Pallacanestro Reggiana, debuttando anche in serie A con la prima squadra in un'occasione, il 9 aprile 2000 nel match interno contro Cant\u00f9.\nDopo una stagione giocata in serie B1 tra le file dei Bears Mestre, approda per un biennio al Progresso Castel Maggiore in Legadue con cui \u00e8 stabilmente in prima squadra, vincendo a livello giovanile il titolo nazionale under 20 nel giugno del 2002.\nNell'estate 2003 firma un contratto triennale con la Carife Ferrara: dopo una prima stagione condizionata da un infortunio alla spalla decide di trasferirsi altrove. Nel novembre del 2004 arriva in prestito a stagione iniziata alla Juvecaserta, con cui \u00e8 schierato titolare sfiorando i 30 minuti di utilizzo medio. Terminato il prestito fa ritorno in terra estense, anche qui nelle vesti di titolare, mettendo a segno 10,8 punti di media e arrivando alle semifinali play-off.\nUna volta scaduto il contratto coi ferraresi, si lega a Caserta a titolo definitivo: durante la stagione 2006-07 si infortuna gravemente a febbraio, nel match casalingo contro Montecatini, riportando un trauma distorsivo del ginocchio sinistro con lesione parziale del legamento crociato anteriore e del menisco mediale e laterale. La squadra arriver\u00e0 ad un soffio dalla promozione in serie A, sfumata dopo la fatale sconfitta a Pavia nell'ultima giornata. Ghiacci potr\u00e0 rientrare in campo solamente nel campionato successivo. Qui viene finalmente centrata la promozione nella massima serie vincendo i play-off: il giocatore emiliano contribuisce con 10,3 punti di media e 4,4 rimbalzi medi a gara.\nNonostante ci\u00f2 non viene confermato dai casertani, ed accetta cos\u00ec l'offerta nell'estate 2009 dall'ambiziosa Junior Casale Monferrato, ancora in Legadue. La sfortuna continua per\u00f2 ad accanirsi su di lui: subisce infatti un altro grave infortunio durante un incontro amichevole di precampionato, con una rottura del legamento crociato e del menisco interno del ginocchio sinistro, lo stesso lesionato in precedenza, che lo costringe a saltare pi\u00f9 di met\u00e0 campionato.\nLa sua carriera prosegue, sempre in seconda serie, tra Barcellona in Sicilia, Scafati, Trapani (societ\u00e0 che aveva rilevato i diritti di Scafati, ma con cui Ghiacci non ha mai giocato non rientrando nei piani di coach Lardo), e nuovamente Scafati. Il 27 luglio 2015 viene ufficializzato il suo passaggio in Serie A alla Juvecaserta, dove ritorna dopo 7 anni.\nNel 2005 ha disputato le Universiadi con la nazionale italiana di pallacanestro. Il padre, Mario Ghiacci, \u00e8 un ex giocatore professionista e oggi dirigente sportivo."}
{"id": "611987", "revid": "287204", "url": "https://it.wikipedia.org/wiki?curid=611987", "title": "Passo Khunjerab", "text": "Il passo Khunjerab (in cinese \u7ea2\u5176\u62c9\u752b\u53e3\u5cb8 \"h\u00f3ngq\u00edl\u0101f\u01d4 k\u01d2u'\u00e0n\") \u00e8 un passo montano sul confine tra il Pakistan e la Cina.\nGeografia.\nRaggiunge i 4.693 m (15,397 ft) s.l.m., grazie ai quali \u00e8 il pi\u00f9 alto punto di confine asfaltato al mondo. Questo segmento della strada, che \u00e8 stato completato nel 1982, \u00e8 anche il punto pi\u00f9 alto della strada del Karakorum. Il nome deriva dal wakhi e significa \"valle di sangue\".\nIl passo, che si trova su un vasto altopiano, \u00e8 spesso innevato in inverno tanto da essere chiuso dal 30 novembre al 1\u00ba maggio. Il lato cinese \u00e8 caratterizzato da ricchi pascoli popolati da mandrie di yak addomesticati e di \"dzu\" (un incrocio tra yak e mucche). Sul lato pakistano la strada attraversa per 50\u00a0km il Khunjerab National Park prima di giungere al posto di controllo di Dih. Di qui occorre percorrere altri 35\u00a0km per raggiungere il posto di dogana e di immigrazione di Sust.\nNel marzo 2006 i due governi hanno annunciato l'istituzione, a partire dal 1\u00ba giugno 2006, di un servizio di bus quotidiano tra Gilgit in Pakistan e Kashghar in Cina, oltre a lavori di allargamento ed adeguamento della strada su un tratto di 600\u00a0km "}
{"id": "611988", "revid": "1543377", "url": "https://it.wikipedia.org/wiki?curid=611988", "title": "High Adventure Role Playing", "text": "High Adventure Role Playing (HARP) \u00e8 un gioco di ruolo pubblicato dalla Iron Crown Enterprises a partire dal 2003. In Italia \u00e8 stato tradotto e pubblicato dalla Red Glove nel 2007.\nIl gioco \u00e8 stato premiato col secondo posto nella classifica \"Best non-d20 Game\" alla Gen Con nell'edizione dell'anno 2004.\nSistema di gioco.\nIl sistema di gioco di \"HARP\" \u00e8 figlio del pi\u00f9 celebre Rolemaster sempre prodotto dalla Iron Crown Enterprises. A differenza di questo gioco per\u00f2, \"HARP\" vuole essere un gioco introduttivo per neofiti del genere, semplificando molte meccaniche e rese pi\u00f9 scorrevoli, ma non per questo meno personalizzabili.\nSono minori il numero di abilit\u00e0 e quasi spariti i riferimenti a tabelle, e il sistema magico cambia notevolmente da un sistema a liste a un sistema a incantesimi scalabili.\nVene mantenuta l'idea di Professione di Rolemaster, che permette ai vari giocatori di personalizzare il proprio personaggio come meglio credono, inserendo nelle loro abilit\u00e0 anche quelle proprie di altre Professioni (ad esempio un guerriero potr\u00e0 lanciare incantesimi, ma imparare a farlo per lui sar\u00e0 pi\u00f9 difficile rispetto a un mago).\nSi mantiene anche l'idea del critico, comunque molto ridimensionata come importanza.\nPer giocare \u00e8 comunque necessario un unico manuale, gli altri sono supplementi di contorno che approfondiscono le regole o aggiungono Professioni.\nLa versione Sci-Fi e l'edizione Manga.\nPer \"HARP\" \u00e8 stata fornita dalla Iron Crown Enterprises una versione Science Fiction, vista la grande duttilit\u00e0 delle regole a disposizione. Questa versione, attualmente composta da un unico manuale, sviluppa per adesso alcune professioni, razze, talenti e arti psioniche.\nUn'ulteriore versione del manuale base fantasy \u00e8 stata tradotta in giapponese e pubblicata con immagini completamente manga-style.\nManuali.\nL'edizione americana consiste in 8 manuali (anche se non tutti contenenti regole) e un manuale di ambientazione qua di seguito elencati:\nInoltre l'edizione possiede anche notevoli supplementi in formato pdf direttamente scaricabili dal sito (gratis e/o a pagamento). \nTra i pi\u00f9 importanti, oltre agli stessi manuali, citiamo:\n\u00c8 presente una versione lite di \"HARP\" gratuita scaricabile dal sito della Iron Crown Enterprises per provare le regole e le meccaniche.\nL'edizione italiana invece ha attualmente del alcuni manuali:\nAnche per l'edizione italiana \u00e8 stata fornita una versione lite del manuale base scaricabile dal sito di Red Glove."}
{"id": "611990", "revid": "4830229", "url": "https://it.wikipedia.org/wiki?curid=611990", "title": "Karakoram Highway", "text": ""}
{"id": "611997", "revid": "93556", "url": "https://it.wikipedia.org/wiki?curid=611997", "title": "Uintatherium", "text": "L'uintaterio (gen. Uintatherium) era un mammifero erbivoro preistorico, appartenente ai dinocerati. Visse tra l'Eocene inferiore e l'Eocene superiore (circa 52 - 37 milioni di anni fa) e i suoi resti fossili sono stati ritrovati in Nordamerica e in Asia.\nDescrizione.\nCon una lunghezza totale di circa quattro metri, l'altezza di oltre 1,7 metri e il peso di oltre due tonnellate, questo animale era uno dei pi\u00f9 grandi mammiferi della sua epoca. L'aspetto doveva ricordare vagamente quello degli attuali rinoceronti, anche se \"Uintatherium\" non era strettamente imparentato con questi ultimi.\nLa caratteristica pi\u00f9 insolita di \"Uintatherium\" era data dal cranio, che era grande e di struttura robusta, ma anche piatto e concavo. Questa caratteristica \u00e8 rara e non \u00e8 riscontrabile in alcun altro gruppo di mammiferi, se non in alcuni brontoteri. La cavit\u00e0 cranica di Uintatherium era eccezionalmente piccola, a causa del fatto che le pareti del cranio erano estremamente robuste. Il peso della testa era ridotto grazie a numerosi \"sinus\" presenti nelle pareti del cranio, simili a quelli degli attuali elefanti. \"Uintatherium\" era inoltre dotato di grandi canini superiori, vagamente simili a quelli delle tigri dai denti a sciabola. Queste zanne erano un carattere sessualmente dimorfico: erano infatti pi\u00f9 grandi nei maschi che nelle femmine. I crani dei maschi erano dotati di sei protuberanze molto prominenti (ossiconi), presenti nella regione frontale della testa. Il paio pi\u00f9 avanzato era di dimensioni ridotte, mentre le due paia posteriori erano robuste e a forma di mazza.\nClassificazione.\n\"Uintatherium\" \u00e8 il rappresentante pi\u00f9 noto dei dinocerati, un gruppo di grandi ungulati sviluppatosi alla fine del Paleocene e diversificatosi nel corso dell'Eocene. I suoi parenti pi\u00f9 stretti erano gli altrettanto giganteschi \"Eobasileus\" e \"Tetheopsis\".\n\"Uintatherium\" fu descritto per la prima volta da Othniel Charles Marsh nel 1871, il quale lo attribu\u00ec a una nuova specie del genere di perissodattili \"Titanotherium\" (T. anceps). L'anno dopo, Joseph Leidy attribu\u00ec questa specie a un nuovo genere di mammiferi estinti, \"Uintatherium\". I numerosi fossili di \"Uintatherium\" rinvenuti in Wyoming e Utah furono un punto focale nella cosiddetta \"Guerra delle ossa\" tra Marsh e il suo acerrimo rivale, Edward Drinker Cope. I due studiosi classificarono moltissimi fossili di \"Uintatherium\" sotto altri nomi generici (ad esempio \"Dinoceras, Tinoceras, Loxolophodon\") e aumentando a dismisura il numero di specie. \nAttualmente, l'unica specie nordamericana attribuita a \"Uintatherium\" \u00e8 la specie tipo, Uintatherium anceps. Alcuni tra i fossili migliori sono stati ritrovati sulle montagne Uinta, commemorate nel nome generico dell'animale. \"Uintatherium anceps\" visse tra la fine dell'Eocene inferiore e l'Eocene medio. In Cina \u00e8 stata descritta un'altra specie, leggermente pi\u00f9 piccola, basata su un cranio in ottimo stato di conservazione: questa specie, U. insperatus, sembrerebbe essere pi\u00f9 basale della specie tipo e pi\u00f9 affine a \"Bathyopsis middleswarti\" in alcune caratteristiche della mascella e delle ossa parietali. I fossili della specie cinese vennero trovati nella formazione Lushi nella provincia di Henan, risalente all'Eocene medio/superiore.\nPaleoecologia.\nNon \u00e8 chiaro a cosa servissero i grandi canini superiori di \"Uintatherium\". Probabilmente venivano utilizzati a scopo difensivo o nei combattimenti fra maschi, ma non \u00e8 improbabile che potessero essere utilizzati per smuovere e strappare piante acquatiche dal fango. Anche le corna arrotondate sono strutture dalla funzione sconosciuta: potrebbero essere state utilizzate a scopo difensivo, ma anche come display sessuale. \"Uintatherium\" si estinse circa 37 milioni di anni fa, presumibilmente per le mutazioni climatiche (il clima a fine Eocene divenne pi\u00f9 freddo) e per la competizione con i perissodattili, come i brontoteri e i primi rinoceronti."}
{"id": "612004", "revid": "1318658", "url": "https://it.wikipedia.org/wiki?curid=612004", "title": "Blastospora", "text": "Le blastospore (dette anche blastoconidi) sono spore formatesi per gemmazione.\nLa parola contiene la radice blast derivante dal verbo greco \u03b2\u03bb\u03b1\u03c3\u03c4\u03b5\u03b9\u03bd, che significa \"produrre, formare\".\nLe blastospore sono tallospore, ovvero ife non specializzate; sono spore di origine asessuale, caratteristiche dei Blastomiceti. Le ife, sono delle cellule allungate, presenti nei funghi e nelle muffe, il cui complesso genera il micelio, inesistente per\u00f2 nei lieviti. I lieviti infatti, sono formati dal tallo in cui \u00e8 possibile trovare solo la blastospora."}
{"id": "612005", "revid": "92757", "url": "https://it.wikipedia.org/wiki?curid=612005", "title": "Eosinofili", "text": ""}
{"id": "612008", "revid": "547992", "url": "https://it.wikipedia.org/wiki?curid=612008", "title": "Ciro Pezzella", "text": "Biografia.\nMor\u00ec ancora in attivit\u00e0 a 29 anni a causa di un incidente stradale al tempo della militanza nel .\nCarriera.\nFormatosi calcisticamente nell', club del suo luogo d'origine, fu a lungo giocatore di categoria, iniziando la carriera nel come semiprofessionista in Serie D nel 1972; con la squadra abruzzese guadagn\u00f2 la promozione in Serie C nel 1975 e nella stagione successiva fu a Ferrara nella con cui esord\u00ec in Serie B.\nDopo una stagione in Emilia si trasfer\u00ec al in Serie C, guadagnando la promozione in Serie B alla prima stagione; durante la militanza in tale club conobbe colei che successivamente divenne sua moglie.\nDopo un triennio nel Salento Pezzella fu ingaggiato a Genova dalla per un biennio, poi giunse l'esordio in Serie A nelle file dell' il 1\u00ba novembre 1981 contro il .\nNel 1982 si ristabil\u00ec a Lecce per rimanere vicino alla famiglia di sua moglie; nella tarda serata del 2 dicembre 1983, alla guida della sua Mercedes 190 in cui viaggiavano anche suo cognato, suo suocero e il suo compagno di squadra Michele Lorusso, rimase coinvolto in un incidente stradale presso Mola di Bari mentre i due calciatori si recavano alla stazione centrale di Bari per prendere un treno per Varese dove il avrebbe dovuto giocare la domenica successiva, avendo entrambi timore dei viaggi aerei; l'incidente, un impatto contro una Renault 18 che aveva presumibilmente sbandato, provoc\u00f2 la morte di Pezzella e Lorusso e il ferimento del suocero e del cognato di Pezzella nonch\u00e9 del guidatore della Renault.\nOltre alla moglie Pezzella lasci\u00f2 una figlia all'epoca di 4 anni.\nA lui ed al compagno Michele Lorusso \u00e8 dedicata la Curva Nord dello Stadio Via del Mare di Lecce.\nRiconoscimenti postumi.\nA lui ed al compagno Michele Lorusso \u00e8 dedicata la Curva Nord dello Stadio Via del Mare di Lecce."}
{"id": "612009", "revid": "436907", "url": "https://it.wikipedia.org/wiki?curid=612009", "title": "Squarta", "text": ""}
{"id": "612012", "revid": "123902987", "url": "https://it.wikipedia.org/wiki?curid=612012", "title": "Piccolo imprenditore", "text": "Nell'ordinamento giuridico italiano, sono piccoli imprenditori:\nLa figura \u00e8 individuata dall'art. 2083 del codice civile.\nTipizzazione codicistica.\nPerch\u00e9 si abbia impresa di piccole dimensioni \u00e8 necessario:\nSecondo un orientamento, il coltivatore diretto e il piccolo commerciante sarebbero per definizione piccoli imprenditori a prescindere dal rispetto del criterio della prevalenza. Un altro orientamento ritiene il criterio applicabile anche a questi, dato che la categoria finale funge da norma di chiusura del sistema.\nPer valutare la prevalenza bisogna adottare un criterio qualitativo-funzionale, ossia la posizione effettiva dell'imprenditore all'interno dell'impresa. Pertanto, non sar\u00e0 mai qualificabile come piccolo imprenditore colui che, pur esercitando l'attivit\u00e0 esclusivamente con il proprio lavoro, utilizza ingenti investimenti di capitale anche se non si avvale di alcun collaboratore.\nAl piccolo imprenditore si applica la disciplina generale sull'impresa ma non lo statuto dell'imprenditore commerciale: egli \u00e8 dunque esonerato dall'obbligo di tenuta delle scritture contabili (art. 2214, 3\u00b0 comma, c.c.). Dopo l'istituzione del Registro delle imprese ad opera della legge n. 580/93, il piccolo imprenditore deve iscriversi nella sezione speciale di detto registro con efficacia di pubblicit\u00e0 notizia e certificazione anagrafica. Inoltre, al piccolo imprenditore non si applica la norma speciale che consente, in deroga alla regola generale, la sopravvivenza della proposta o dell'accettazione contrattuale alla morte o alla sopravvenuta incapacit\u00e0 dell'imprenditore medesimo (art. 1330 c.c.).\nTrattamento fiscale.\nSempre in Italia, dal punto di vista fiscale c'\u00e8 molta differenza tra \"lavoratore autonomo\" (ha ritenuta d'acconto e non deve iscriversi alla Camera di commercio) e \"imprenditore individuale\" (non ha ritenuta di acconto e deve iscriversi alla Camera di Commercio), anche se il piccolo imprenditore \u00e8, a volte, assimilato nel senso comune al lavoratore autonomo.\nNel panorama produttivo italiano.\nIn Italia, nel 2010 quasi i due terzi delle imprese sono individuali (circa 2,9 milioni e 4,4 milioni di addetti, con un numero medio di addetti pari a 1,5) (fonte ISTAT). Le imprese senza lavoratori dipendenti ammontano a oltre 2.916.000 e rappresentano il 65,4% del totale delle imprese attive. Nella stragrande maggioranza, 2.503.000, si tratta di imprese che hanno un solo lavoratore indipendente.\nIl piccolo imprenditore nella legge fallimentare.\nLa legge fallimentare del 1942.\nIl piccolo imprenditore era definito anche dalla legge fallimentare ai fini dell'assoggettabilit\u00e0 a fallimento. La legge ricorreva a criteri quantitativi, a differenza della previsione codicistica fondata su criteri qualitativi.\nSecondo l'originario art. 1, comma 2\u00b0, l.fall., erano considerati piccoli imprenditori:\nQuesta disposizione, peraltro, conviveva con la previsione codicistica che escludeva il piccolo imprenditore dal fallimento e dalle altre procedure concorsuali (art. 2221 c.c.).\nErosione dei parametri quantitativi.\nEntrambi i criteri di cui sopra sono venuti meno. L'imposta di ricchezza mobile \u00e8 stata abolita dalla riforma tributaria del 1973 con effetto dal 1\u00ba gennaio 1974 (art. 82, d.p.r. 29 settembre 1973, n. 597), mentre il criterio del capitale investito \u00e8 stato dichiarato costituzionalmente illegittimo dalla Corte costituzionale con sentenza 22 dicembre 1989, n. 570. Del 2\u00b0 comma dell'art. 1 l. fall. restava dunque soltanto l'ultimo periodo, che impediva di potere qualificare piccoli imprenditori le societ\u00e0 commerciali; per il resto, tornavano operativi i criteri qualitativi stabiliti dal codice civile.\nL'assoggettabilit\u00e0 a fallimento delle societ\u00e0 commerciali, prevista a prescindere dalla sussistenza di qualsiasi parametro qualitativo o quantitativo, era stata pi\u00f9 volte criticata dalla dottrina per la disparit\u00e0 di trattamento con l'imprenditore persona fisica, ma aveva resistito a numerose denunce di incostituzionalit\u00e0, dichiarate sempre infondate o manifestamente inammissibili dai giudici della Consulta.\nLa riforma del diritto fallimentare.\nLa riforma del diritto fallimentare attuata con il decreto legislativo 9 gennaio 2006, n. 5, a sua volta modificata dal decreto correttivo 12 settembre 2007, n. 169, ha reintrodotto un sistema basato su criteri quantitativi e monetari, in ossequio alla direttiva del legislatore delegante di \u00ab\"semplificare la disciplina attraverso l'estensione dei soggetti esonerati dall'applicabilit\u00e0 dell'istituto\"\u00bb (art. 1, comma 6, lett. a, n. 1, legge delega 14 maggio 2005, n. 80).\nLa riforma del 2006.\nL'art. 1 l. fall., come modificato dal d.lgs. 5/06, esenta dal fallimento i piccoli imprenditori, sia individuali che collettivi, eliminando la disparit\u00e0 di trattamento tra le due categorie.\nIn modo apparentemente contorto il 2\u00b0 comma della nuova norma disponeva che non sono piccoli imprenditori quelli che, anche alternativamente:\nL'ultimo comma, per evitare che tali parametri divengano col tempo inadeguati, stabilisce un aggiornamento ogni 3 anni con decreto del Ministro della giustizia sulla base della media delle valutazioni Istat dei prezzi al consumo per famiglie di operai e impiegati intervenute nel periodo di riferimento.\nLa mancata abrogazione espressa dell'art. 2221 c.c. potrebbe porre alcuni problemi di coordinamento con la nuova disciplina fallimentare. Questa, infatti, non fornisce pi\u00f9 alcuna definizione speciale di piccolo imprenditore ai fini dell'assoggettabilit\u00e0 a fallimento, limitandosi a fissare una serie di parametri quantitativi del tutto svincolati dalla figura del piccolo imprenditore; se ne potrebbe ricavare, in linea del tutto teorica, che i piccoli imprenditori, cos\u00ec come tipizzati dal codice civile, non siano mai assoggettati a fallimento. La giurisprudenza ha tuttavia ritenuto che il predetto art. 2221 c.c. sia stato implicitamente abrogato per incompatibilit\u00e0 con l'attuale legge fallimentare: pertanto, la qualit\u00e0 di piccolo imprenditore non ha pi\u00f9 alcuna rilevanza ai fini dell'assoggettabilit\u00e0 a fallimento, dovendosi unicamente accertare la sussistenza dei presupposti quantitativi fissati dalla legge fallimentare.\nIl decreto correttivo del 2007.\nLa riformulazione della norma aveva subito creato notevoli problemi pratici; in primo luogo si riproponeva il tradizionale quesito del rapporto con l'art. 2083 c.c., se di integrazione reciproca (tesi minoritaria) o di indipendenza (tesi maggioritaria); in secondo luogo non era chiaro a chi spettasse la prova dei parametri quantitativi, se al creditore istante o al debitore chiamato a difendersi, il che aveva drasticamente ridotto il numero delle imprese fallite ben oltre le intenzioni deflative del legislatore delegante.\nQuesti problemi sono stati risolti dal decreto correttivo n. 169/07, che ha nuovamente modificato l'art. 1 l. fall.:\nDiversamente da quanto previsto dal d.lgs. 5/2006, occorre tuttavia il possesso congiunto dei sopracitati requisiti per non essere esposto alla disciplina del fallimento, mentre basta aver superato anche uno solo degli indicati limiti dimensionali per uscire dall'area di esenzione e diventare soggetto fallibile. Quanto al piccolo imprenditore, esso cessa di essere una nozione appartenente al diritto fallimentare per rimanere confinata nel codice civile come criterio di applicazione di una disciplina ormai fortemente ridotta (non obbligatoriet\u00e0 delle scritture contabili, iscrizione nel registro delle imprese con efficacia di mera pubblicit\u00e0 notizia, caducazione delle proposte ed accettazioni contrattuali, e poco altro).\nL'impresa artigiana.\n\u00c8 colui che esercita personalmente, e in qualit\u00e0 di titolare, l'impresa artigiana, assumendone la piena responsabilit\u00e0 con tutti gli oneri e i rischi inerenti alla sua direzione e gestione, svolgendo il proprio lavoro anche manuale nel processo produttivo. In questa categoria dei piccoli imprenditori rientra anche l'imprenditore artigiano. La legge 25 luglio 1956, n. 860, affermava espressamente che l'impresa rispondente ai requisiti fondamentali da essa previsti era da considerarsi artigiana a tutti gli effetti di legge (art. 1, 1\u00b0 comma), ivi compresa la non soggezione al fallimento. Questa nozione speciale si andava tuttavia a contrapporre con la nozione del codice civile e della legge fallimentare.\nLa problematica \u00e8 stata superata con l'emanazione della legge quadro per l'artigianato (Legge 8 agosto 1985, n. 443), che ha abrogato la normativa precedente fornendo una nuova e definitiva nozione di impresa artigiana. Essa \u00e8 contraddistinta dai seguenti elementi:\nTitolare di un'impresa artigiana pu\u00f2 essere anche una societ\u00e0, purch\u00e9 sia organizzata in forma di societ\u00e0 in nome collettivo, societ\u00e0 in accomandita semplice, societ\u00e0 a responsabilit\u00e0 limitata, sia unipersonale che pluripersonale, o societ\u00e0 cooperativa, con esclusione pertanto delle sole societ\u00e0 per azioni e societ\u00e0 in accomandita per azioni; \u00e8 inoltre necessario che la maggioranza dei soci, o uno in caso di due soci, svolga in prevalenza lavoro personale, anche manuale, nel processo produttivo ma non, si badi, che il suo lavoro abbia preminenza sugli altri fattori produttivi (art. 3 legge quadro, come modificato dapprima dalla legge 20 maggio 1997, n. 133, che ha consentito l'utilizzo della societ\u00e0 a responsabilit\u00e0 limitata unipersonale, e poi dalla legge 5 marzo 2001, n. 57, che ha esteso l'opzione alla s.r.l. pluripersonale).\nL'impresa artigiana non pu\u00f2 oltrepassare i limiti dimensionali fissati dall'art. 4 della legge quadro e deve iscriversi in un apposito albo previsto dal successivo art. 5 al fine di godere delle provvidenze ed agevolazioni previste dalla disciplina di dettaglio."}
{"id": "612013", "revid": "92757", "url": "https://it.wikipedia.org/wiki?curid=612013", "title": "Linfociti", "text": ""}
{"id": "612016", "revid": "1114711", "url": "https://it.wikipedia.org/wiki?curid=612016", "title": "Maksim Iglinskij", "text": "Ha un fratello ciclista, Valentin Iglinskij.\nCarriera.\nDopo essersi messo in mostra nelle categorie giovanili, passa professionista nel 2004 con la Capec, una squadra di categoria GS3 del suo paese. Pur non partecipando spesso a corse importanti, dimostra subito di cavarsela bene su percorsi che presentano salite e di avere un discreto spunto veloce. Oltre alla vittoria nel prologo del Giro di Grecia si segnala soprattutto per i quinti posti al Tour de l'Avenir (la corsa a tappe pi\u00f9 importante a livello Under-23), al Tour of Qinghai Lake e al Grand Prix Le Telegramme.\nSi accorge di lui la Domina Vacanze di Gianluigi Stanga, che lo ingaggia per l'annata 2005; Iglinskij si rivela una delle note pi\u00f9 liete della stagione: vince il Gran Premio Citt\u00e0 di Camaiore ed una tappa al Giro di Germania e si classifica secondo nel campionato nazionale a cronometro, quinto al Giro del Lazio e undicesimo al GP Ouest-France di Plouay. Nel 2006 passa alla Milram e si fa vedere un po' meno, comunque vince il titolo nazionale a cronometro e si classifica 13\u00ba al Crit\u00e9rium du Dauphin\u00e9 Lib\u00e9r\u00e9 e 17\u00ba alla Freccia Vallone.\nNel 2007 si trasferisce tra le file della formazione kazaka Astana; nel giugno di quell'anno vince una tappa al Crit\u00e9rium du Dauphin\u00e9 Lib\u00e9r\u00e9, alla quale poco dopo aggiunge la conquista del titolo nazionale su strada. L'anno dopo si aggiudica la prima frazione del Tour de Romandie, mentre nel 2010, dopo aver vinto la Monte Paschi Strade Bianche, ottiene piazzamenti tra i primi dieci alla Milano-Sanremo, al Giro delle Fiandre e alla Gand-Wevelgem.\nNel 2012 consegue la sua prima vittoria in una classica monumento, trionfando nella Liegi-Bastogne-Liegi davanti a Vincenzo Nibali ed Enrico Gasparotto. Nell'agosto 2014 viene trovato positivo all'EPO e per questo squalificato per due anni, fino al 30 settembre 2016."}
{"id": "612019", "revid": "31886", "url": "https://it.wikipedia.org/wiki?curid=612019", "title": "Serie D 1976-1977", "text": "Il campionato di Serie D 1976-77 fu la 27\u00aa edizione del campionato interregionale di calcio di quarto livello disputata in Italia. La 18\u00aa di Serie D\nStagione.\nRegolamento.\nLa normativa F.I.G.C. in vigore dalla stagione sportiva 1976-1977 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nGirone A.\nL'Istituto Sociale Cafasse gioca nella citt\u00e0 di Torino.\nClassifica finale.\nLegenda:\nRegolamento:\nNote:\nGirone B.\nL'Anaune \u00e8 una rappresentativa della citt\u00e0 di Cles.\nClassifica finale.\nLegenda:\nRegolamento:\nGirone C.\nLa Sampietrese \u00e8 una rappresentativa della frazione di San Pietro Polesine, nel comune di Castelnovo Bariano.Il Montello \u00e8 una rappresentativa della citt\u00e0 di Volpago del Montello.\nClassifica finale.\nLegenda:\nRegolamento:\nGirone D.\nIl San Felice \u00e8 una rappresentativa della citt\u00e0 di San Felice sul Panaro.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:\nNote\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:"}
{"id": "612023", "revid": "729019", "url": "https://it.wikipedia.org/wiki?curid=612023", "title": "Alberto Giombini", "text": "Biografia.\nFu ufficiale dei bersaglieri nella Grande Guerra, facendo poi parte degli Arditi.\nDopo vari incarichi nel Partito Nazionale Fascista, venne fu nominato Prefetto e, nel 1938, Direttore Generale dei Servizi Antincendi al Ministero dell'Interno, allo scopo di unire i numerosi servizi di pompieri del paese.\nFu dunque creatore del Corpo Nazionale dei Vigili del Fuoco, gi\u00e0 operativo nel 1938, anche se nato concretamente con il decrero regio 333 del 1939, Corpo che diresse fino alla fine della seconda guerra mondiale, quando venne epurato e processato per collaborazionismo, venendo tuttavia assolto in formula piena."}
{"id": "612024", "revid": "110157", "url": "https://it.wikipedia.org/wiki?curid=612024", "title": "Pasching", "text": "Pasching \u00e8 un comune austriaco di 7 274 abitanti nel distretto di Linz-Land, in Alta Austria.\nGeografia fisica.\nSorge nella parte settentrionale dell'Alta Austria, a sud-ovest di Linz da cui dista pochi chilometri. \u00c8 posto a 298 metri sul livello del mare nelle vicinanze di Leonding, H\u00f6rsching, Wilhering e Traun.\nSport.\nCalcio.\nDal 1946 al 2007 ha avuto sede nella citt\u00e0 l'ASK\u00d6 Pasching, successivamente trasferita a Klagenfurt am W\u00f6rthersee e dissolta nel 2010. Questa societ\u00e0 aveva vinto un campionato di Regionalliga e uno di Erste Liga e, dalla stagione 2002-2003, milit\u00f2 sempre in Bundesliga fino alla sua scomparsa.\nNell'estate 2007 venne creato un nuovo club, il Fussballclub Pasching, che part\u00ec dalle divisioni regionali sino ad arrivare alla Regionalliga (3\u00ba livello nazionale) nel 2009. Nella stagione 2012-2013 il Pasching ha conquistato la coppa nazionale, divenendo la prima squadra di terza divisione ad aggiudicarsi il trofeo."}
{"id": "612026", "revid": "46931", "url": "https://it.wikipedia.org/wiki?curid=612026", "title": "Romam", "text": ""}
{"id": "612027", "revid": "1543377", "url": "https://it.wikipedia.org/wiki?curid=612027", "title": "Vogue (Madonna)", "text": "Vogue \u00e8 una canzone della cantautrice statunitense Madonna. \u00c8 il primo singolo estratto dall'album \"I'm Breathless\" ed \u00e8 scritta e prodotta da Madonna e Shep Pettibone.\nIl singolo della canzone, lanciato nell'aprile del 1990, vende pi\u00f9 di 6 milioni di copie.\nCon \"Vogue\" Madonna porta in auge un ballo che diventa un vero e proprio fenomeno di costume, il vogueing.\nQuesto ballo era allora molto diffuso nei locali gay degli Stati Uniti, e consiste nell'imitare le pose plastiche delle modelle e dei modelli che appaiono sul noto magazine americano \"Vogue\".\nNel 2006 \"Vogue\", insieme a \"Jump\", fa parte della colonna sonora del film \"Il diavolo veste Prada\", interpretato da Meryl Streep.\nLa canzone, nella sua versione remix dell'album \"The Immaculate Collection\", \u00e8 inclusa nella terza raccolta dei pi\u00f9 grandi successi della cantante, \"Celebration\".\nDescrizione.\n\"Vogue\" era stata concepita come una semplice b-side del singolo \"Keep It Together\". Solo successivamente, sotto la spinta della casa discografica, la canzone \u00e8 stata inclusa all'ultimo momento in \"I'm Breathless\", l'album che contiene canzoni tratte o comunque ispirate al film \"Dick Tracy\" (\"Vogue\" non ha per\u00f2 alcun legame con il film).\nIl brano, con le sue sonorit\u00e0 dance tipiche dei primi anni novanta, oltre ad esortare all'evasione dalla monotonia della vita quotidiana verso la musica e la pista da ballo, contiene anche una sorta di rap di Madonna (il primo in una sua canzone) in cui la cantante celebra alcuni miti di Hollywood (tra cui Greta Garbo, Katharine Hepburn, Lauren Bacall, Marlene Dietrich, Marilyn Monroe, Ginger Rogers, Grace Kelly, Fred Astaire, Marlon Brando, Bette Davis e James Dean). I corni presenti nella base sono un sample proveniente da \"Ooh, I Love It (Love Break)\", brano della Salsoul Orchestra del 1983.\nIl video.\nIl video, diretto da David Fincher, \u00e8 considerato uno dei migliori di Madonna. Fu eletto ventottesimo miglior video di tutti i tempi dalla rivista \"Rolling Stone\". Fu la terza volta che David Fincher e Madonna collaborarono (avevano gi\u00e0 girato insieme i video per \"Express Yourself\" e \"Oh Father\").\nGirato in bianco e nero, richiama il look dei film anni trenta, anche grazie ai capolavori dell'artista Art d\u00e9co Tamara de Lempicka. Molte scene sono rifacimenti dei set fotografici di Horst P. Horst, dandogli i crediti e i riconoscimenti. I primissimi piani si rifanno ai ritratti di Marlene Dietrich. Nel video compaiono i ballerini che parteciparono al \"Blond Ambition Tour\" e nel documentario \"A letto con Madonna\". Le coriste del video sono Niki Harris e Donna DeLory, che compaiono con Madonna in molte occasioni, tra cui tour, video, live.\nEsecuzioni dal vivo.\nAgli MTV Video Music Awards del 1990 Madonna si esib\u00ec insieme ai suoi ballerini indossando costumi dell'epoca della Francia del XVIII secolo, con la cantante che rivestiva il ruolo della regina Maria Antonietta. Sempre nello stesso anno, Madonna inser\u00ec il brano nella scaletta del \"Blond Ambition Tour\". Nel 1993 \"Vogue\" venne eseguita in chiave mediorientale all'interno del \"The Girlie Show\". Nel 2004 la performance di \"Vogue\" ha aperto il \"Re-Invention Tour\" (anche in quell'occasione era presente il gi\u00e0 citato tema settecentesco). Da un mash-up con \"4 Minutes\", sempre di Madonna, \u00e8 nata una nuova versione del brano, denominata \"Vogue 2008\" e inserita nello \"Sticky &amp; Sweet Tour\". Infine, la canzone \u00e8 stata inserita anche nell'\"MDNA Tour\" del 2012, nella versione remixata proposta anche all'halftime show del Super Bowl XLVI dove Madonna accede nell'arena dello stadio come una novella Cleopatra su un carro trainato da decine di gladiatori.\nVogue nel Rebel Heart Tour viene rievocata attraverso alcuni versetti nella traccia Holy Water, contenuta nell'omonimo album; la performance prevedeva suore lap-dancer e sullo sfondo \"L'ultima cena\" di Leonardo Da Vinci."}
{"id": "612030", "revid": "116226898", "url": "https://it.wikipedia.org/wiki?curid=612030", "title": "Arco Valaresso", "text": "L'arco Valaresso \u00e8 un monumento del centro storico di Padova. Si apre sul lato nord di via Arco Valaresso e piazza del Duomo, introducendo a corte Arco Valaresso.\nEretto nel 1632 su progetto attribuito a Giovan Battista della Scala, si tratta di un arco di trionfo dedicato ad Alvise Valaresso, capitano della citt\u00e0 dal 20 luglio 1631 al 19 dicembre 1632.\nValaresso fu impegnato nel contenimento dell'epidemia di peste del 1630. Distintosi gi\u00e0 l'anno precedente nel Veronese, durante il suo mandato a Padova impose energiche disposizioni sanitarie che traghettarono la citt\u00e0 fuori dall'emergenza. Inoltre, mise mano alle finanze locali, che risentivano di un calo degli introiti fiscali dovuti all'indebolimento dei controlli amministrativi.\nLa costruzione presenta quattro colonne doriche su alti piedistalli, sulle quali poggia l'attico con l'iscrizione laudatoria."}
{"id": "612031", "revid": "46931", "url": "https://it.wikipedia.org/wiki?curid=612031", "title": "Le-ro-nam", "text": ""}
{"id": "612033", "revid": "2175", "url": "https://it.wikipedia.org/wiki?curid=612033", "title": "Pr\u00eat \u00e0 Porter", "text": ""}
{"id": "612034", "revid": "22356", "url": "https://it.wikipedia.org/wiki?curid=612034", "title": "Saichania", "text": ""}
{"id": "612036", "revid": "1226", "url": "https://it.wikipedia.org/wiki?curid=612036", "title": "Pr\u00eat \u00e0 porter", "text": ""}
{"id": "612048", "revid": "34928", "url": "https://it.wikipedia.org/wiki?curid=612048", "title": "Levratto", "text": ""}
{"id": "612050", "revid": "88740", "url": "https://it.wikipedia.org/wiki?curid=612050", "title": "Comunit\u00e0 dell'Africa orientale", "text": "La Comunit\u00e0 dell'Africa orientale (in inglese: \"East African Community\", abbreviato in \"EAC\"; in swahili: \"Jumuiya ya Afrika Mashariki\") \u00e8 una comunit\u00e0 economica africana, fondata nel 2000, che comprende Kenya, Tanzania, Uganda, Burundi, Ruanda e Sudan del Sud. Ha la propria sede centrale ad Arusha, in Tanzania.\nIl 9 dicembre 2003 le \u00e8 stato riconosciuto lo status di osservatore dell'Assemblea generale delle Nazioni Unite.\nL'EAC (o \"CAO\" se si abbrevia dall'italiano) fu fondata come primo elemento di un accordo economico (e in prospettiva anche politico) fra i Paesi membri. Nel 2004, un ulteriore trattato ha decretato l'abolizione dei dazi doganali sulle merci in circolazione all'interno dell'EAC. La libera circolazione dei beni \u00e8 entrata in vigore il 1\u00ba gennaio 2005, con l'eccezione dei beni in uscita dal Kenya (il paese pi\u00f9 ricco dei tre), che sono stati soggetti a dazio fino al 2010.\nL'EAC rappresenta un passo intermedio verso la prevista unione federale dei suoi membri nella Federazione dell'Africa orientale, prevista secondo i progetti iniziali per il 2013 ma attualmente ostacolata dalla contrariet\u00e0 dell'opinione pubblica tanzaniana a procedere in tempi brevi.\nStoria.\nL'EAC moderno rappresenta la reiterazione di un progetto precedente, conclusosi nel 1977 in seguito a vicende politiche turbolente nell'area. Kenya, Tanzania e Uganda, essendo state soggette al medesimo potere coloniale, collaboravano economicamente gi\u00e0 dall'inizio del XX secolo. La rottura del 1977 port\u00f2 gravi contraccolpi sull'economia dei singoli paesi, il cui sistema economico era stato di fatto sempre basato sulla collaborazione reciproca.\nLa riconciliazione economica fu guidata dai presidenti Moi (Kenya), Mwinyi (Tanzania) e Museveni (Uganda); il primo atto fu la firma di un trattato di cooperazione, avvenuta ad Arusha il 30 novembre 1993. Il trattato prevedeva la collaborazione non solo sul piano economico, ma anche a livello politico, sociale, culturale, scientifico, tecnologico, militare e legale. Il 30 novembre 1999 fu firmato l'accordo che sanciva la restaurazione dell'EAC, accordo divenuto operativo il 7 luglio 2000.\nLo statuto della nuova EAC prevede una serie di indicazioni di ordine socio-politico per le nazioni membro, come l'aderenza al sistema democratico, la trasparenza, la giustizia sociale, l'applicazione di principi di pari opportunit\u00e0 e dei diritti umani. Essa si ispira anche all'African Charter on Human and Peoples' Rights (ACHPR).\nProgetti futuri.\nOltre all'estensione dell'appartenenza all'EAC ad altre nazioni, fra i progetti futuri dell'organizzazione c'\u00e8 l'introduzione di una moneta unica ed un'unione monetaria entro il 2023, derivante da un protocollo firmato nel 2013. La moneta si chiamer\u00e0 scellino dell'Africa Orientale.\nOrganismi dell'EAC.\nL'EAC ha un proprio organismo giuridico, la Corte di giustizia dell'Africa orientale (East African Court of Justice) e un proprio organismo legislativo, l'Assemblea legislativa dell'Africa orientale (East African Legislative Assembly)."}
{"id": "612052", "revid": "79547", "url": "https://it.wikipedia.org/wiki?curid=612052", "title": "Teorema degli zeri", "text": ""}
{"id": "612054", "revid": "1887939", "url": "https://it.wikipedia.org/wiki?curid=612054", "title": "Granducato di Cracovia", "text": "Il Granducato di Cracovia fu creato a seguito dell'annessione della Citt\u00e0 Libera di Cracovia all'Austria nel periodo 1846. \"Granduca di Cracovia\" era solo in realt\u00e0 una parte del titolo ufficiale dell'Imperatore d'Austria nel periodo dal 1846 al 1918.\nIn seguito, il nome ufficiale dell'entit\u00e0 amministrata dall'Austria, che conteneva la Galizia e alcune aree della polacche a ovest, fu esteso a \"Regno di Galizia e Lodomiria e Granducato di Cracovia con i Ducati di Auschwitz e Zator\".\nLa Citt\u00e0 Libera di Cracovia era un protettorato, anche se formalmente indipendente, come deliberato nel Congresso di Vienna nel 1815, sotto l'influenza di Prussia, Austria e Russia. Con la rivolta di Cracovia, fu poi annessa all'Impero austriaco il 6 novembre 1846, e prese il nome di Granducato di Cracovia. La Citt\u00e0 Libera era solo ci\u00f2 che era rimasto del Ducato di Varsavia dopo le spartizioni della Polonia tra i tre stati.\nOgnuno dei territori della Galizia, Lodomiria, Cracovia, Auschwitz e Zator era formalmente separato dagli altri, e venivano elencati separatamente nei titoli dell'imperatore austriaco; ognuno di essi aveva la propria bandiera e il proprio stemma. Per gli scopi amministrativi, invece, costituivano un'unica provincia."}
{"id": "612055", "revid": "1543377", "url": "https://it.wikipedia.org/wiki?curid=612055", "title": "Legge di Faraday", "text": "La legge di Faraday In fisica e in particolare nell'elettromagnetismo, \u00e8 una legge fisica che descrive il fenomeno dell'induzione elettromagnetica, che si verifica quando il flusso del campo magnetico attraverso la superficie delimitata da un circuito elettrico \u00e8 variabile nel tempo. La legge impone che nel circuito si generi una forza elettromotrice indotta pari all'opposto della variazione temporale del flusso.\nIl fenomeno dell'induzione elettromagnetica \u00e8 stato scoperto e codificato in legge nel 1831 dal fisico inglese Michael Faraday ed \u00e8 attualmente alla base del funzionamento dei comuni motori elettrici, alternatori, generatori elettrici, trasformatori, altoparlanti magnetodinamici, testine fonografiche, microfoni dinamici, pick-up per chitarra magnetici, ecc. Assieme alla legge di Amp\u00e8re-Maxwell, a essa potenzialmente simmetrica, correla i fenomeni elettrici con quelli magnetici nel caso non stazionario: entrambe sono il punto di forza del passaggio dalle equazioni di Maxwell al campo elettromagnetico.\nLa legge prende anche il nome di legge dell'induzione elettromagnetica, legge di Faraday-Henry o legge di Faraday-Neumann o anche legge di Faraday-Neumann-Lenz per il fatto che la legge di Lenz \u00e8 un suo corollario. \nDescrizione.\nLa legge di Faraday descrive il manifestarsi di due fenomeni distinti: la forza elettromotrice dovuta alla forza di Lorentz che si manifesta a causa del moto di una spira in un campo magnetico, e la forza elettromotrice causata dal campo elettrico generato dalla variazione di flusso del campo magnetico, in accordo con le equazioni di Maxwell.\nRichard Feynman cos\u00ec descrive la particolarit\u00e0 di tale principio:\nSecondo le parole di Einstein, inoltre:\nForma globale.\nLa legge di Faraday afferma che la forza elettromotrice formula_1 indotta da un campo magnetico formula_2 in una linea chiusa formula_3 \u00e8 pari all'opposto della variazione nell'unit\u00e0 di tempo del flusso magnetico formula_4 del campo attraverso la superficie formula_5 che ha quella linea come frontiera:\ndove il flusso magnetico \u00e8 dato dall'integrale di superficie:\ncon formula_8 elemento dell'area formula_9 attraverso la quale viene calcolato il flusso. La forza elettromotrice \u00e8 definita mediante il lavoro svolto dal campo elettrico per unit\u00e0 di carica formula_10 del circuito:\ndove formula_3 \u00e8 il bordo di formula_9 e:\n\u00e8 la forza di Lorentz. In caso di circuito stazionario, il termine funzione del campo induzione magnetica e della velocit\u00e0 scompare, e l'integrale assume la forma:\nIl segno meno sta ad indicare che la corrente prodotta si oppone alla variazione del flusso magnetico, compatibilmente con il principio di conservazione dell'energia: in altri termini, se il flusso concatenato \u00e8 in diminuzione, il campo magnetico generato dalla corrente indotta sosterr\u00e0 il campo originario opponendosi alla diminuzione, mentre se il flusso sta crescendo, il campo magnetico prodotto contraster\u00e0 l'originario, opponendosi all'aumento. Questo fenomeno \u00e8 noto anche come legge di Lenz.\nIl fenomeno \u00e8 perfettamente coerente se riferito a circuiti non deformabili, per i quali la variazione di flusso \u00e8 unicamente legata alla variazione temporale del campo magnetico stesso. Nel caso vi sia un movimento relativo fra circuito e campo \u00e8 possibile un approccio tramite la circuitazione indotta dalla forza di Lorentz, dovuta alle cariche del circuito in moto all'interno di un campo magnetico. Si pu\u00f2 dimostrare infatti che il primo approccio e il secondo sono equivalenti.\nForma locale.\nLa forma locale (o differenziale) della legge di Faraday \u00e8 legata alla forma globale dal teorema del rotore:\nPer la definizione di flusso magnetico, e poich\u00e9 il dominio di integrazione \u00e8 supposto costante nel tempo, si ha:\nUguagliando gli integrandi segue la forma locale della legge di Faraday, che rappresenta la terza equazione di Maxwell:\nDimostrazione.\nAnalogamente agli altri fenomeni che caratterizzano la trattazione classica dell'elettromagnetismo, anche la legge di Faraday pu\u00f2 essere derivata a partire dalle equazioni di Maxwell e dalla forza di Lorentz.\nSi consideri la derivata temporale del flusso attraverso una spira di area formula_19 (che pu\u00f2 essere in moto):\nIl risultato dell'integrale dipende sia dal valore dell'integrando, sia dalla regione in cui viene calcolato, per cui:\ndove formula_22 \u00e8 un tempo fissato. Il primo termine nel membro di destra pu\u00f2 essere scritto utilizzando l'equazione di Maxwell\u2013Faraday:\nmentre per il secondo termine:\nvi sono diversi approcci possibili. Se la spira si muove o si deforma causa una variazione del flusso del campo magnetico attraverso di essa: dato un piccolo tratto formula_25 della spira in moto con velocit\u00e0 formula_26 per un tempo formula_27, esso \"spazza\" una superficie di area formula_28. Pertanto la rispettiva variazione di flusso \u00e8:\nQuindi si ha:\ndove formula_26 \u00e8 la velocit\u00e0 di un punto sulla spira formula_32.\nUnendo i risultati:\nLa forza elettromotrice formula_34 \u00e8 definita come l'energia per unit\u00e0 di carica necessaria per compiere un giro completo della spira. Utilizzando la forza di Lorentz essa \u00e8 pari a:\nda cui:"}
{"id": "612056", "revid": "628767", "url": "https://it.wikipedia.org/wiki?curid=612056", "title": "Regno di Galizia e Lodomiria", "text": "Il Regno di Galizia e Lodomiria o pi\u00f9 propriamente Regno di Galizia e Lodomiria, col Granducato di Cracovia e i Ducati di O\u015bwi\u0119cim e Zator (; ), anche detto semplicemente Galizia o Polonia austriaca, fu una divisione amministrativa esistente dal 1772 al 1918 sotto la monarchia asburgica del Sacro Romano Impero, poi dell'Impero austriaco ed infine dell'Impero austro-ungarico sino alla caduta di quest'ultimo al termine della prima guerra mondiale. La sua capitale era Leopoli.\nIstituito nel 1772 come terra della corona dall'Austria a seguito della prima spartizione della Polonia con la sezione sud-occidentale della Confederazione polacco-lituana, dopo la terza frammentazione del 1795, divenne un regno sotto il dominio degli Asburgo e, nel 1804, dell'Impero austriaco. Dopo le guerre napoleoniche e il Congresso di Vienna, l'Impero austriaco cedette parti della Galizia all'Impero russo, la Galizia occidentale e il distretto di Tarnopol'. Dal 1867 rimase una terra della corona nell'area della Cisleitania dell'Austria-Ungheria, con un certo grado di amministrazione polacca, fino alla sua dissoluzione nel 1918. Tra i molti titoli cerimoniali del re d'Ungheria figurava \"re di Galizia e Lodomiria\".\nIl termine \"Galizia\" riprendeva l'antica denominazione latina della regione, essendo in tedesco nota come \"Galizien\" e in polacco come \"Galicja\". Anche \"Lodomiria\" costituiva una forma latinizzata della citt\u00e0 di Volodymyr-Volyns'kyj, fondata nel X secolo da Vladimir il Grande e, fino alle spartizioni di Polonia, conosciuta semplicemente come Volodymyr (). Re di Galizia e Lodomiria era un titolo medievale che il sovrano Andrea II d'Ungheria adott\u00f2 a seguito della conquista della regione da lui portata a termine nel XII secolo.\nQuesta regione storica dell'Europa orientale \u00e8 oggi divisa tra Polonia, Ucraina e, in misura minore, Romania. Il nucleo della storica Galizia \u00e8 costituito dai moderni Oblast' di Leopoli, di Ternopil' e di Ivano-Frankivs'k dell'Ucraina occidentale.\nStoria.\n1772-1815.\nNel 1772, la Galizia costituiva la porzione maggiore dell'area annessa dalla Monarchia asburgica a seguito della prima spartizione della Polonia. Per altro, la successiva regione austriaca andata alla Seconda Repubblica di Polonia che oggi rientra nell'Ucraina era conosciuta come Regno di Galizia e Lodomiria per sottolineare le rivendicazioni ungheresi sull'area. Tuttavia, dopo la terza spartizione della Polonia, alla provincia fu aggiunta anche una notevole percentuale delle terre etnicamente polacche a ovest (Nuova Galizia o Galizia occidentale), evento che mut\u00f2 il riferimento geografico del termine \"Galizia\". Leopoli (), che serv\u00ec come fulcro principale della Galizia austriaca, era dominata dall'aristocrazia polacca, nonostante il fatto che la popolazione della met\u00e0 orientale della provincia fosse principalmente di etnia rutena. In aggiunta all'aristocrazia e ai proprietari terrieri polacchi che abitavano quasi tutte le parti della Galizia, e i ruteni ad est, esisteva una nutrita comunit\u00e0 ebraica, gi\u00e0 presente da secoli, anch'essa molto concentrata nelle zone orientali della provincia.\nGli austriaci, non appena giunti, si resero conto dei tesissimi rapporti tra i nobili e i contadini nell'ex territorio polacco. Tale condizione fu strumentalizzata dalle autorit\u00e0 per enfatizzare come l'\u00e9lite locale si fosse accanita sui pi\u00f9 deboli godendo di un potere pressoch\u00e9 illimitato: per legittimare dunque il regime asburgico in Galizia, si provvide a pubblicare giornali e opuscoli che testimoniassero la \"selvaggia\" e \"assurda\" barbarie dei nobili. Sempre incolpando la nobilt\u00e0 polacca per l'arretratezza economica della Galizia, i governanti austriaci incentivarono lo spostamento di tedeschi, austriaci e cechi germanizzati per ripopolare la provincia; fino al 1849 nessun galiziano nativo venne nominato vice governatore. Nel 1786, le leggi polacche furono abolite e si introdusse invece il pi\u00f9 moderno codice austriaco (quest'ultimo riemesso nel 1811). Tutti gli incarichi amministrativi risultavano assegnati a persone di lingua tedesca, mentre nei principali centri urbani (Leopoli, Cracovia e Przemy\u015bl) la presenza dei soldati austriaci aument\u00f2 considerevolmente. Durante i primi decenni di dominio austriaco, mentre la Galizia era saldamente governata da Vienna, si realizzarono molte riforme significative per costruire un impianto burocratico. All'aristocrazia si garantirono diversi diritti, sebbene notevolmente circoscritti rispetto al passato. Gli ex servi non erano pi\u00f9 una semplice propriet\u00e0, ma divennero soggetti di legge e gli furono concesse determinate libert\u00e0 personali, come il diritto di sposarsi senza il permesso del signore. I loro obblighi di lavoro vennero definiti e limitati, e potevano scavalcare il signore e appellarsi alle corti imperiali per avere giustizia. La Chiesa uniate di rito orientale, composta principalmente da ruteni, venne rinominata \"Chiesa greco-cattolica\" per equipararla alla Chiesa cattolica romana; ottenne dei seminari e in seguito anche un metropolita. Anche se impopolari tra l'aristocrazia, tra il popolo comune, i polacchi come gli ucraini/ruteni, queste riforme crearono una riserva di buona volont\u00e0 nei confronti dell'imperatore, che dur\u00f2 fino alla fine del dominio austriaco. Allo stesso tempo, comunque, l'Austria estrasse dalla Galizia una considerevole ricchezza e coscrisse un gran numero della popolazione nel servizio armato, in particolare proveniente dal ceto contadino.\n1815-1860.\nNel 1815, a seguito delle decisioni del Congresso di Vienna, Lublino e le regioni circostanti furono cedute dall'Austria al Regno del Congresso, amministrato dallo zar, mentre la regione di Ternopil', compresa la regione storica della Podolia Meridionale, venne restituita all'Austria dalla Russia, che la deteneva fin dal 1809.\nGli anni 1820 e 1830 coincisero con un periodo di governo assolutista da parte di Vienna, con la locale burocrazia galiziana ancora riempita di tedeschi e cechi germanizzati, anche se alcuni dei loro figli si stavano gi\u00e0 polonizzando. Dopo il fallimento dell'insurrezione di novembre nella Polonia russa nel 1830-31, alla quale parteciparono poche migliaia di volontari galiziani, molti rifugiati polacchi arrivarono in Galizia. L'ultima parte degli anni 1830 vide la presenza di organizzazioni cospiratorie polacche, la cui opera culmin\u00f2 nell'infruttuosa insurrezione galiziana del 1846, facilmente sedata dagli austriaci con l'aiuto dei contadini galiziani, rimasti leali all'imperatore. Tale ribellione si verific\u00f2 solo nella parte occidentale della Galizia, popolata da polacchi, e il conflitto fu tra patrioti, nobili e ribelli da una parte e indifferenti contadini polacchi dall'altra. Nel 1846, tra i risultati della fallita rivolta, l'antica capitale polacca, Cracovia, la quale godeva dello status di citt\u00e0 libera e la cui forma di governo era repubblicana, fin\u00ec per rientrare nella parte Galizia facente capo a Leopoli (\"Lemberg\").\nNegli anni 1830, nella parte orientale della Galizia, si ebbero i primi segni di un risveglio nazionale tra i ruteni. Un circolo di attivisti, principalmente seminaristi greco-cattolici, influenzati dal movimento romantico in Europa e dall'esempio di altri compatrioti slavi, in particolare nell'Ucraina orientale sotto dominio russo, iniziarono a volgere la loro attenzione al popolo comune e al suo linguaggio. Nel 1837, la cosiddetta Triade Rutena, guidata da Markijan Semenovy\u010d \u0160a\u0161kevy\u010d, Jakiw Holowazkyj e Iwan Wahy\u0142ewycz, pubblic\u00f2 \"La Ninfa del Nistro\", una collezione di canti popolari e di altro materiale nella comune lingua rutena. Allarmate da una possibile nuova sommossa, le autorit\u00e0 austriache e il metropolita greco-cattolico, misero al bando il libro.\nNel 1848 si ebbero rivoluzioni a Vienna e in altre parti dell'Impero austriaco. Quando a Cracovia si svolse una rivolta ispirata dai rivoluzionari polacchi, i contadini galiziani si ribellarono ai proprietari terrieri, dimostrandosi cos\u00ec a sostegno del governo austriaco. Nella \"strage galiziana\" persero la vita pi\u00f9 di 2.000 proprietari terrieri polacchi e membri delle loro famiglie. In alcuni distretti, ad esempio a Tarnow, quasi il 90% delle propriet\u00e0 fin\u00ec saccheggiato e bruciato.\nIl governo asburgico stava cercando di impedire che la Galizia si trasformasse in un \"Piemonte polacco\", da dove avrebbe potuto iniziare la restaurazione di uno stato polacco indipendente; strumentalizzando le controversie nazionali e sociali in Galizia, si inizi\u00f2 a incoraggiare il movimento Rusyn finendo per dare luogo ad un effetto imprevedibile, quello di originare, come definito dallo storico Magocsi, un \"Piemonte ucraino\". Nella sua opera \"Ucraina: la storia\", lo storico ucraino-canadese Orest Subtelnyi sostiene che il governatore galiziano Franz Seraph von Stadion \"attir\u00f2 e sostenne attivamente [...] la timida \u00e9lite dell'Ucraina occidentale, sperando di usarla come contrappeso contro gli invece pi\u00f9 pressanti polacchi\". Sotto la sua guida, nacque e prosper\u00f2 il \"Rusyn Rada\" (Consiglio russino) e a Leopoli fu fondato un quotidiano intitolato \"L'alba della Galizia\".\nIl 15 maggio 1848, nel sopraccitato giornale venne pubblicato un articolo in cui il Consiglio russino richiedeva l'autonomia amministrativa e un libero sviluppo della cultura e della lingua nazionale per i galiziani russini, i quali erano solo \"una parte della vasta comunit\u00e0 rutena che si esprime in una sola lingua e che conta 15 milioni di persone\". Si tratt\u00f2 del primo documento in cui si sottolineava l'idea di unire le visioni della popolazione sottoposta alla monarchia asburgica e di quella della Rutenia, al tempo facente parte dell'Impero russo. Con ogni mezzo possibile, i principali esponenti del \"Rada\" sottolinearono con forza il fatto che la Galizia fosse abitata dai russini (\"Ruthenen\", un'etnia diversa dai russi, \"Russen\") oltre che dai polacchi; si giunse persino a considerare i russini la spina dorsale dell'Austria-Ungheria nella provincia.\nSegu\u00ec un decennio di rinnovato assolutismo, per placare i polacchi: il conte Agenor Go\u0142uchowski, un rappresentante conservatore dell'aristocrazia galiziana orientale, i cosiddetti podoliani, venne nominato vicer\u00e9. Egli inizi\u00f2 a polonizzare l'amministrazione locale e riusc\u00ec a far mettere da parte le idee rutene di partizione della provincia. Non ebbe comunque successo nel costringere la Chiesa greco-cattolica a passare all'uso del calendario gregoriano, o tra i ruteni in generale, a sostituire l'alfabeto cirillico con quello latino.\nEsperimenti costituzionali.\nNel 1859, a seguito della sconfitta militare austriaca in Italia, l'Impero entr\u00f2 in un periodo di sperimentazione costituzionale. Nel 1860, il governo di Vienna, influenzato da Agenor Go\u0142uchowski, eman\u00f2 il suo \"Diploma di ottobre\", che prevedeva una federalizzazione conservatrice dell'impero. Ma una reazione negativa dei territori di lingua tedesca port\u00f2 a cambiamenti nel governo e all'emissione del \"Brevetto di febbraio\" che dilu\u00ec questa decentralizzazione. Ciononostante, nel 1861 alla Galizia venne garantita un'Assemblea Legislativa, o Camera dei deputati della Polonia. Anche se inizialmente la rappresentanza dei contadini polacchi e ruteni filoasburgici era considerevole in questo organo (circa met\u00e0 dell'assemblea), e vennero discusse le pressanti questioni sociali e rutene, le pressioni amministrative limitarono l'efficacia dei rappresentanti dei contadini e dei ruteni e la Camera dei deputati della Polonia venne dominata dall'aristocrazia e dai possidenti terrieri polacchi, che erano favorevoli a un'ulteriore autonomia. In quello stesso anno, delle sommosse esplosero nella Polonia russa e in parte arrivarono fino in Galizia, La Camera dei deputati della Polonia cess\u00f2 di riunirsi.\nNel 1863 la rivolta aperta scoppi\u00f2 nella Polonia russa e dal 1864 al 1865 il governo austriaco dichiar\u00f2 lo stato di assedio in Galizia, sospendendo temporaneamente le libert\u00e0 civili.\nIl 1865 port\u00f2 un ritorno a idee federali che seguivano le linee suggerite da Agenor Go\u0142uchowski, e negoziazioni sull'autonomia iniziarono nuovamente tra l'aristocrazia polacca e Vienna.\nNel frattempo, i ruteni si sentivano sempre pi\u00f9 abbandonati da Vienna e il Consiglio russino, riunitosi spesso attorno alla cattedrale greco-cattolica di San Giorgio a Leopoli, sponsorizz\u00f2 la visione di chi volesse avvicinarsi alla Russia. I sostenitori pi\u00f9 estremisti di questo orientamento vennero ad essere conosciuti come \"russofili\". Al tempo stesso, influenzati dalla poesia in lingua ucraina del poeta ucraino orientale, Taras \u0160ev\u010denko, sorse un movimento ucrainofilo che pubblic\u00f2 opere letterarie in vernacolo ucraino/ruteno e fond\u00f2 una rete di sale di lettura. I sostenitori di questo orientamento divennero noti come \"populisti\", e poi semplicemente come \"ucraini\". Quasi tutti i ruteni comunque, speravano ancora nell'uguaglianza nazionale e in una divisione amministrativa della Galizia secondo linee etniche.\nAutonomia galiziana.\nNel 1866, a seguito della battaglia di Sadowa e della sconfitta austriaca nella guerra Austro-Prussiana, l'Impero austriaco inizi\u00f2 a sperimentare crescenti problemi interni. Nel tentativo di raccogliere sostegno per la monarchia, l'imperatore Francesco Giuseppe inizi\u00f2 dei negoziati per giungere ad un compromesso con la nobilt\u00e0 magiara, al fine di assicurarsene il sostegno. Alcuni membri del governo, come il primo ministro austriaco Conte Belcredi, consigliarono l'imperatore di fare un pi\u00f9 completo accordo costituzionale con tutte le nazionalit\u00e0, che avrebbero creato una struttura federale. Belcredi era preoccupato che un accomodamento con gli interessi magiari avrebbe alienato le altre nazionalit\u00e0. Comunque, Francesco Giuseppe non fu in grado di ignorare il potere della nobilt\u00e0 magiara, ed essa non avrebbe accettato niente di meno che il dualismo tra s\u00e9 e le tradizionali \"\u00e9lite\" austriache.\nAlla fine, dopo il cosiddetto \"Ausgleich\" del febbraio 1867, l'Impero austriaco venne riformato nella dualista Austria-Ungheria. Anche se i piani cechi e polacchi per far s\u00ec che le loro parti della monarchia venissero incluse nella struttura federale fallirono, prese il via un lento ma stabile processo di liberalizzazione del dominio austriaco in Galizia. I rappresentanti dell'aristocrazia polacca e dell'intellighenzia si rivolsero all'imperatore chiedendo una maggior autonomia per la Galizia. Le loro domande non vennero accolte totalmente, ma nel corso degli anni successivi vennero fatte diverse significative concessioni verso l'istituzione dell'autonomia galiziana.\nDal 1873, la Galizia fu \"de facto\" una provincia autonoma dell'Austria-Ungheria con il polacco e a un livello molto inferiore l'ucraino, come lingue ufficiali. La germanizzazione era stata fermata e la censura sollevata. La Galizia fu soggetta alla parte austriaca della monarchia duale, ma la \"Camera dei deputati della Polonia\" galiziana e l'amministrazione provinciale ebbero privilegi e prerogative estese, in particolare nel campo di istruzione, cultura e affari interni.\nQuesti cambiamenti vennero supportati dai principali intellettuali polacchi. Nel 1869 un gruppo di giovani pubblicisti conservatori di Cracovia, tra cui J\u00f3zef Szujski, Stanis\u0142aw Tarnowski, Stanis\u0142aw Ko\u017amian e Ludwik Wodzicki, pubblic\u00f2 una serie di pamphlet satirici intitolati \"Teka Sta\u0144czyka\" (\"Il Portfolio di Sta\u0144czyk\"). Solo cinque anni dopo la tragica fine della rivolta di gennaio, i pamphlet ridicolizzavano l'idea delle rivolte nazionali armate e suggerivano un compromesso con i nemici della Polonia, in particolare l'Impero austro-ungarico, concentrazione sulla crescita economica, e accettazione delle concessioni politiche offerte da Vienna. Questo gruppo politico divenne noto come gli \"Stanczyk\" o \"Conservatori di Cracovia\". Assieme ai proprietari terrieri conservatori polacchi della Galizia Orientale e agli aristocratici chiamati \"podoliani\", ottennero un'ascendenza politica in Galizia che dur\u00f2 fino al 1914.\nQuesto trasferimento di potere da Vienna alla classe terriera polacca non fu ben accolto dai ruteni, che divennero pi\u00f9 nettamente divisi in russofili, che guardavano alla Russia per la salvezza, e ucraini, che sottolineavano le loro connessioni con la gente comune.\nSia Vienna che i polacchi videro il tradimento tra i russofili e una serie di processi politici alla fine li screditarono. Nel frattempo venne elaborato un accordo, nel 1890, tra i polacchi e i \"populisti\" ruteni, che vide l'ucrainizzazione del sistema scolastico nella Galizia Orientale e altre concessioni alla cultura ucraina. In seguito, il movimento nazionale ucraino si diffuse rapidamente tra i contadini ruteni e, nonostante ripetuti contrattempi, nei primi anni del XX secolo aveva quasi completamente rimpiazzato gli altri gruppi ruteni come principale rivale per il potere con i polacchi. Durante questo periodo, gli ucraini non abbandonarono mai le tradizionali richieste rutene di uguaglianza nazionale e per la spartizione della provincia in una met\u00e0 occidentale e polacca, e una orientale e ucraina.\nLa grande emigrazione economica.\nA partire dagli anni 1880, si ebbe un'emigrazione di massa dei contadini galiziani. L'emigrazione inizi\u00f2 con carattere stagionale verso la Germania (da poco unificata e dall'economia dinamica) e divenne in seguito transatlantica, caratterizzata da spostamenti su grande scala verso Stati Uniti, Brasile e Canada.\nCausata dalle condizioni economiche arretrate della Galizia, dove la povert\u00e0 rurale era diffusa (si veda il capitolo sull'economia pi\u00f9 sotto), l'emigrazione inizi\u00f2 nella parte occidentale, popolata da polacchi, per poi spostarsi verso est verso le parti ucraine. Polacchi, ucraini, ebrei e tedeschi, parteciparono tutti a questo spostamento di massa della popolazione rurale. I polacchi migrarono principalmente verso il New England e gli stati del Midwest degli Stati Uniti, ma anche in Brasile e altrove; gli ucraini migrarono verso Brasile, Canada e USA, con un flusso molto intenso dalla Podolia Meridionale verso il Canada Occidentale; e gli ebrei migrarono verso il Nuovo Mondo direttamente, o indirettamente attraverso altre parti dell'Austria-Ungheria. La stragrande maggioranza degli ucraini e dei polacchi che si recarono in Canada prima del 1914 provenivano dalla Galizia o dalla vicina provincia della Bucovina dell'impero austriaco. Nel 1847, 1849, 1855, 1865, 1876 e 1889, ebbero luogo carestie in Galizia che portarono alla morte di migliaia di persone, aumentando la sensazione che la vita in Galizia fosse senza speranza e ispirando le persone a partire alla ricerca di una vita migliore nel Nuovo Mondo. Come se non bastasse, all'esodo si aggiunsero le leggi sulle successioni in Galizia adottate nel 1868, le quali stabilivano che la terra doveva essere assegnata in maniera uguale e spartita tra i figli dei contadini: essendo il tasso di natalit\u00e0 nella regione assai elevato, si giunse ad una frammentazione enorme sia per i grandi che, a maggior ragione, per i piccoli agricoltori.\nIn totale, diverse centinaia di migliaia di persone furono coinvolte in questa \"grande emigrazione economica\", che crebbe stabilmente di intensit\u00e0 fino allo scoppio della prima guerra mondiale nel 1914. La guerra pose un arresto temporaneo all'emigrazione, che non raggiunse pi\u00f9 le proporzioni del passato. La fuga, in particolare quella verso il Brasile, la \"Febbre brasiliana\" come venne chiamata all'epoca, venne descritta nelle opere letterarie dell'epoca della poetessa polacca Maria Konopnicka, dello scrittore ucraino Ivan Franko, e di molti altri. Lo scrittore Osyp Oleskiv \u00e8 stato determinante nel reindirizzare la migrazione ucraina dal Brasile verso il Canada, sebbene il primo arrivo di un personaggio di spessore, quello di Ivan Pylypiv, fosse avvenuto alcuni anni prima.\nPer quanto riguardava le relazioni sociali, soprattutto tra contadini e proprietari terrieri, la zona risultava la pi\u00f9 arretrata della vecchia Confederazione polacco-lituana. La sorte dei contadini nelle regioni occupate dai prussiani dopo il 1795 miglior\u00f2 decisamente a rilento per via di vari provvedimenti legislativi, mentre nei distretti andati ai russi ci volle circa un secolo perch\u00e9 lo zar Alessandro II bandisse ufficialmente la servit\u00f9 della gleba nel 1870. Nella Galizia austriaca, invece, i servi della gleba vennero costretti attraverso pratiche intimidatorie a prestare servigi alla ricca classe mercantile e alla nobilt\u00e0 locale, una condizione di vessazione che dur\u00f2 imperterrita fino all'inizio del Novecento.\nNonostante quasi 750.000 persone emigrate attraverso l'Atlantico dal 1880 al 1914, la popolazione della Galizia crebbe del 45% tra il 1869 e il 1910.\nGrande Guerra e dissoluzione.\nDurante la prima guerra mondiale, la Galizia fu teatro di pesanti combattimenti tra le forze della Russia e gli Imperi centrali. I combattimenti iniziarono nel 1914 quando l'esercito russo avanz\u00f2 nella provincia austro-ungarica della Galizia e nella Prussia orientale tedesca. Il primo attacco effettuato in quest'ultima regione si tramut\u00f2 rapidamente in una disfatta dopo la battaglia di Tannenberg nell'agosto del 1914, mentre la seconda incursione ebbe invece successo. Sotto il comando dei generali Nikolai Ivanov e Aleksej Brusilov, i russi vinsero la battaglia di Galizia a settembre e diedero il via all'assedio di Przemy\u015bl, la fortezza immediatamente successiva sulla strada verso Cracovia. Alla fine del dicembre 1914, nonostante l'offensiva di Gorlice-Tarn\u00f3w di qualche mese prima, i russi controllavano ancora quasi tutta la Galizia: ad ogni modo, il fronte si stabilizz\u00f2 per poco tempo e gli attaccanti dovettero abbandonare la Galizia nella primavera e nell'estate del 1915 per via di un'offensiva combinata delle forze tedesche, austro-ungariche e turche.\nNel 1918, la Galizia occidentale divenne parte della restaurata Repubblica di Polonia, mentre la popolazione ucraina locale cerc\u00f2 di approfittare dell'instabile condizione dell'Europa centrale dopo il termine della Grande Guerra per sancire l'indipendenza della Galizia orientale come Repubblica Nazionale dell'Ucraina Occidentale. Su tali premesse, si scaten\u00f2 la guerra polacco-ucraina: dopo aver rivendicato i suoi vecchi territori e aver percepito la minaccia molto maggiore costituita dalla RSFS Russa, la Polonia prese le parti dell'amministrazione ucraina a Kiev, la Repubblica Popolare Ucraina, ai danni della Russia bolscevica. Durante la guerra polacco-sovietica prese forma, basandosi su fragili fondamenta, la Repubblica Socialista Sovietica di Galizia di breve durata a Ternopil'. Alla fine, l'intera provincia fu riacquisita dai polacchi e divisa in quattro voivodati, con capitali a Cracovia, Lviv (Lw\u00f3w), Ternopil (Tarnopol) e Stanyslaviv (Stanis\u0142aw\u00f3w)\nGli ucraini dell'antica Galizia orientale e della vicina provincia della Volinia costituivano circa il 15% della popolazione della Seconda Repubblica polacca, risultando pertanto la minoranza numericamente pi\u00f9 numerosa. L'annessione della Polonia della Galizia orientale, mai accettata come legittima dalla maggior parte degli ucraini, fu riconosciuta a livello internazionale nel 1923. Una simile scelta, senza considerare gli ulteriori problemi sorti a livello economico, contribu\u00ec ad acuire le tensioni tra il governo polacco e la popolazione ucraina, dando infine origine all'Organizzazione dei Nazionalisti Ucraini, un partito politico nazionalista fondato nel 1929 da esuli anticomunisti e anti-russi nella citt\u00e0 di Vienna.\nNella parte occidentale della Galizia, i lemchi russini costituirono la Repubblica di Lemko-Rusyn nel 1918, dimostrandosi favorevoli a un'unione con la Russia piuttosto che con l'Ucraina. Poich\u00e9 una simile strada risultava impraticabile per svariate ragioni, non ultima la distanza geografica dai territori controllati da Mosca, in seguito i lemchi tentarono di avviare contatti con i russini che risiedevano a sud dei Carpazi, nel tentativo di unirsi alla Cecoslovacchia: se cos\u00ec fosse stato, questi sarebbero diventati la terza comunit\u00e0 etnica per numero. Tale tentativo fu represso dal governo polacco nel 1920 e l'area fu incorporata alla Polonia, in quel momento gi\u00e0 sotto la lente della comunit\u00e0 internazionale per via della controversa formazione dello Stato della Lituania Centrale. I capi della repubblica di breve durata furono successivamente processati dal governo polacco, in seguito per\u00f2 assolti.\nSuddivisioni amministrative.\nIn tempi rapidi, i territori polacchi appena acquisiti che erano conosciuti a livello amministrativo come \"Kreise\" (Voivodato in Polonia) furono riorganizzati nel novembre 1773 in 59 \"Kreisdistriktes\" (distretti terrestri), mentre l'assetto precedente and\u00f2 abolito. Alcuni vecchi voivodati vennero incorporati del tutto, mentre la maggioranza di essi solo parzialmente. Tra questi apparivano i vecchi voivodati di Be\u0142z, della Rutenia Rossa, di Cracovia, Lublino, Sandomierz e della Podolia. Anche durante la guerra russo-turca nel 1769, il territorio nordoccidentale della Moldavia (ribattezzato Bucovina) risult\u00f2 occupato dall'Impero russo che lo cedette nel 1774 all'Impero austriaco.\nInsediamenti principali.\nIl Regno fu diviso in numerose contee (\"powiat\"), che nel 1914 si attestavano a circa 75. Oltre a Leopoli (\"Lw\u00f3w\" in polacco), capoluogo del Regno, Cracovia era considerata il secondo agglomerato urbano della sezione occidentale della Galizia e la seconda pi\u00f9 importante citt\u00e0 della regione.\nAltre entit\u00e0 amministrative.\nGalizia occidentale.\nLa Galizia occidentale fece parte del Regno dal 1795 al 1809, fino al 1803 come unit\u00e0 amministrativa separata.\nTerritorio della Bucovina.\nLa Bucovina fece parte del Regno dal 1775 al 1849 (dopo il 1849: Ducato di Bucovina).\nLibera Citt\u00e0 di Cracovia.\nLa Citt\u00e0 Libera di Cracovia era un condominio con la Prussia e la Russia dal 1815 al 1846, parte del Regno dal 1846.\nPolitica.\nOrdinamento dello Stato.\nDopo le spartizioni della Polonia la regione venne governata con la nomina di un governatore, poi vicer\u00e9. Durante il periodo di guerra l'incarico di vicer\u00e9 venne affiancato da un governatore militare. Nel 1861 venne istituita anche un'assemblea regionale, il Sejm delle Terre, che inizialmente venne collocato al teatro Skarbek sino al 1890 per mancanza di strutture adeguate.\nSegue una lista dei governatori.\nFunzionari civili\nGovernatori militari\nGovernatori\nGovernatori generali\nEsercito.\nIl Regno era diviso in tre principali distretti militari con centro a Cracovia, Leopoli e Przemy\u015bl. In ogni reggimento vi era una lingua reggimentale, parlata dalla maggior parte delle reclute e che anche gli ufficiali erano tenuti a conoscere. Una delle principali unit\u00e0 risultava la 1\u00aa armata, che riuniva, tra gli altri, il 1\u00ba Corpo di Cracovia, 5\u00b0 di Pressburg e il 10\u00b0 di Przemy\u015bl.\nUnit\u00e0 speciali (1914).\n8 degli 11 reggimenti di Lancieri si trovavano di stanza in Galizia.\nUn reggimento di dragoni\n10 reggimenti di fanteria:\nDue divisioni di artiglieria\nCinque battaglioni Feldj\u00e4ger (polizia militare)\nSimboli.\nFino al 1849, la Galizia e Lodomiria formavano un'unica provincia con la Bucovina e usavano una bandiera blu-rossa (composta da due strisce orizzontali: quella superiore era blu, quella inferiore era rossa).\nNel 1849 la Bucovina ottenne uno status indipendente da quello della Galizia-Lodomiria e mantenne la bandiera blu-rossa, mentre la Galizia ricevette un nuovo vessillo composto da tre strisce orizzontali blu, rosse e gialle. Quest'ultimo rimase in uso fino al 1890, quando la Galizia-Lodomiria ricevette un'ulteriore bandiera, stavolta composta da due strisce orizzontali rosse e bianche e ufficiale fino alla dissoluzione del Regno di Galizia-Lodomiria nel 1918: la sua descrizione \u00e8 riportata nell\"'Oesterreichisch-ungarische Wappenrolle\" di Str\u00f6hl (1898).\nSociet\u00e0.\nNel 1773, la Galizia contava circa 2,6 milioni di abitanti in 280 citt\u00e0 e mercati e circa 5.500 villaggi. C'erano quasi 19.000 famiglie nobili con 95.000 membri (circa il 3% della popolazione). I \"non liberi\" rappresentavano 1,86 milioni, oltre il 70% della popolazione. Un piccolo numero erano agricoltori a pieno titolo, ma il numero di gran lunga schiacciante (84%) vantava solo piccoli possedimenti o nessun acro.\nNessun paese della monarchia austriaca annoverava un mosaico etnico cos\u00ec variegato come quello della Galizia, se si pensa alla coesistenza di polacchi, ruteni, tedeschi, armeni, ebrei, ungheresi, rom, lipovani e altre minoranze ancora. I polacchi si concentravano principalmente nell'ovest, con i ruteni (ucraini) predominanti nella regione orientale.\nGli ebrei della Galizia erano emigrati nel Medioevo dalla Germania e per lo pi\u00f9 si esprimevano in yiddish come prima lingua. Chi parlava perlopi\u00f9 in tedesco era etichettato come \"sassone\" o \"svevo\", anche se la maggior parte dei membri di questi gruppi non proveniva n\u00e9 dalla Sassonia che dalla Svevia (l'inganno forse era determinato dai sassoni di Transilvania e dagli svevi del Danubio). Vi erano anche alcuni mennoniti che provenivano principalmente da Svizzera, i quali dialogavano in una variante del tedesco palatino. La distribuzione demografica comunque non seguiva l'andamento dei confini.\n\u00c8 tuttavia possibile fare una chiara distinzione nelle confessioni religiose: la maggioranza dei polacchi era cattolica latina, mentre i ruteni per lo pi\u00f9 greco-cattolici. Gli ebrei, che rappresentavano il terzo pi\u00f9 grande gruppo religioso, erano prevalentemente legati al culto tradizionale, che in seguito si svilupp\u00f2 nell'ebraismo ortodosso. La comunit\u00e0 ebraica aveva un forte senso di appartenenza e si faceva chiamare \"Galitzianer\" per distinguersi dalle altre comunit\u00e0 aschenazite dell'Europa orientale. La comunit\u00e0 semita della Galizia era soprattutto ortodossa o chassidica nel 1772 e molti consideravano le riforme inaugurate dall'imperatore Giuseppe II come volte a introdurre una coscrizione a scopo oppressivo, spingendo i \"Galitzianer\" a dividersi internamente tra chi era favorevole all'ondata di \"modernismo\" e chi non voleva assolutamente abbandonare la tradizione.\nL'aspettativa di vita media era di 27 anni per gli uomini e 28,5 anni per le donne, rispetto a 33 e 37 in Boemia, 39 e 41 in Francia e 40 e 42 in Inghilterra. Anche la qualit\u00e0 della vita era molto pi\u00f9 bassa poich\u00e9 la Galizia era la provincia pi\u00f9 povera dell'impero austriaco. Il consumo di carne annuale non superava i 10 kg pro capite, rispetto ai 24 dell'Ungheria e ai 33 della Germania: un simile numero si giustificava in virt\u00f9 del reddito medio molto pi\u00f9 basso. Nel 2014, il \"The Economist\" ha riferito: \"La povert\u00e0 in Galizia nel XIX secolo era cos\u00ec estrema da esser diventata proverbiale: la regione era chiamata Golicja e Glodomeria, un gioco di parole basato sul nome ufficiale (Galicja i Lodomeria) e \"goly\" (nudo) e \"glodny\" (affamato)\".\nNel 1888 la Galizia si estendeva su 78.550 km\u00b2 e aveva una popolazione di circa 6,4 milioni di persone, di cui 4,8 milioni di contadini (75% dell'intera popolazione). La densit\u00e0 di popolazione, di 81 persone per km\u00b2, una cifra superiore a quella della Francia (71 abitanti per km\u00b2) o della Germania. La popolazione sal\u00ec a 7,3 milioni nel 1900 e a 8 milioni nel 1910.\nEconomia.\nLa povert\u00e0 della Galizia costrinse l'Austria ad inviare fondi statali per tentare di migliorare le condizioni. Il suo livello di sviluppo era paragonabile o superiore a quello della Russia e dei Balcani, ma ben al di sotto dell'Europa occidentale.\nLa prima descrizione dettagliata della situazione economica della regione fu realizzata da Stanislaw Szczepanowski (1846-1900), un avvocato, economista e chimico polacco che nel 1873 pubblic\u00f2 la prima versione del suo rapporto intitolato \"N\u0119dza galicyjska w cyfrach\" (\"La povert\u00e0 galiziana in numeri\"). Sulla base della propria esperienza come lavoratore presso l'India Office, nonch\u00e9 del suo lavoro sullo sviluppo dell'industria petrolifera nella regione di G\u0142uch\u00f3w e dei dati ufficiali del censimento pubblicati dall'Austria-Ungheria, descrisse la Galizia come una delle regioni meno attrezzate d'Europa.\nLe statistiche indicano che le condizioni della Galizia e Lodomiria apparivano pi\u00f9 difficili a oriente. La media del reddito pro capite non superava i 53 fiorini del Reno (FR), rispetto ai 91 FR nel Regno del Congresso, 100 in Ungheria e ai pi\u00f9 di 450 FR in Inghilterra a quel tempo. Anche le tasse erano relativamente alte ed erano pari a 9 fiorini renani all'anno (circa il 17% del reddito annuo), rispetto al 5% in Prussia e al 10% in Inghilterra. Anche la percentuale di persone con reddito pi\u00f9 alto era molto pi\u00f9 bassa che in altre parti della monarchia e dell'Europa: la tassa sul lusso, pagata da persone il cui reddito annuo superava i 600 FR, era pagata da 8 persone ogni 1.000 abitanti, contro le 28 in Boemia e le 99 in Bassa Austria. Nonostante l'elevata tassazione, il debito nazionale del governo galiziano ha superato in ogni momento i 300 milioni di FR, ovvero circa 60 FR pro capite.\nFunzionale quale zona cuscinetto contro la Russia, fu solo all'inizio del XX secolo che inizi\u00f2 a svilupparsi l'industria pesante, rendendola pi\u00f9 competitiva rispetto alla Russia e ai Balcani. La produzione riguardava perlopi\u00f9 prodotti bellici. I maggiori investimenti statali nella regione furono le ferrovie e le fortezze a Przemy\u015bl, Cracovia e in altri insediamenti. Lo sviluppo industriale si leg\u00f2 principalmente all'industria petrolifera privata avviata da Ignacy \u0141ukasiewicz e alla miniera di sale di Wieliczka, operativa almeno dal Medioevo.\nIndustria.\nNel 1880, l'industria in Galizia si attestava a livelli infimi: nel 1857 la Galizia faceva contare 102.189 persone o il 2,2% della popolazione. Nel 1870 il numero era salito a 179.626, ovvero il 3,3% della popolazione.\nLa svolta decisiva per l'economia locale avvenne dopo la met\u00e0 dell'Ottocento, quando, vicino a Drohoby\u010d e Boryslav, si scoprirono significativi giacimenti di petrolio. Il primo tentativo europeo di trivellazioni petrolifere avvenne a B\u00f3brka nella Galizia occidentale nel 1854, ma solo nel 1867 fu perforato un pozzo a Kleczany, nella Galizia occidentale, utilizzando il vapore a circa 200 metri. Il 31 dicembre 1872, apr\u00ec i battenti una linea ferroviaria che collegava Borys\u0142aw (Boryslav) alla vicina Drohobycz (Drohoby\u010d). L'americano John Simon Bergheim e il canadese William Henry McGarvey arrivarono in Galizia nel 1882. Nel 1883, la loro societ\u00e0, MacGarvey e Bergheim, scav\u00f2 fori da 700 a 1.000 metri e trov\u00f2 grandi giacimenti petroliferi. Nel 1885, ribattezzarono la loro impresa in \"Compagnia petrolifera della Galizia-Carpazia\" (), con sede a Vienna, con McGarvey come amministratore capo e Bergheim come ingegnere sul campo, e costruirono un'enorme raffineria a Maryampole, vicino a Gorlice, nell'angolo sud-est della Galizia. Considerata la pi\u00f9 grande ed efficiente impresa dell'Austria-Ungheria, Maryampole fu costruita in sei mesi e impiegava 1000 uomini. In seguito, investitori provenienti da Gran Bretagna, Belgio e Germania fondarono societ\u00e0 concorrenti per avventurarsi anch'essi nel ricavo di petrolio e gas naturale in Galizia. Questo afflusso di capitali caus\u00f2 la riduzione del numero di imprese petrolifere da 900 a 484 nel 1884, poi a 285 aziende con 3.700 lavoratori nel 1890. Tuttavia, il numero di raffinerie di petrolio sal\u00ec da 31 nel 1880 a 54 nel 1904: in quest'ultimo anno, a Borys\u0142aw si contavano trenta pozzi di oltre 1.000 metri. La produzione aument\u00f2 del 50% tra 1905 e 1906 e poi triplic\u00f2 nel quadriennio successivo grazie alla scoperta di nuovi punti di estrazione. Nel 1909, si raggiunse il picco a 2.076.000 tonnellate, pari al 4% della produzione mondiale. L'area spesso chiamata la \"Baku polacca\", che comprendeva i giacimenti petroliferi di Borys\u0142aw e della vicina Tustanowice, rappresentava oltre il 90% della produzione petrolifera nazionale dell'Impero austro-ungarico. Da 500 residenti nel 1860, Borys\u0142aw crebbe fin\u00f2 a farne registrare 12.000 nel 1898. Nel 1909, la compagnia Polmin, con sede a Leopoli, nacque allo scopo di procedere all'estrazione e alla distribuzione di gas naturale. All'inizio del secolo, la Galizia era al quarto posto nel mondo come produttore di petrolio. Al significativo aumento della produzione di greggio segu\u00ec comunque un crollo dei prezzi e, pi\u00f9 avanti, i conflitti balcanici aggravarono la situazione.\nLa Galizia costitu\u00ec l'unica grande fonte nazionale di combustibile fossile delle Potenze centrali durante la Grande Guerra.\nLascito.\nNel 2014, lo storico polacco Jacek Purchla ha affermato che c'erano due vie di giudizio sulla Galizia austriaca, una delle quali rievocava la terra quale sinonimo di idilliaco multiculturalismo e amenit\u00e0, di un tempo pi\u00f9 semplice e migliore rispetto al presente. Il secondo approccio si rifarebbe invece alla visione austriaca della Galizia, che vedeva la regione come una \"Halb-Asien\" (\"mezza Asia\") poich\u00e9 i funzionari viennesi l'avevano sempre considerata \"un luogo barbaro, abitato da strane persone dalla discutibile igiene personale\". La Galizia fu sempre etichettata alla stregua di una colonia bisognosa di essere \"civilizzata\" e, di conseguenza, mai rientrante nell'Austria propriamente detta. Sia la comunit\u00e0 polacca che quella ucraina della Galizia consideravano la provincia come un loro \"Piemonte\", dove si discussero i piani volti a ripristinare o creare uno Stato polacco o ucraino indipendente, rendendo la memoria della Galizia sotto il dominio austriaco una parte centrale delle memorie nazionali polacche e ucraine. Nel 2014, Purchla ha inoltre asserito: \"L'ultima prova del significato politico dell'eredit\u00e0 galiziana \u00e8 stato il contributo delle sue parti ucraine al successo della [rivoluzione] di Maidan quest'anno e l'anno scorso\". A partire dalla fine del XIX secolo, circa 2 milioni di ebrei galiziani emigrarono negli Stati Uniti: tra i discendenti dei \"Galitzianer\" negli USA, pare che il ricordo della Galizia come paradiso perduto o come provincia arretrata da cui fuggire si sia mantenuto vivo. \"The Economist\" ha cos\u00ec efficacemente riassunto l'eredit\u00e0 della regione: \"In Europa, la Galizia costituisce un elemento centrale dell'identit\u00e0 nazionale dei polacchi e della ricerca di un'identit\u00e0 europea da parte degli ucraini\"."}
{"id": "612063", "revid": "79547", "url": "https://it.wikipedia.org/wiki?curid=612063", "title": "Teorema degli zeri per le funzioni continue", "text": ""}
{"id": "612070", "revid": "6392", "url": "https://it.wikipedia.org/wiki?curid=612070", "title": "Periodo di dimezzamento", "text": ""}
{"id": "612071", "revid": "235890", "url": "https://it.wikipedia.org/wiki?curid=612071", "title": "Dipolo equivalente", "text": ""}
{"id": "612072", "revid": "306856", "url": "https://it.wikipedia.org/wiki?curid=612072", "title": "Paolo Valente", "text": "Biografia.\nDetto anche \u201cBill\u201d, \u00e8 nato a Merano dove vive e lavora. Dai primi anni novanta si dedica allo studio della particolare realt\u00e0 plurilingue e multiculturale rappresentata dall'Alto Adige. \u00c8 autore di numerosi volumi sulla storia di questa terra di confine, tra questi \"Fedelt\u00e0 e coraggio\", dedicato a Josef Mayr-Nusser.\nIl rapporto tra le culture, il senso del confine, le contraddizioni dell'identit\u00e0, sono temi che influenzano anche la sua attivit\u00e0 letteraria. Valente ha dedicato diversi racconti (tra cui una raccolta di \"Leggende meranesi\") alla sua terra vista come metafora di un mondo nel quale ricercare perennemente l'incontro con l'altro (cfr. \"La citt\u00e0 sul confine\"). Ha approfondito il tema del dialogo tra lingue, culture e tradizioni religiose (cfr. \"Al pozzo di Giacobbe\").\nDalle stesse motivazioni nasce il suo interesse per l'Africa ed il mondo. Tra i suoi lavori due raccolte di favole del Benin (Africa occidentale), due di racconti ispirati alle tradizioni dell'Ecuador e del Per\u00f9.\nNel 2014 Valente \u00e8 nominato direttore \u201cin solidum\u201d della Caritas diocesana della Diocesi di Bolzano-Bressanone, assumendone nel 2017 la direzione unica, su decisione del vescovo Ivo Muser, e nel 2018 il ruolo di delegato Caritas della regione ecclesiastica Triveneto (Nordest) (Trentino Alto Adige, Veneto, Friuli Venezia Giulia).\nAccusato di \u00abgestione autoritaria dell'ente caritatevole\u00bb, il 18 febbraio del 2022 viene sollevato dal vescovo Ivo Muser dal suo ruolo di direttore della Caritas altoatesina, ruolo assegnato ad interim a Franz Kripp che sar\u00e0 anche a capo della fondazione Odar."}
{"id": "612076", "revid": "128334", "url": "https://it.wikipedia.org/wiki?curid=612076", "title": "Tomba di Antenore", "text": "La cosiddetta tomba di Antenore \u00e8 un'edicola medievale che, secondo la leggenda, dovrebbe contenere le spoglie del mitico fondatore di Padova. Il monumento \u00e8 posto oggi in Piazza Antenore, a Padova, davanti all'edificio della prefettura.\nStoria.\nNel 1274, durante la costruzione di un ospizio per trovatelli in Via San Biagio, fu rinvenuta un'arca funeraria con due bare in cipresso e piombo, contenenti dei resti umani con una spada e due vasi di monete d'oro. Il giudice Lovato Lovati, poeta e studioso preumanista, chiamato a dare la sua opinione sull'identit\u00e0 del guerriero, attribu\u00ec i resti al principe troiano Antenore al quale, secondo Tito Livio, si deve la fondazione di Padova. I notabili della citt\u00e0, alla ricerca di una legittimazione mitologica che avrebbe giovato allo sviluppo cittadino, decisero di avallare la tesi. \nNel 1283 pertanto fu decisa la costruzione di un monumento per contenere l'arca, e a Lovati venne concesso il privilegio di far incidere due sue quartine in latino sui lati della stessa. Il monumento, un'edicola cuspidata costruita in pietra e laterizi, fu posto a ridosso della facciata di San Lorenzo, chiesa di epoca medievale oggi non pi\u00f9 esistente, che ha dato il nome al ponte di epoca romana che attraversava il Naviglio interno oggi interrato (un'arcata del ponte \u00e8 ancora oggi visibile nel sottopassaggio pedonale che attraversa la Riviera Tito Livio). \nCon la soppressione dei monasteri, la chiesa fu sconsacrata nel 1808, e nel 1937 fu demolita assieme ai fabbricati circostanti, per dare vita alla piazza XI Maggio (oggi appunto Piazza Antenore), che doveva ospitare il palazzo della nuova sede prefettizia voluta dal governo fascista.\nLa tomba di Antenore rimase cos\u00ec al centro della piazza e, successivamente, nel 1942 le venne affiancata la tomba del Lovati, che originariamente si trovava sul lato opposto rispetto all'entrata della chiesa (sar\u00e0 ricollocata nella posizione originaria).\nNel 1985 l'arca \u00e8 stata aperta e i resti ritrovati sono stati sottoposti ad analisi scientifiche che ne hanno dimostrato l'appartenenza a un guerriero ungaro, morto durante le invasioni del IX secolo. Altri studiosi ritengono invece che il manufatto risalga a un'epoca precedente (II-III secolo dopo Cristo).\nUna notizia recente.\nNella cripta di San Lorenzo nel 1796 fu sepolto Girolamo Ortis, studente di medicina in Padova, che pochi mesi prima della laurea, non si seppe il perch\u00e9, si tolse la vita nella sua stanza al Collegio Pratense, di fianco al Santo. Era il 29 marzo. Ugo Foscolo, che di certo era al corrente dell'accaduto, fu a Padova nell'estate successiva e non \u00e8 da pensare che non ne abbia visitata la tomba, dato che egli fu di certo all'archivio del vicino B\u00f2 a documentarsi su Girolamo. Girolamo Ortis, che nelle \"Ultime lettere\" del Foscolo diverr\u00e0 Jacopo Ortis, \u00e8 dunque sepolto sotto la Tomba di Antenore, nel cuore di Padova."}
{"id": "612077", "revid": "1305772", "url": "https://it.wikipedia.org/wiki?curid=612077", "title": "The Final Countdown", "text": ""}
{"id": "612078", "revid": "188116", "url": "https://it.wikipedia.org/wiki?curid=612078", "title": "Asl", "text": ""}
{"id": "612082", "revid": "767487", "url": "https://it.wikipedia.org/wiki?curid=612082", "title": "Berserker", "text": ""}
{"id": "612090", "revid": "1020549", "url": "https://it.wikipedia.org/wiki?curid=612090", "title": "Jimmy (rete televisiva)", "text": "Jimmy (noto precedentemente come Canal Jimmy) \u00e8 stato un canale televisivo italiano prodotto da Digicast e RCS.\nProvocatoria e dissacrante, la programmazione del canale era basata sulla sperimentazione e il politicamente scorretto, con un umorismo provocatorio, tra serie televisive e film cult oltre a musica e documentari.\nStoria.\nCanal Jimmy ha le sue origini dall'omonimo canale francese via cavo lanciato il 29 novembre 1990. \nIn Italia, il canale viene trasmesso dal 15 novembre 1997 nell'allora bouquet satellitare di TELE+ con cinque ore (in seguito otto) di programmazione a partire dalle 20:00. Tra le prime serie programmate dal canale erano presenti \"The New Statesman\", \"Spicy City\", \"Cop Rock\" e \"Sessions\". Canal Jimmy deve il suo nome da James Dean e Jimi Hendrix. In quegli anni, la produzione originale \"Destinazione Serie\" informava e approfondiva sui serial televisivi.\nSempre sotto la direzione di Giusto Toni, nel 2001, Canal Jimmy viene rinnovato e adattato al gusto televisivo dell'audience Italiana, pur mantenendo il suo stile e la personalit\u00e0, ma espandendo la sua programmazione diventando il primo canale a trattare tematiche gay, lesbo, bisex e trans, hentai e altri.\nIl 31 luglio 2003, il canale viene rinominato semplicemente come Jimmy e comincia le sue trasmissioni su Sky.\nDal novembre 2006, alla gestione Digicast si affianca quella di RCS, apportando cambiamenti ai palinsesti del canale. Nel 2008, Jimmy \u00e8 stato acquistato completamente da Rizzoli, trasmettendo per lo pi\u00f9 repliche. Il 1\u00ba gennaio 2011 il canale ha cessato definitivamente le trasmissioni. Jimmy rimase attivo in Francia fino al 26 giugno 2015.\nLo speaker ufficiale di Jimmy \u00e8 stato il doppiatore Roberto Pedicini, dal 2003 al 2011.\nIl Direttore dei Programmi dal 15 Novembre 1997 fino al 31 Ottobre 2007 \u00e8 stato Giusto Toni, poi fino alla sua chiusura \u00e8 stato diretto da Antonella Attenni.\nProgrammazione.\nNel palinsesto di Jimmy si potevano trovare telefilm, cult del passato ma anche prodotti inediti, e programmi dedicati alla musica.\nSono molte le serie di culto ad aver debuttato su Canal Jimmy prima di arrivare sulla free, tra cui \"Californication\" e \"The Sleep of Reason\"."}
{"id": "612096", "revid": "599013", "url": "https://it.wikipedia.org/wiki?curid=612096", "title": "Stefano Attruia", "text": "Carriera.\nDa madre triestina ma originaria di Scafati e padre camerunese, \u00e8 cresciuto nelle giovanili della Don Bosco Trieste.\nPlaymaker di buona agilit\u00e0 e furbizia, ha giocato, girovagando un po' ovunque, con la Viola Reggio Calabria, Virtus Roma, Libertas Pallacanestro Livorno, Pallacanestro Forl\u00ec, AEK Atene BC, Fortitudo Bologna, Scavolini Pesaro, Olimpia Milano, Roseto Basket, Real Madrid, Virtus Bologna, Pallacanestro Reggiana.\nNella stagione 2005-06 \u00e8 arrivato a met\u00e0 campionato all'Everlast Firenze in \"Serie B d'Eccellenza\".\nHa collezionato alcune presenze, agli inizi degli anni novanta, nella nazionale italiana di pallacanestro."}
{"id": "612097", "revid": "729019", "url": "https://it.wikipedia.org/wiki?curid=612097", "title": "Mk VIII Cromwell", "text": "Il Tank, Cruiser, Mk VIII, Cromwell (A27M), cos\u00ec chiamato in onore di Oliver Cromwell, era un carro armato incrociatore britannico della seconda guerra mondiale. Fu il primo carro dell'arsenale britannico a fruire di un motore a doppia alimentazione, di elevata velocit\u00e0 e di ragionevole corazzatura. Pi\u00f9 avanti nel conflitto, fu il pi\u00f9 diffuso carro progettato dalla Gran Bretagna a operare, rimpiazzando il carro Sherman in alcune unit\u00e0. La sua progettazione serv\u00ec come punto di partenza per il successivo Comet.\nStoria.\nIl Cromwell fu il prodotto del nuovo sviluppo dei carri da combattimento britannici e fu progettato per rimpiazzare il Mk VI Crusader che era diventato rapidamente obsoleto. Alla fine del 1940, lo Stato maggiore emise le specifiche per il nuovo carro e i progetti gli furono sottoposti ai primi del 1941.\nA causa della tipica frettolosit\u00e0 e della mancanza di componenti, il primo di questi carri armati ad essere approvato, il Mk VII Cavalier, aveva troppi problemi per poter essere considerato idoneo al combattimento attivo. Uno dei problemi chiave fu il suo motore Liberty L-12 prodotto dalla Nuffield Organisation che, semplicemente, non era idoneo allo scopo.\nUn nuovo motore, basato sul potente Merlin usato in aerei quali il Supermarine Spitfire, fu ridisegnato e chiamato Meteor. La Rolls-Royce, costruttrice del Merlin, era gi\u00e0 appieno impegnata nella produzione e non era in grado di operare sinergie tali per produrre il Meteor, e la costruzione fu quindi passata alla Rover Car Company. Un progetto per un carro modificato, l'A27 Mk VIII, fu allora sfruttato per avvantaggiarsi della nuova potenza resasi disponibile, circa 600\u00a0hp (447\u00a0kW), il doppio della potenza di cui usufruiva il Liberty.\nPer il Meteor la Rover ebbe bisogno di parecchio tempo per allestire le linee di produzione, cosicch\u00e9 i primi A27 furono equipaggiati con l'antiquato motore Liberty. Essi divennero noti come A27L Centaur. Fu solo pochi mesi pi\u00f9 tardi, nel gennaio 1943 che un numero sufficiente di motori Meteor fu disponibile e che l'A27M Cromwell entr\u00f2 in produzione.\nIl Cromwell dovette subire ancora altre revisioni prima di entrare in servizio, la pi\u00f9 rilevante delle quali attenne al potenziamento del suo pezzo da 6 libbre che lasci\u00f2 il posto all'Ordnance QF 75 mm (ROQF 75\u00a0mm), un adattamento del 6 libbre che poteva usare il munizionamento statunitense per l'M3 75\u00a0mm, e non fu prima del giugno 1944 che si pot\u00e9 vedere il Cromwell entrare in azione durante l'Operazione Overlord, cio\u00e8 l'invasione alleata della Normandia. Esso aveva una ricettivit\u00e0 mista per gli equipaggi. Era pi\u00f9 veloce ed aveva un profilo pi\u00f9 basso del carro statunitense Sherman. Tuttavia, mentre lo spessore della sua corazzatura era uguale a quello dello Sherman, il Cromwell aveva una corazzatura meno inclinata, perci\u00f2 meno efficiente di quella del carro americano. Il cannone da 75\u00a0mm, per quanto in condizione di sparare un efficace proiettile HE, non era in grado di penetrare corazzature allo stesso modo del 6 libbre o il 17 libbre che equipaggiava la variante dello Sherman chiamata \"Firefly\". Il Centaur fu per lo pi\u00f9 usato per l'addestramento e solo quelli equipaggiati da specialisti furono usati in azione. La versione da appoggio ravvicinato del Centaur fu in servizio come parte del Gruppo Corazzato d'Appoggio della Royal Marines nel D-Day e un certo numero fu impiegato come base per veicoli del genio.\nLo Sherman rimase il pi\u00f9 diffuso carro in servizio nel British Army e nelle unit\u00e0 corazzate del Commonwealth. I Cromwell furono impiegati con l'equipaggio completo solo in una Divisione, la 7\u00aa divisione corazzata \"Topi del Deserto\". Il Cromwell fu anche usato come carro leggero nei battaglioni d'esplorazione delle Divisioni corazzate britanniche a causa della sua grande velocit\u00e0. Il Cromwell fu poi sostituito in piccoli numeri dal Comet. Sebbene il Comet fosse simile al Cromwell e ne condividesse alcune componenti, esso fu il miglior carro armato equipaggiato con un pezzo da 77\u00a0mm gun (un adattamento del cannone QF da 17 libbre).\nNel dopoguerra il Cromwell rimase in servizio e fu usato dalla Finlandia.\nPrestazioni.\nIl Cromwell fu uno fra i carri pi\u00f9 veloci in servizio nella seconda guerra mondiale, con una velocit\u00e0 massima di 64\u00a0km/h. Sfortunatamente questa velocit\u00e0 metteva a dura prova le sospensioni Christie, quindi il motore venne limitato per erogare al massimo una velocit\u00e0 di 51\u00a0km/h, che, pur essendo elevata, era superata da quella dello statunitense M24. Grazie alle sue sospensioni Christie, il Cromwell era assai agile sui campi di battaglia. Il pezzo principale da 75\u00a0mm sparava le stesse munizioni del 75\u00a0mm statunitense, pertanto aveva pi\u00f9 o meno le stesse capacit\u00e0 distruttive e di penetrazione nelle corazze del carro M4 Sherman (che era equipaggiato con un cannone simile). La protezione del Cromwell variava da uno spessore di corazza di 8\u00a0mm a 76\u00a0mm, successivamente lo spessore massimo fu portato a 102\u00a0mm applicando per saldatura piastre di corazzatura addizionali. Questo valore di corazzatura era confrontabile con quello dello Sherman (76\u00a0mm), sebbene non fosse inclinato come quello della piastra frontale dello Sherman. Gli equipaggi dei Cromwell nell'Europa Nord Occidentale (non risulta un impiego del Cromwell sul fronte italiano) apprezzarono il Cromwell per la maggiore velocit\u00e0, manovrabilit\u00e0 ed affidabilit\u00e0 per prendere di fianco i carri tedeschi, generalmente pi\u00f9 pesanti e pi\u00f9 impacciati. Nonostante questi pregi il Cromwell non rappresentava un grave ostacolo per i migliori carri tedeschi, quindi la progettazione di carri in Gran Bretagna fu costretta a fare un passo avanti, con la progettazione del carro Comet, prima di arrivare al loro carro migliore (che, tuttavia, entr\u00f2 in servizio solo dopo la fine della guerra), cio\u00e8 il Centurion."}
{"id": "612106", "revid": "1893", "url": "https://it.wikipedia.org/wiki?curid=612106", "title": "Serie infinita", "text": ""}
{"id": "612108", "revid": "93685", "url": "https://it.wikipedia.org/wiki?curid=612108", "title": "Genere epico", "text": ""}
{"id": "612111", "revid": "1259603", "url": "https://it.wikipedia.org/wiki?curid=612111", "title": "Antropizzazione", "text": "Lantropizzazione (dal greco \"\u00e0nthr\u014dpos\" uomo) in geografia ed ecologia \u00e8 l'insieme degli interventi di trasformazione dell'ambiente naturale da parte dell'uomo. Sebbene tali interventi siano attuati allo scopo di adattare l'ambiente alle proprie esigenze e migliorare la qualit\u00e0 della vita, non \u00e8 detto che abbiano un impatto positivo sull'ambiente; anzi, al contrario, spesso hanno un impatto negativo, danneggiando in maniera irreversibile il naturale equilibrio degli ecosistemi.\nStoria.\nL'antropizzazione, in quanto associata alla presenza dell'uomo, comparve gi\u00e0 nel Pleistocene (ad esempio attraverso le pratiche della caccia e dell'agricoltura). Tuttavia tale fenomeno ha una portata molto pi\u00f9 ampia nel mondo moderno rispetto al passato, a causa dell'utilizzo di tecnologie che cercano di adattare l'ambiente alle esigenze umane, spesso con effetti indesiderati. Ad esempio, l'utilizzo sconsiderato di impianti per la produzione di energia o l'estrazione di materiali determina l'emissione in atmosfera, nel suolo e negli oceani di sostanze dannose per salute dell'uomo e di altri organismi viventi, con un conseguente sconvolgimento dell'equilibrio degli ecosistemi, fino anche all'insorgere anche di cambiamenti climatici a livello locale e globale (tra cui l'aumento dell'effetto serra).\nLe grandi civilt\u00e0.\nL'antropizzazione ha inizio con la comparsa dell'uomo sulla Terra. Presumibilmente gli australopitechi si cibavano di erbe, radici e resti di animali. Con l'evoluzione, l'uomo inizi\u00f2 a costruire utensili, a lavorare le pietre e a usare il fuoco. L'introduzione dell'agricoltura determin\u00f2 l'inizio di modifiche all'ambiente, ovvero processi di antropizzazione, pi\u00f9 marcate. Da cacciatore nomade, l'uomo si trasform\u00f2 in agricoltore stanziale. Cos\u00ec cominci\u00f2 a costruire le prime capanne, a dissodare il terreno, a seminare e a piantare alberi da frutto.\nLe prime grandi civilt\u00e0 tuttavia, malgrado alcune opere imponenti, come le piramidi o il controllo del corso del Nilo in Egitto, la capitale terrazzata con grandi giardini pensili a Babilonia e le bellissime citt\u00e0-stato in Grecia non provocarono grandi mutamenti ambientali.\nL'impero romano.\nCon Roma nacque per la prima volta in Europa il fenomeno dell'urbanesimo. La citt\u00e0 raggiunse, al tempo dell'impero, il milione di abitanti.\nI patrizi vivevano in ville a un piano solo, che s'inserivano dolcemente nella natura, avevano ampi spazi aperti e numerose stanze. Per i plebei, invece, si edificarono costruzioni su diversi piani, che raggiunsero anche i 20 metri di altezza, suddivise in piccoli appartamenti. Questi quartieri furono dei veri e propri alveari, con scarse condizioni igieniche che favorirono il proliferare di infezioni e malattie.\nIl modello romano influenz\u00f2 notevolmente l'ambiente, infatti venne intensificata l'agricoltura, vennero curate le comunicazioni con la costruzione di strade, ponti e acquedotti, gettando le basi di quella che sar\u00e0 la gestione e la modificazione dell'ambiente in senso moderno.\nUn esempio di inserimento ambientale equilibrato dell'epoca furono le ville dei nobili romani che sfruttavano le caratteristiche dei luoghi.\nIl medioevo.\nNel medioevo lo spopolamento e la dispersione della popolazione sul territorio ridusse il fenomeno urbano. Roma ridusse drasticamente il numero dei suoi abitanti. Le opere umane cercarono di sfruttare il territorio soprattutto a scopo difensivo; ecco quindi il Castello, la Pieve, il Convento e il Borgo. Attorno a essi l'agricoltura, in un nuovo equilibrio. Un esempio di questo \"habitat\" lo possiamo ancor oggi vedere nelle vicinanze di Siena all'Abbazia di San Galgano e al suo inalterato ambiente circostante.\nL'umanesimo.\nL'Umanesimo port\u00f2 una ripresa dello sviluppo urbano, seguendo i valori classici della filosofia rinascimentale, che progettarono citt\u00e0 e ambienti ideali, che per la loro armonia non possono incidere negativamente nell'assetto ambientale.\nNel territorio si consolid\u00f2 un'attivit\u00e0 agricola integrata e organica alla natura. Questo deriv\u00f2 dalla rinascita della villa, che, come archetipo, aveva la villa romana.\nL'ambiente architettonico e rurale che nell'insieme crearono queste ville, fu di grande armonia.\nSolo negli ultimi secoli l'incremento demografico ha creato un impatto maggiore sull'ambiente naturale.\nRivoluzione industriale.\nLa rivoluzione industriale, avvenuta tra la fine del XVIII e gli inizi del XIX secolo, ha portato al passaggio da un'economia agricolo-artigianale a un'economia industriale. Tale passaggio si afferm\u00f2 gradualmente in tempi successivi e con differenti modalit\u00e0, anche nel continente europeo, avviando quella trasformazione dell'organizzazione sociale, dei sistemi politici, dei modelli culturali e degli stessi comportamenti individuali che caratterizza ancora oggi le aree sviluppate del mondo contemporaneo e che esercita un profondo condizionamento anche su quelle arretrate.\nL'industrializzazione prese piede specialmente nell'Inghilterra. Il combustibile adoperato negli altiforni era costituito dal carbone di legna, una risorsa in via di esaurimento. I tentativi che erano stati compiuti di sostituire al carbone di legna coke prodotto dalla distillazione del carbone fossile, si erano scontrati con difficolt\u00e0 legate alle qualit\u00e0 del minerale di carbone, caratterizzato da una combustione lenta e incompleta. Non \u00e8 difficile immaginare quanto gravi siano state le ripercussioni dell'industrializzazione sull'ambiente dei territori coinvolti.\nAntropizzazione del suolo.\nLe attivit\u00e0 di antropizzazione del suolo includono:\nAgricoltura.\nGli effetti negativi dell'agricoltura includono:\nL'ambiente costruito.\nPer \"ambiente costruito\" s'intende l'insieme delle realizzazioni umane che trasformano l'ambiente naturale, rimodellandolo secondo le esigenze umane (antroposfera).\nTali trasformazioni comprendono non solo le vere e proprie costruzioni (architettura, ambiente abitativo ecc.), ma anche le lavorazioni agricole, forestali ecc. Ambienti costruiti, sono gli agglomerati edilizi e di infrastrutture, urbani e non, le aree rurali e anche le zone allo stato naturale attraversate da attrezzature di collegamento come autostrade o ferrovie. L'ambiente costruito \u00e8 quindi la fusione dell'elemento naturale con l'intervento umano. Il grado di integrazione dell'opera umana con l'ambiente naturale \u00e8 oggetto di dibattito in varie sedi e l'urbanistica e la pianificazione territoriale sono gli strumenti tecnici per realizzare gli interventi.\nLe attivit\u00e0 di costruzione sul suolo determinano molti effetti negativi sull'ambiente, tra cui:\nL'analisi delle risorse \u00e8 un aspetto prioritario. Interessante, a tal proposito \u00e8 la famosa casa sulla cascata (\"Fallingwater\") di Frank Lloyd Wright, uno dei maestri del Movimento Moderno e ideatore del concetto di architettura organica. Nonostante la sua dirompenza, l'abitazione si integra \"organicamente\" con il suo intorno: il bosco e la cascata. \u00c8 quel \"nuovo sistema in armonia\" che Wright riesce a costruire ed a cui ogni progettazione dell'ambiente costruito dovrebbe tendere.\nUna nuova sensibilit\u00e0 ambientale, unita alla necessit\u00e0 di salvaguardare l'ambiente naturale, ha portato al progetto CasaClima, entrato in vigore nel 2005 in provincia di Bolzano.\nIndustria.\nGli effetti negativi dell'attivit\u00e0 industriale per l'ambiente includono:\nIn particolare, nel caso delle industrie minerarie:\nTrasporti.\nLe attivit\u00e0 di antropizzazione legate ai trasporti portano i seguenti effetti negativi:\nAntropizzazione delle acque.\nL'acqua pu\u00f2 raggiungere il mare non solo attraverso i fiumi ma anche passando dal suolo, dopo essersi infiltrata e aver raggiunto una falda acquifera.\nQuindi, \u00e8 facilmente intuibile che l'acqua si pu\u00f2 inquinare non solo tramite i fiumi ma anche con i prodotti inquinanti del suolo.\nUn'importante causa dell'inquinamento delle acque e in particolare delle acque dolci sono gli scarichi di materiale organico. In ordine di priorit\u00e0, le principali fonti sono:\nAutodepurazione.\nNelle acque sono presenti dei microrganismi in grado di nutrirsi di composti organici, provenienti da organismi morti, liquami, e di trasformarli in minerali non inquinanti. Le sostanze che riescono a sottoporsi a questo processo vengono dette biodegradabili. Ma, al giorno d'oggi, l'aumento dell'inquinamento ha fatto s\u00ec che, le sostanze biologiche siano presenti in quantit\u00e0 molto maggiori rispetto alla naturale capacit\u00e0 di autodepurazione delle acque. Inoltre bisogna anche tener presente che vengono riversate anche sostanze non biodegradabili, sulle quali l'autodepurazione non ha alcun effetto, lasciando le acque dolci inquinate.\nEutrofizzazione.\nLa presenza di fosfati nelle acque dei mari e dei laghi fa aumentare le alghe che, una volta morte, producono la morte per asfissia degli altri organismi, in quanto i batteri decompositori consumano tutto l'ossigeno presente nell'acqua. La tossicit\u00e0 intrinseca dei fitofarmaci pu\u00f2 essere dannosa per gli acquiferi e la qualit\u00e0 dell'acqua potabile e del cibo stesso. Tale problema trova una soluzione mediante la coltivazione biologica che ha per\u00f2 la pecca di avere raccolti scarsi e prezzi elevati. Ultimamente la situazione sembra migliorata per la diffusione di impianti di depurazione nelle zone industriali, per l'uso di detersivi biodegradabili e per il controllo dei rifiuti agro-zootecnici.\nRifiuti tossici industriali.\nIl processo tecnologico delle industrie necessita inoltre di grandi quantit\u00e0 di acqua, che una volta usata viene incanalata verso i fiumi ed i mari, ma quest'acqua \u00e8 cos\u00ec inquinata da minacciare gli organismi viventi che ne vengono a contatto. I principali rifiuti tossici delle industrie chimiche possono essere:\nTutte queste sostanze si accumulano via via nel ciclo dell'acqua con pericolose conseguenze. Basti pensare che in Giappone molte persone furono avvelenate dai pesci che erano il loro basilare nutrimento. I pesci erano stati avvelenati mediante le tonnellate di mercurio riversate nel mare. Conseguenza di ci\u00f2 fu la nascita di bambini con gravi problemi al sistema nervoso centrale.\nInquinamento da petrolio.\nLa maggior parte dei mari del mondo \u00e8 inquinata da petrolio. Il Mediterraneo \u00e8 il mare a pi\u00f9 alto livello di inquinamento da petrolio perch\u00e9, essendo un mare chiuso, le acque si rinnovano lentamente. Il petrolio pu\u00f2 diventare un pericolo per l'ambiente durante le fasi del ciclo produttivo: estrazione, trasporto, lavorazione. Se da una parte la fuoriuscita di petrolio \u00e8 un evento raro e l'episodio pi\u00f9 grave risale al 1990, in Europa, quando alcuni pozzi del mare del Nord hanno versato petrolio in mare per ben due giorni, dall'altra il versamento in mare da parte delle navi+ petroliere \u00e8 un evento pi\u00f9 comune.\nAttualmente alcune petroliere vengono lavate con l'acqua di mare, riversandone milioni di tonnellate di nafta.\nMa altra causa di ci\u00f2 \u00e8 dovuto agli scarichi che troviamo nei porti, nei punti di carico e scarico e nei cantieri di demolizione navale. Molto spesso gli idrocarburi vengono versati in mare dalle raffinerie poste vicino alle coste, a causa di piccole ma incontenibili perdite che diventano ingenti se si protraggono nel tempo.\nNon di rado, il petrolio fuoriesce dalle petroliere in seguito a incidenti. Quando questo avviene si provocano molti danni all'ambiente e alla fauna marina. Il petrolio che galleggia sull'acqua crea uno strato, detto \"marea nera\" che isola l'acqua dall'aria impedendo lo scambio di ossigeno e la penetrazione della luce solare. La carenza di ossigeno \u00e8 la causa della morte di molti organismi marini. Nel tempo, le sostanze pi\u00f9 leggere evaporano o vengono distrutte dai microrganismi o da reazioni chimiche, ma quelle pi\u00f9 pesanti restano sotto forma di grumi che affondano e vengono attaccate da batteri o da reazioni chimiche. Prima di sparire distruggono gli organismi che vivono sui fondali.\nAntropizzazione dell'atmosfera.\nL'atmosfera rappresenta l'insieme dei gas che circonda la Terra. Escludendo il vapore acqueo, che \u00e8 presente in un quantitativo assai variabile, la frazione rimanente dell'atmosfera al livello del suolo \u00e8 composta da azoto (N2) 78,0%, ossigeno (O2) 20,9%, argon (Ar) 0,9% e altri gas 0,1%.\nL'antropizzazione dell'atmosfera \u00e8 dovuta a tutti i gas nocivi che vengono sprigionati in essa e che hanno portato a molti cambiamenti. Sostanze tossiche continuano a essere immesse nell'atmosfera dalle industrie di tutto il mondo. I processi di combustione, che avvengono nelle industrie, negli impianti di riscaldamento e nei trasporti, immettono ingenti quantit\u00e0 di anidride carbonica, di anidride solforosa e di biossido di azoto nell'atmosfera, modificandone sensibilmente la struttura chimico-fisica.\nNe conseguono perci\u00f2 tre processi di alterazione degli equilibri ambientali molto gravi:\nEffetto serra.\nIl cosiddetto \" effetto-serra \" viene prodotto dall'azione di molti gas, immessi, in quantit\u00e0 crescente, nell'atmosfera: metano, ossido d'azoto, anidride carbonica. Quest'ultima ha una funzione necessaria poich\u00e9 permette alla Terra di conservare una parte del calore che le proviene dal Sole, ma negli ultimi tempi, la sua quantit\u00e0 nell'aria \u00e8 sensibilmente aumentata a causa della progressiva deforestazione subita da alcune vaste aree del Pianeta e della combustione di carbon fossile, petrolio, metano e altri gas generati dai sistemi di produzione agricoli e industriali. Secondo la teoria dell'effetto serra, infatti, come conseguenza della maggior presenza di alcuni gas in atmosfera, aumenterebbe la desertificazione di vasti territori delle regioni equatoriali e tropicali, nonch\u00e9, nel caso in cui il surriscaldamento dovesse accentuarsi, vi sarebbe il rischio di un possibile futuro innalzamento del livello del mare, a causa dello scioglimento dei ghiacci polari, con effetti catastrofici.\nBuco dell'ozono.\nPer buco dell'ozono si intende la riduzione della fascia dell'ozono situata nella stratosfera (il livello pi\u00f9 alto dell'atmosfera).\nL'ozono \u00e8 un gas di colore azzurro caratterizzato da un odore pungente. La sua molecola \u00e8 formata da tre atomi di ossigeno invece da due (come nell'ossigeno dell'aria). Esso ha il compito di proteggere la terra dai raggi ultravioletti irradiati dal sole, tremendamente nocivi sia alla salute dell'uomo sia all'equilibrio degli ecosistemi. Sarebbe quindi di primaria importanza mantenere intatto questo strato protettivo, senza consentire che si formino buchi o smagliature.\nPiogge acide.\nNegli ultimi decenni si \u00e8 potuto constatare che la terra, i fiumi e i laghi hanno avuto un aumento del grado di acidit\u00e0, e tutto questo \u00e8 dovuto tra l'altro alle industrie petrolchimiche le quali usano combustibili alquanto nocivi, i quali a contatto con il vapore acqueo dell'aria si trasformano in precipitazioni acide, ne consegue cos\u00ec che le condizioni di vita della fauna e della flora sia acquatica che terrestre peggiorino sempre di pi\u00f9. Ma queste piogge acide non costituiscono un danno solo per la flora e la fauna ma addirittura anche per i preziosi monumenti e per le splendide opere d'arte le quali vengono corrose con conseguenti gravi danni. Quindi quando l'aria e le acque sono inquinate l'equilibrio ecologico risulta alterato profondamente in quanto la diminuzione dell'ossigeno e la presenza quindi di sostanze tossiche, non consentono il normale svolgimento delle funzioni vitali di tutti gli organismi, animali e vegetali, compromettendone spesso la vita stessa.\nLa modifica dell'ambiente e la sua salvaguardia.\nModifiche ambientali come il diboscamento al fine di ottenere zone edificabili o coltivabili, l'agricoltura stessa e lo sbancamento del terreno per la costruzione di strade e di ogni altro insediamento umano provocano danni sempre pi\u00f9 evidenti e sempre meno accettabili. Tali modifiche portano con s\u00e9, spesso, conseguenze come inquinamento, degrado, depauperamento delle risorse e, per la popolazione, condizioni di vita critiche. Invertire la tendenza appare difficile, ma in tutti i paesi sviluppati l'opinione pubblica impone sempre pi\u00f9 ai vari governi un'attenzione crescente al problema.\nLa difesa ambientale (o il suo recupero), quindi, \u00e8 diventata una necessit\u00e0 diffusa. A tal proposito si sta cercando di modificare l'Articolo 9, della Costituzione italiana, allo scopo di rafforzarne l'efficacia, inserendo nel testo la parola ambiente accanto a paesaggio e patrimonio storico e artistico della Nazione. Il diritto costituzionale all'ambiente va inteso come diritto personale e collettivo alla conservazione, alla gestione responsabile e al miglioramento delle componenti e del complesso delle condizioni naturali: aria, acqua, suolo, territorio. La salvaguardia dell'ambiente \u00e8 un valore fondamentale, nell'interesse delle generazioni future."}
{"id": "612112", "revid": "2075278", "url": "https://it.wikipedia.org/wiki?curid=612112", "title": "J-rock", "text": "Il j-rock \u00e8 un genere musicale che identifica il rock giapponese.\nTerminologia.\nIl nome deriva dalla contrazione dell'espressione inglese \"Japanese rock\". All'interno di esso si trova una delle sue suddivisioni pi\u00f9 popolari, il visual kei. Il termine non nasce in Giappone ma in Europa alla fine degli anni novanta per esigenze catalogative; In Giappone infatti fino ai primi anni 2000 si utilizzava esclusivamente il termine J-pop per indicare la musica popolare prodotta all'interno della nazione, comprendendo quindi le sonorit\u00e0 rock assimilate dal rock anni sessanta proveniente dai paesi anglosassoni e riproposte in chiave autoctona dagli inizi degli anni ottanta. Il termine J-rock si \u00e8 cominciato ad usare anche in Giappone soltanto di recente per convenzioni comunicative, ma in realt\u00e0 il panorama commerciale nipponico \u00e8 estremamente articolato e variegato e le sonorit\u00e0 definibili come \"rock\" sono talmente ricorrenti e sperimentate da non renderne possibile una chiara definizione di genere a s\u00e9 stante rispetto al j-pop: questo spiega la difficolt\u00e0 nel poter classificare molti gruppi nel genere rock o pop secondo le categorie occidentali, dato che \u00e8 ricorrente infatti che un gruppo J-pop realizzi all'interno dello stesso album brani pop come altri fortemente rock o metal (si parla in questo caso di \"J-Metal\") rendendo quasi gli artisti, gli album o le canzoni, \"contenitori\" di elementi di vario genere, pi\u00f9 che il genere \"contenitore\" di artisti e canzoni.\nStoria.\nOrigini.\nL'arrivo del rock psichedelico, introdotto principalmente dai gruppi britannici, provoc\u00f2 in Giappone la creazione di un nuovo genere musicale a partire da esso, ma con alcune modifiche. Quando debutt\u00f2 a met\u00e0 degli anni sessanta, completamente contrario al look esibito dai rockers europei. Ciononostante lo stile musicale si avvicinava di molto a quello dei pi\u00f9 noti esponenti rock a livello mondiale. Gli artisti di rilievo di questo periodo furono Keiji Haino, The Golden Cups e The Tempters.\nL'evoluzione.\nDurante gli anni Settanta cominciarono ad apparire i primi artisti pi\u00f9 autoctoni, che prelevavano lo stile dei gruppi rock stranieri e lo adattavano alle proprie tradizioni. In questo periodo fecero la loro comparsa i primi cantautori del rock, ed ottennero grande popolarit\u00e0 autori come Kazuki Tomokawa e Kan Mikami.\nApparvero i primi gruppi giapponesi del genere rock progressivo. Alcuni gruppi come After Dinner e Cosmos Factory ebbero successo con questo genere di musica. Negli anni ottanta nasce uno dei maggiori gruppi della storia rock giapponese di stampo americano, i B'z.\nIl J-rock si mantenne sotto un profilo abbastanza basso negli anni Novanta, dovuto specialmente al \"boom\" della musica dance ed elettronica in quel decennio, e alcuni artisti famosi di questo periodo furono Gackt e Malice Mizer. Il rock ritorn\u00f2 prepotentemente alla ribalta a cavallo tra gli anni novanta e gli inizi del XXI secolo, quando gruppi rock e pop come B'z, Mr. Children e Bump of Chicken tornarono ad attrarre pubblico soprattutto tra le nuove generazioni, che gi\u00e0 iniziavano ad annoiarsi del pop sintetico.\nLa nascita del visual kei.\nIl genere conosciuto come visual kei (\"stile visuale\") nacque all'inizio degli anni ottanta nel quartiere di Harajuku (una zona di Shibuya) dove diversi gruppi dal look trasgressivo secondo i costumi degli anni si esibivano all'aperto. La stravaganza e l'eterogeneit\u00e0 di stili che venivano a contatto pacifico in questo quartiere (rockabilly, anarcopunk, cyber punk, glam) contribuirono a delineare un genere dove lo stile provocante ed androgino si riallacciava a elementi estetici del teatro kabuki dove le parti femminile erano interpretate da uomini pesantemente truccati e talvolta acconciati con capigliature folte e colorate. \nFurono gruppi come Buck-Tick, X Japan e subito dopo Luna Sea a rendere noto a livello nazionale questo stile; storica l'esibizione degli X Japan al \"K\u014dhaku uta gassen\", evento musicale trasmesso in televisione in diretta nazionale la notte di fine anno, dove vecchi artisti enka (musica folk giapponese) dividono il palco con le giovani star del panorama musicale.\nIl visual kei \u00e8 il genere pi\u00f9 caratteristico all'interno del rock giapponese, sia perch\u00e9 unico e peculiare nel panorama mondiale sia perch\u00e9 molti gruppi che ne fanno parte hanno ottenuto successo anche in Europa ed in Occidente in genere.\nFu nella seconda met\u00e0 degli anni novanta, con l'affermarsi di numerosi gruppi come X Japan e Luna Sea che si assiste ad un aumento esponenziale di sonorit\u00e0 rock all'interno del J-pop, che cominciano ad oscurare l'allora onnipresente eurobeat (sottocategoria dance dai ritmi estremamente rapidi, conosciuta in Occidente grazie a videogame come Dance Dance Revolutiion e Initial-D).\nIn questo nuovo periodo nacquero numerosi gruppi (che verranno poi chiamati in occidente \"J-rock\") di educazione visual kei come L'Arc~en~Ciel, Glay, Janne Da Arc e Siam Shade (di influenza progressive), Pierrot, D-Shade, \u039bucifer e molti altri che seppero portare il rock a livelli tecnici e compositivi molto raffinati e originali.\nDal 2000 vi \u00e8 un ulteriore arricchimento del panorama musicale giapponese e quindi del J-rock: comincia a spopolare l'hip pop, l'R&amp;B, il rap e l'alternative rock. \u00c8 il momento quindi di gruppi come Dragon Ash ed HY che mettono pur qualche anno in secondo piano il rock precedente che sembrava essere arrivato ad un punto d'arrivo. Ancora una volta non \u00e8 cos\u00ec, nel calderone musicale giapponese tutto sembra trovare un punto di incontro fra nuovo e vecchio, cos\u00ec le \"vecchie band\" come i Glay aggiornano la loro musica grazie ai nuovi elementi che richiamano la downtown americana. Anche i Dir en grey che nel 1999 debuttavano sotto etichetta major con sonorit\u00e0 vicine ai Luna Sea dei primi anni novanta propongono dall'EP \"six Ugly\" in poi le nuove sonorit\u00e0 pi\u00f9 americane che verranno poi equalizzate con un \"ritorno al rock pi\u00f9 tipico giapponese\".\nAgli inizi del 2000 apparve anche una nuova sotto-categoria del visual kei chiamata oshare kei (\"stile alla moda\"), i cui componenti sono in larga parte giovani. Essa si differenzia dal visual per il suo stile musicale molto meno oscuro, pi\u00f9 allegro, ed un aspetto esteriore molto complesso, colorito e ricco di dettagli (adottando anche il cosplay)."}
{"id": "612113", "revid": "1313191", "url": "https://it.wikipedia.org/wiki?curid=612113", "title": "Tristaniopsis", "text": "Tristaniopsis \u00e8 un genere di arbusti e alberi appartenenti alla famiglia delle Myrtaceae, diffusi in Australia e sud-est asiatico.\nTassonomia.\nAll'interno del genere \"Tristaniopsis\" sono incluse le seguenti 41 specie:"}
{"id": "612114", "revid": "22356", "url": "https://it.wikipedia.org/wiki?curid=612114", "title": "Nanshiungosaurus", "text": ""}
{"id": "612115", "revid": "628767", "url": "https://it.wikipedia.org/wiki?curid=612115", "title": "Provincia di Talca", "text": "La provincia di Talca \u00e8 una provincia del Cile centrale, che appartiene alla regione del Maule (\"VII Regi\u00f3n\"). La provincia confina:\nLa provincia conta 10 comuni e 353.966 abitanti (2002) e si estende per 9.938 chilometri quadrati.\nComuni:"}
{"id": "612120", "revid": "55229", "url": "https://it.wikipedia.org/wiki?curid=612120", "title": "Ambienti antropizzati", "text": ""}
{"id": "612125", "revid": "1810027", "url": "https://it.wikipedia.org/wiki?curid=612125", "title": "Domenico Antonio Vaccaro", "text": " Fu un artista a cavallo tra il Barocco e il Rococ\u00f2 e autore di importanti chiese napoletane e campane.\nBiografia.\nGli inizi.\nFiglio dello scultore Lorenzo Vaccaro e di Caterina Bottigliero. Il De Dominici afferma che il Vaccaro fu battezzato nella Chiesa di Sant'Arcangelo agli Armieri. Il padre avvi\u00f2 la carriera del giovane ragazzo verso gli studi giuridici, ma il Nostro si applicava al disegno di nascosto per non essere visto dal padre. Il De Dominici scrisse: \"Ma bench\u00e9 Domenico Antonio attendesse con ogni applicazione alli studi, ad ogni modo non potendo ricalcitrare alla forte inclinazione datali dalla natura, spesso applicava al disegno, istruendo egli medesimo li discepoli di suo padre, ed in particolare il test\u00e9 mentovato Bartolomeo Granucci, ed il Bottigliero, allora pi\u00f9 giovani degli altri scolari di Lorenzo, il quale veduto i disegni di suo figliuolo, altamente lo sgrid\u00f2, dicendogli assolutamente, che non voleva ch'ei prendesse amore al disegno, ma solamente attendesse alle lettere.\"\nNel testo continua: \"Ubbid\u00ec Domenico Antonio al paterno comando, ma non tralasci\u00f2 la sua geniale applicazione, e raddoppiando fatica venne ad ubbidire al padre, ed a contentare il suo genio. Studi\u00f2 filosofia, e dopo la legge, ove era l'intenzione di suo padre applicarlo. Indi pass\u00f2 a studiare geometria, e meccanica, e tutto il tempo che l'avanzava applicava segretamente al disegno, quale nascondeva sotto i medesimi scritti per non farsi sorprendere da Lorenzo.\"\nDomenico Antonio aveva sempre il timore paterno e stava sviluppando con bravura l'arte del disegno tanto da dipingere. Dopo una breve partenza, durata due mesi, di Lorenzo a Roma, il ragazzo approfittava per dipingere fin quando il padre ritorn\u00f2 e vide il figlio dipingere, secondo il De Dominici, una scenetta di Siringa e Pan. Il padre diede consenso al ragazzo di proseguire la sua inclinazione e il giovane Domenico Antonio ritorn\u00f2 a studiare matematica, il disegno e l'architettura e frequent\u00f2 la bottega paterna prima di passare come allievo del pittore Francesco Solimena dove apprese le tecniche di pittura.\nNella bottega del Solimena conobbe anche il giovane Ferdinando Sanfelice, tra di loro vi era una notevole reciproca stima, al punto che il Sanfelice chiam\u00f2 Domenico Antonio a sostituirlo nella realizzazione della \"Chiesa di Santa Maria delle Dame Monache\" di Capua, quando nel 1735 dovette ritornare a Napoli.. Nel 1691 realizz\u00f2 insieme al padre il \"Carro del Battaglino\" per la Chiesa dell'Immacolata Concezione e Purificazione di Maria de' nobili in Montecalvario.\nLe prime esperienze.\nIl 16 marzo 1696 insieme al padre lavor\u00f2 al baldacchino d'argento presso la chiesa di Santa Maria Donnalbina. Il 30 ottobre dipinse la \"Visione mistica di San Bonaventura\" nella basilica di San Lorenzo Maggiore. Tra il 1697 e il 1705 dipinse \"Il Giudizio di Salomone\". Dal 1698 al 1717 riprogett\u00f2 la Chiesa di San Michele Arcangelo ad Anacapri, quest'opera architettonica fu molto apprezzata anche per il suo pavimento maiolicato; Vaccaro riprese il tema plamentrico nel suo capolavoro ai Quartieri Spagnoli. Nel 1704, a Capua dipinse una tela della \"Madonna con Cristo e un santo\". Il successivo anno realizza il bozzetto dell'affresco \"San Domenico resuscita il nipote del Cardinale Stefano Orsini\" per la volta della sacrestia della basilica di San Domenico Maggiore, l'opera non fu mai realizzata perch\u00e9 i Domenicani affidarono l'opera a Francesco Solimena. Tra il 1705 e il 1708 risale una delle pi\u00f9 belle sculture barocche in bronzo realizzate dai Vaccaro: \"Il San Sebastiano morente\", l'opera, attualmente conservata nel Tesoro della Cattedrale di San Paolo ad Aversa.\nDalla morte del padre agli albori della maturit\u00e0 artistica.\nIl 10 agosto 1705 Lorenzo venne ucciso da due sicari lasciando incompiute numerose opere scultoree. Il 12 agosto Domenico Antonio, insieme alla madre e ai fratelli, per volere espresso, seppellirono Lorenzo a Torre del Greco, nella Chiesa di Santa Croce. Dopo quattro giorni lavor\u00f2 ai marmi decorativi nella Chiesa di San Giorgio Maggiore lasciati incompiuti dal padre. Contemporaneamente lavor\u00f2 come scultore presso la chiesa di Santa Maria della Redenzione dei Captivi.\nIl 18 giugno 1708 scolp\u00ec il ritratto del giureconsulto Francesco Raetano, nel medesimo anno complet\u00f2 le sculture in marmo bianco nella Cappella di San Giovanni Battista alla Certosa di San Martino, le sculture furono gi\u00e0 approntate da Lorenzo prima di morire. Partecip\u00f2, nel 1709, al completamento dell'edicola di San Gennaro sul sagrato della chiesa di Santa Caterina a Formiello, progettata nel 1706 dal Sanfelice aiutato nelle sculture da Lorenzo Vaccaro. Nel dicembre progett\u00f2 la decorazione della Cappella di San Gennaro alla Certosa, nel medesimo tempo dipinse la \"Deposizione\" nella Chiesa dei Santi Cosma e Damiano a Secondigliano. Tra il marzo del 1710 e il luglio 1711 fu operativo, insieme al Sanfelice, Andrea d'Aste e Domenico Catuogno alla decorazione del Duomo di Amalfi; il Vaccaro e il Catuogno furono gli ideatori del paliotto argenteo, parzialmente trafugato.\nNel 1712 realizz\u00f2 il modellino in creta e successivamente in legno per il busto del Santo patrono di Avellino, il 19 gennaio i governatori della Cappella di Sant'Antimo e gli orefici Alessandro Cioffi, Gennaro Cioffi e Stefano Reccia chiesero la realizzazione di un modellino di creta del busto da realizzarsi attraverso atto notarile stipulato tra i governatori e dagli orefici alla presenza del notaio Gregorio Servillo. Il 15 ottobre del medesimo iniziarono i lavori di ridecorazione della navata della Basilica di San Paolo Maggiore con l'aiuto del marmoraro Giuseppe Lamberto, allo stesso periodo risaliva anche la statua dell\"'Angelo custode\" nella stessa chiesa. Il 24 aprile 1713 ricevette un pagamento per il bassorilievo di San Gennaro alla Certosa. Dopo due anni realizz\u00f2 due statue per la chiesa di San Ferdinando. Nel settembre 1717, su commissione dell'Ordine Ospedaliero di San Giovanni di Dio, cominci\u00f2 i lavori di rifacimento alla chiesa di Santa Maria della Pace, il Vaccaro si occup\u00f2 della riprogettazione degli stucchi, marmi, tele e inferriete. Nel 1718 cur\u00f2 le decorazioni marmoree nella nuova chiesa di San Francesco delle Cappuccinelle, insieme a Giovan Battista Nauclerio.\nLa maturit\u00e0 artistica.\nIl 13 settembre 1718 Domenico Antonio fu incaricato di realizzare il modello della chiesa di Santa Maria della Concezione a Montecalvario con la collaborazione degli ingegneri Giuseppe Lucchese e Filippo Marinelli, mentre i suoli furono ispezionati dal Sanfelice. Il 20 ottobre fu stipulato il contratto fra i governatori e i capomastri. Nel 1719 inizi\u00f2 a scolpire i bassorilievi sulla vita di san Gaetano nella cripta di San Paolo Maggiore e i pagamenti dell'opera dureranno anche nei successivi anni. Nello stesso anno scolp\u00ec diverse sculture, una ad Aversa, due puttini nella cappella di San Tommaso d'Aquino nella chiesa di San Domenico Maggiore e fornisce i disegni per una statua di San Guglielmo per il Santuario di Montevergine. Il 3 giugno 1720, a quarantadue anni, ricevette l'incarico di realizzare il modello della statua di Sant'Andrea che serv\u00ec per la definitiva in argento realizzata da Andrea De Blasio, il 23 dicembre \u00e8 presso la Congregazione di Santa Maria dei Sette Dolori, situata nelle vicinanze della Chiesa di Santa Maria della Solitaria.\nIl 14 maggio 1721, dall'unione con Giuseppina Pierro, nacque Filippo, primo dei dieci figli di Domenico Antonio. Nel frattempo diresse la fabbrica del restauro della Chiesa della Santissima Annunziata di Casamarciano. Nel 1724 lavor\u00f2 presso l'abitazione di Carlo De Costanzo. L'anno successivo lavor\u00f2 presso la chiesa di San Domenico Maggiore e apprezz\u00f2 i lavori fatti presso il palazzo di Pacecco Carafa a San Biagio dei Librari, nel 1726 disegn\u00f2 il pavimento della Chiesa di Santa Maria Vecchia, disegn\u00f2 anche il pavimento della Basilica di San Lorenzo Maggiore. Vaccaro fu autore del pavimento in marmo, cotto e piperno nella Chiesa di San Domenico Maggiore. Dal 1724 fino alla sua morte abit\u00f2 nel Palazzo di Magnocavallo, che l'architetto stesso rifece. Nel maggio 1728, gli argentieri Nicola e Gaetano Avellino consegnarono all'abate dell'abbazia di San Michele Arcangelo a Procida la statua del Santo patrono disegnata dal Vaccaro. Nel medesimo anno fu attivo presso l'abitazione di Francesco Piatti nella progettazione dei piperni; nella casa del canonico Giovan Battista Cestaro, ubicata al supportico Lopez, lavor\u00f2 alla realizzazione degli stucchi.\nDomenico Antonio firm\u00f2, nel 1728, le tele nella chiesa di Santa Maria di Monteverginella, intanto realizz\u00f2 il polverino presso la chiesa di Santa Maria della Carit\u00e0 e disegn\u00f2 le porte e le finestre del palazzo di Gaetano Sorrentino presso la chiesa di Santa Maria Ognibene, le furono commissionati anche gli stucchi presso la chiesa di Santa Maria la Stella. Nel 1729 lavor\u00f2 presso il Teatro Nuovo, e progett\u00f2 una macchina della cuccagna in onore Maria Elisabetta d'Asburgo. Al 1729 risalivano anche pagamenti effettuati al maestro fabbricatore Giovanni Azzolini riguardo ai lavori effettuati presso i chiostri della Basilica di Santa Chiara; in quegli stessi anni fu attivo presso la Chiesa di Santa Maria della Stella e presso il palazzo Biscardi presso il ponte di Chiaia. Nel 1731 diresse i lavori del Palazzo dei principi di Roccella e della Chiesa di Santa Maria di Costantinopoli. Fu attivo presso la collegiata di Santa Maria delle Grazie e contemporaneamente progett\u00f2 il Palazzo Spinelli di Tarsia.\nDopo il sisma del 1732, fu incaricato dall'abate Angelo Federico della ricostruzione del \"Palazzo abbaziale di Loreto\", si occup\u00f2 del restauro della Chiesa dei Santi Bernardo e Margherita a Fonseca disegnando stucchi e marmi e affidando l'esecuzione a Giovanni Saggese, Orazio Cortese e Domenico Gadaleto. Nel 1734 lavor\u00f2 presso la Chiesa di Santa Maria del Rosario a Portamedina, al rifacimento della chiesa nolana delle Anime al Purgatorio, alla chiesa di Santa Maria della Carit\u00e0 e alla villa di Nicola Morcaldi a Portici. Nel 1735 esegu\u00ec, di sua mano, la decorazione pittorica del quarto nobile di Palazzo Spinelli e affid\u00f2, invece, al Martinetto la realizzazione degli stucchi del Complesso di San Gaudioso e fu operativo presso la Chiesa di Santa Sofia e di altri complessi religiosi nel giuglianese. Fu l'autore del rifacimento del complesso abbaziale di San Guglielmo del Goleto, e nel 1737 disegn\u00f2 il modello della statua di San Domenico da porsi sulla guglia. Dopo due anni esegu\u00ec gli affreschi del passetto della Regina al Palazzo Reale di Napoli: gli affreschi, \"L'allegoria della Maest\u00e0 Regia\" e \"Lo Spirito Santo benedice l'unione coniugale\", furono eseguiti con la tecnica dell'affresco a tempera, gessetto e sanguigna su volte incannucciate. Contemporaneamente fu operativo nuovamente a Portici presso la villa del Principe Caramanico, presso la basilica di San Giacomo degli Spagnoli e al casino di Tommaso Cito presso l'Infrascata.\nGli ultimi anni.\nNel 1740 \u00e8 nuovamente a Portici impegnato nel rifacimento della Parrocchia della Nativit\u00e0 di Maria Vergine. Intorno al 1742 realizz\u00f2 la cona con la statua dell'immacolata presso la Chiesa del Ges\u00f9 Nuovo, poco pi\u00f9 tardi progett\u00f2 l'altare maggiore presso la basilica di San Giovanni Maggiore. Nel 1743 fu presso il palazzo Lombardo alla Salute e presso il Palazzo Spinola-Taglialavia a Toledo. Nel luglio 1744, il Vaccaro fu incaricato di disegnare l'antiporta della terza edizione de \"La Scienza Nuova\" di Vico, nel medesimo anno furono terminati i lavori di stucco presso la Chiesa di Santa Maria delle Grazie a Calvizzano, nel complesso di Santa Chiara e presso il Palazzo del Conservatorio delle Figliole dei Magnifici Notari di Napoli. Vaccaro mor\u00ec il 5 luglio 1745, lasciando incompiute diverse fabbriche portate avanti dai figli architetti e altri. Ebbe una fiorente bottega nella quale si formarono: architetti come Giuseppe Astarita, Giovanni del Gaizo, i fratelli Bartolomeo e Luca Vecchione, pittori come Filippo Falciatore e Nicola Cacciapuoti e infine scultori come Francesco Pagano."}
{"id": "612129", "revid": "661526", "url": "https://it.wikipedia.org/wiki?curid=612129", "title": "Kp", "text": ""}
{"id": "612132", "revid": "297059", "url": "https://it.wikipedia.org/wiki?curid=612132", "title": "Calendario dei santi (luteranesimo)", "text": "Il calendario dei santi luterano \u00e8 un elenco delle principali festivit\u00e0 ed eventi che sono celebrati liturgicamente dalla Chiesa luterana. Esso pu\u00f2 variare a seconda delle chiese luterane. Quello di seguito indicato \u00e8 in uso principalmente negli Stati Uniti, dalla Chiesa evangelica luterana in America (ELCA) e dalla Chiesa Luterana-Sinodo del Missouri (LCMS)\nStruttura.\nIl calendario luterano opera su due cicli differenti: quello di Natale e quello di Pasqua. \u00c8 all'interno di questi due cicli che ricadono tutti gli eventi da commemorarsi.\nPoich\u00e9 Pasqua cambia data ogni anno, sulla base dell'equinozio di primavera e delle fasi lunari, \u00e8 definita festa mobile.\nLe date che vengono influenzate dalla definizione di una data per la Pasqua sono il Battesimo del Signore, il Mercoled\u00ec delle Ceneri, l'inizio della Quaresima, l'inizio della Pasqua stessa, la Pentecoste e la Trinit\u00e0.\nAnche l'avvento \u00e8 una festa mobile e cade esattamente due domeniche prima del giorno di Natale; se il Natale stesso cade di domenica, quest'ultima non viene contata. Un altro modo in uso per calcolare la data dell'avvento \u00e8 quello di scegliere la domenica pi\u00f9 vicina al 30 novembre, che \u00e8 la festivit\u00e0 di sant'Andrea. Come per i calendari liturgici delle altre chiese d'occidente il primo giorno dell'Avvento \u00e8 il primo giorno dell'anno liturgico.\nGli eventi commemorati dal calendario luterano si dividono in tre categorie: Festivit\u00e0 maggiori, festivit\u00e0 minori e commemorazioni.\nFestivit\u00e0 maggiori.\nLe festivit\u00e0 maggiori sono:\nMolte di queste feste sono collegate alla festa mobile della Pasqua. Le feste hanno precedenza su tutti gli altri giorni comprese le domeniche, ed hanno una propria colletta e un proprio prefazio eucaristico. Tra le feste, il periodo natalizio dura 12 giorni, dal 25 dicembre fino al 5 gennaio, mentre il periodo pasquale dura 50 giorni (dalla domenica di pasqua fino a pentecoste compresa). Anche le domeniche del periodo pasquale sono parte della festivit\u00e0. L'ascensione, che cade il quarantesimo giorno di pasqua, avviene sempre di gioved\u00ec, ma talvolta \u00e8 trasferita alla settima domenica di pasqua in aggiunta o al posto della celebrazione pasquale prevista per quel giorno.\nEsiste un ulteriore tipo di festa, che pur non essendo propriamente tale, ha lo stesso valore. Sono chiamati \"Giorni di speciale devozione\" e sono il Mercoled\u00ec delle Ceneri e i giorni della Settimana Santa, in particolare il Venerd\u00ec Santo.\nQuesti giorni particolari, come in altri casi, hanno la precedenza su ogni altro evento del calendario e talvolta prendono il posto di altre feste. Ad esempio nel 2005 il 25 marzo era lo stesso giorno per l'annunciazione e il venerd\u00ec santo, e l'annunciazione fu trasferita al 28 marzo per lasciare spazio all'altra festa.\nUna caratteristica unica del calendario ELCA \u00e8 che lascia alle congregazioni la scelta tra due date per la festivit\u00e0 della Trasfigurazione.\nCome la maggioranza delle chiese d'Occidente, l'ELCA ha spostato la Trasfigurazione dalla sua data del 6 agosto all'ultima domenica dopo l'Epifania, nello sforzo di indurre ad una maggiore partecipazione e osservanza della festa le varie congregazioni.\nTuttavia la data originale fu lasciata in calendario, lasciando alle congregazioni la scelta sul quando commemorare la festivit\u00e0, e aprendo la possibilit\u00e0 che la festa fosse commemorata due volte in un anno.\nFeste minori.\nCi sono eventi associati alla vita di Cristo o degli Apostoli che meritano attenzione propria. Le festivit\u00e0 minori non hanno priorit\u00e0 su quelle maggiori e tecnicamente non l'hanno nemmeno sulle domeniche ordinarie.\nIn ogni caso il Libro Luterano della Devozione permette la celebrazione di una festivit\u00e0 minore in quelle domeniche il cui colore di calendario sarebbe verde. Ci\u00f2 significa che permette la celebrazione in periodi quali il dopo-Epifania e il dopo-Pentecoste o durante le domeniche di Natale.\nQuesto non vale per le feste patronali. Non vale, cio\u00e8, per le feste che commemorano il santo o l'evento da cui la congregazione prende il nome.\nSe, inoltre, queste festivit\u00e0 dovessero cadere durante la Quaresima, l'Avvento o la Pasqua, non solo non potranno venire celebrate di domenica, ma dovranno venire spostate al successivo primo giorno utile della settimana.\nLa maggior parte delle festivit\u00e0 minori hanno la propria colletta, ovvero una preghiera recitata o cantata dal sacerdote che raccoglie le orazioni di tutti i fedeli e che si colloca prima della prima lettura. Alcune, come Ognissanti, hanno anche una propria liturgia.\nCommemorazioni.\nSono chiamate commemorazioni le feste relative a quelle persone o avvenimenti che hanno segnato la vita della Chiesa e la storia del luteranesimo. Questi giorni non hanno precedenza sugli altri giorni festivi e nel caso di sovrapposizione di date fra una commemorazione e una festa di qualunque rango, la commemorazione di solito viene spostata al primo giorno libero successivo. Se la commemorazione cade in un giorno di colore liturgico verde, la colletta propria della commemorazione pu\u00f2 essere mantenuta. Ad esempio se il 13 settembre \u00e8 una domenica e tuttavia si desidera commemorare Giovanni Crisostomo, il pastore pu\u00f2 dire il comune dei teologi e poi la preghiera del giorno oppure il comune dei teologi proprio. Si pu\u00f2 inoltre menzionare il santo nella preghiera dei fedeli oltre alla colletta opportuna. Infine si pu\u00f2 descrivere brevemente la vita della persona commemorata legandola alle letture della giornata in un modo o nell'altro.\nIn caso di conflitto fra commemorazioni (ad esempio l'11 novembre Martino di Tours e S\u00f8ren Kierkegaard), non c'\u00e8 un ordine di precedenza e sta a chi pianifica il culto scegliere la commemorazione. In certi casi sono commemorate contemporaneamente diverse persone (il 14 giugno Basilio Magno, Gregorio Nazianzeno e san Gregorio di Nissa) per l'affinit\u00e0 dei personaggi. Essi si celebrano insieme e non si deve scegliere l'uno o l'altro.\nL'ordine delle commemorazioni nel calendario ELCA \u00e8 stato pensato perch\u00e9 ci sia almeno una persona rappresentativa di ogni secolo, per marcare la continuit\u00e0 della tradizione cristiana. Chiaramente alcuni secoli hanno pi\u00f9 commemorazioni di altri, in particolare il numero pi\u00f9 alto \u00e8 presente nei primi quattro secoli della storia del cristianesimo e nell'epoca subito dopo la Riforma. Rimangono pi\u00f9 vuoti i periodi compresi fra il V e il XV secolo e fra il 16 e il 20, tuttavia \u00e8 un miglioramento rispetto ai calendari in cui comparivano quasi unicamente gli uomini vissuti in et\u00e0 patristica o dell'epoca della riforma.\nDifferenze con gli altri calendari.\nIl calendario luterano \u00e8 molto simile al calendario della chiesa episcopale e quindi a quello della chiesa anglicana. Tutti questi hanno una somiglianza con il loro progenitore, il Calendario dei santi della chiesa cattolica.\nComunque il Luterano presenta differenze consistenti, oltre ad un ovvio forte accento tipicamente luterano.\nAnzitutto, sebbene commemori i medesimi eventi o persone lo fa in date diverse.\nIn secondo luogo commemora anche figure di spicco, come artisti o musicisti connessi con la chiesa, ma cui di solito non si pensa come a santi nel senso classico del termine. L'intento, tipicamente luterano, \u00e8 quello di fornire un'ampia possibilit\u00e0 di commemorazione di quanti abbiano servito la chiesa nella variet\u00e0 delle loro diverse vocazioni, anzich\u00e9 esaltare solo la vocazione religiosa rispetto alle altre.\nInoltre non vi \u00e8 uso del titolo di \"santo\" per altri che non siano personaggi biblici, ed anche in questo caso il titolo viene usato con una certa parsimonia. Questo per prevenire dizioni che possono risultare troppo inconsuete come \"San Nicol\u00f2 Copernico\".\nOltre a ci\u00f2, con questo si intende anche sottolineare il sacerdozio di tutti i credenti. Ciononostante persone cui ci si sia tradizionalmente riferiti come a \"santi\", mantengono il loro appellativo. Un esempio \u00e8 Francesco d'Assisi, tutt'oggi chiamato San Francesco.\nVa inoltre notato come, diversi stati e diverse comunit\u00e0 presentino differenze nei calendari in relazione a chi viene commemorato e quando. Questo mira a riflettere le specificit\u00e0 delle singole comunit\u00e0 e delle loro storie.\nAd esempio vale menzionare che i calendari delle comunit\u00e0 luterane americane dedicano poca (e talvolta nulla) attenzione dedicata a figure che vengono commemorate nelle regioni scandinave. Ad esempio la festa di Santa Lucia del 13 dicembre non compare, sebbene in Svezia sia una figura particolarmente popolare ed amata.\nInfine va ricordato che il calendario luterano ELCA non commemora personaggi dell'Antico Testamento, mentre la chiesa Cattolica e Ortodossa s\u00ec. Inoltre anche altri calendari luterani lo fanno, come quelli delle chiese che fanno riferimento al Sinodo del Missouri.\nCalendario dei Santi: come si presenta.\nLa lista presentata nel calendario \u00e8 strutturata in questo modo: anzitutto si specifica il nome dell'evento che si commemora, poi che tipo di festivit\u00e0 sia (maggiore o minore), poi il paese in cui si osserva la festivit\u00e0 nel caso non sia comunemente commemorata in quella data negli US.\nPer le persone si specifica il ruolo avuto in vita e si utilizza, come data, quella della morte o \"nascita celeste\". Infine si trova spesso una lettera (W, R o P) a chiusura della dicitura: indica il tipo di tonaca che indosser\u00e0 il celebrante nella commemorazione.\nQualora la commemorazione non sia comune al calendario ELCA ed a quello LCMS, viene specificato a quale dei due faccia riferimento."}
{"id": "612133", "revid": "599013", "url": "https://it.wikipedia.org/wiki?curid=612133", "title": "Kq", "text": ""}
{"id": "612136", "revid": "599013", "url": "https://it.wikipedia.org/wiki?curid=612136", "title": "Ks", "text": ""}
{"id": "612139", "revid": "436907", "url": "https://it.wikipedia.org/wiki?curid=612139", "title": "Tomorrow (Voulez vous un rendez vous)/Inch'Allah - \u00e7a va", "text": "Tomorrow (Voulez vous un rendez vous) \u00e8 il terzo singolo del gruppo punk emiliano CCCP - Fedeli alla linea assieme alla cantante francese Amanda Lear, pubblicato nel 1988.\nDescrizione.\nNel 1988 il gruppo punk emiliano dei CCCP - Fedeli alla linea coinvolge Amanda Lear nella realizzazione di un singolo contenente una versione punk rock del suo successo discografico del 1978 \"Tomorrow\", intitolata \"Tomorrow (Voulez vous un rendez vous)\". Il singolo presenta sul lato B una cover del brano \"Inch'Allah - \u00c7a va\" dei CCCP, originalmente contenuto nell'album del 1987 \"Socialismo e barbarie\", cantata in francese da Amanda Lear assieme ai CCCP.\nIl singolo viene pubblicato nel 1988, in formato 7\" e 12\" dalla Virgin Dischi, e ristampato il 15 aprile 2016 dalla Universal Music Group, ma sempre su etichetta Virgin Dischi e nel solo formato 7\", in occasione del Record Store Day.\nIl singolo ottiene un successo commerciale minore, attestandosi alla 40\u00aa posizione della classifica italiana.\nIl brano \"Tomorrow (Voulez vous un rendez vous)\", non incluso in nessun album n\u00e9 dei CCCP, n\u00e9 di Amanda Lear, appare invece nella raccolta dei primi, pubblicata in doppio CD nel 1994, \"Enjoy CCCP\" e in quella di Amanda Lear del 2002 \"DivinAmanda\".\nNel 1988 i CCCP e Amanda Lear portano il brano in televisione, partecipando alla trasmissione televisiva \"Improvvisando '88\", condotta da Marta Flavi e Massimo Catalano e dal duo Antonio &amp; Marcello. Qui, cantano \"Tomorrow (Voulez vous un rendez vous)\" in playback sul palcoscenico in chiusura della trasmissione.\nVideoclip.\nPer promuovere il disco viene realizzato un videoclip che circola nelle televisioni musicali dell'epoca, Videomusic in particolare. Il videoclip consiste per la maggior parte di materiale di repertorio che ritrae il gruppo suonare dal vivo assieme ad Amanda Lear, con la versione registrata in studio della canzone."}
{"id": "612140", "revid": "1226", "url": "https://it.wikipedia.org/wiki?curid=612140", "title": "Il castello di Otranto", "text": "Il castello di Otranto (\"The Castle of Otranto\") \u00e8 un romanzo di Horace Walpole del 1764, considerato il primo romanzo gotico. Ambientata nella citt\u00e0 salentina di Otranto, nell'Italia meridionale, \u00e8 l'opera che diede l'avvio al genere letterario poi diffusosi tra il tardo Settecento e l'inizio dell'Ottocento, con autori come Clara Reeve, Ann Radcliffe, William Thomas Beckford, Matthew Lewis, Mary Shelley, Bram Stoker, Edgar Allan Poe, Robert Louis Stevenson e George du Maurier.\nStoria editoriale.\nLa prima edizione, risalente al 1764, era intitolata \"The Castle of Otranto, A Story. Translated by William Marshal, Gent. From the Original Italian of Onuphrio Muralto, Canon of the Church of St. Nicholas at Otranto\" (\"Il Castello di Otranto. Una storia. Tradotto da William Marshal, gent. dall'originale italiano di Onuphrio Muralto, vescovo della Chiesa di San Nicola di Otranto\"). Questa prima edizione si presentava nella finzione letteraria come una traduzione di un manoscritto stampato a Napoli nel 1529 e da poco rinvenuto nella biblioteca di \"un'antica famiglia cattolica nel nord dell'Inghilterra\". Si affermava che la storia manoscritta in italiano derivasse da un'altra storia pi\u00f9 vecchia, risalente forse al periodo delle Crociate. Il manoscritto italiano e il suo presunto autore \"Onuphrio Muralto\" rappresentarono gli stimoli creativi di Walpole, che assunse lo pseudonimo di \"William Marshal\" (il nome citato nel manoscritto).\nNella seconda edizione e in quelle successive Walpole riconobbe invece la paternit\u00e0 dell'opera scrivendo che \"Il modo favorevole in cui questi piccoli frammenti sono stati ricevuti dal pubblico impone all'autore di spiegare il terreno su cui egli l'ha composto\". All'epoca era acceso il dibattito sul ruolo della letteratura: se i romanzi dovessero essere o meno rappresentativi della vita o pi\u00f9 puramente immaginari (naturale contro romantico). La prima edizione fu bene accolta da alcuni critici, che inserirono l'opera nel filone del romanzo medioevale \"tra il 1095, l'epoca della prima crociata, e il 1243, l'anno dell'ultima\", come rileva la prima prefazione. Alcuni critici descrissero Walpole come un \"traduttore ingegnoso\". In seguito all'ammissione di paternit\u00e0 del libro da parte di Walpole, tuttavia molti critici furono restii a lodare l'opera, riducendola a prosa romantica assurda e tronfia.\nNelle intenzioni di Walpole il romanzo era un tentativo di unificare il \"novel\" e il \"romance\" (alla stregua di Nathaniel Hawthorne col suo \"La casa dei sette abbaini\"). Ci\u00f2 appare chiaro rileggendo la seconda stesura della prefazione:\nNella sua edizione del 1924 de \"Il castello di Otranto\", Montague Summers ha dimostrato che la storia della vita di Manfredi di Sicilia ha ispirato alcune parti della trama. Il vero castello medievale di Otranto \u00e8 tra i beni di Manfredi.\nTrama.\nLa signoria di Otranto \u00e8 legata a una profezia: \u00abIl castello e la signoria d'Otranto verranno a mancare all'attuale famiglia, quando l'autentico possessore diventer\u00e0 troppo grande per abitarvi\u00bb.\nManfredi, principe d'Otranto, ha due figli: Matilda e Corrado, il suo prediletto, che dovrebbe sposare Isabella, la figlia del marchese di Vicenza. Proprio il giorno delle nozze, per\u00f2, Corrado viene schiacciato da un enorme elmo identico a quello della statua di Alfonso, un precedente principe della signoria d'Otranto.\nAlla sera Manfredi, che dalla moglie Ippolita non riesce ad avere eredi maschi, propone a Isabella di sposare lui. Isabella scappa, Manfredi cerca di inseguirla, ma viene trattenuto dallo spettro di un suo antenato.\nIsabella raggiunge un passaggio segreto che congiunge i sotterranei del castello alla chiesa di San Nicola e, con l'aiuto di un contadino di nome Teodoro, riesce a fuggire, rifugiandosi nel convento, ma Manfredi lo scopre. I domestici, inoltre, gli riferiscono di aver visto le braccia e le gambe di un gigante nel salone.\nIl mattino seguente, Padre Girolamo informa Manfredi che Isabella \u00e8 stata trovata nella chiesa del convento. Manfredi condanna a morte Teodoro, che inoltre \u00e8 innamorato di Matilda. Il contadino vuole confessarsi prima di morire e Padre Girolamo, durante la confessione, riconosce Teodoro come suo figlio e se vuole risparmiare la vita di Teodoro, dovr\u00e0 riportare Isabella al castello. Mentre avviene l'incontro, arriva al castello Federico, marchese di Vicenza, per ricondurre a casa la figlia Isabella e ottenere la signoria d'Otranto, ritenendo di essere il legittimo erede di Alfonso. Manfredi lo accoglie nel castello, frattanto Isabella scappa dal convento, perci\u00f2 tutti si mettono a cercarla. Matilda ne approfitta per liberare e far scappare Teodoro. Nel bosco egli incontra Isabella e la porta al sicuro; per proteggerla, colpisce per errore Federico.\nQuest'ultimo viene riportato al castello e racconta di aver trovato la spada compagna dell'elmo che prediceva un pericolo per sua figlia. Manfredi propone a Federico la mano di Matilda in cambio di quella di Isabella e il marchese, affascinato da Matilda, acconsente, per poi venire dissuaso dall'apparizione di uno scheletro che si presenta come un eremita che Federico aveva incontrano anni prima. Nel salone viene vista di nuovo la mano di un gigante.\nManfredi vede Teodoro con una donna e, credendo che sia Isabella, la accoltella per esser stato rifiutato, uccidendo invece Matilda. Dopo la morte di Matilda, un boato fa crollare il castello e la figura di Alfonso appare al centro delle rovine. \u00abEcco Teodoro, il vero erede di Alfonso!\u00bb dice la visione prima di ascendere al cielo, dove le nuvole rivelano la figura di San Nicola di Bari. Manfredi svela l'usurpazione di suo nonno e Girolamo racconta le vicende degli antenati di Teodoro. Manfredi abdica, Ippolita si ritira in convento e Teodoro sposa Isabella."}
{"id": "612141", "revid": "228587", "url": "https://it.wikipedia.org/wiki?curid=612141", "title": "Kt", "text": ""}
{"id": "612144", "revid": "228587", "url": "https://it.wikipedia.org/wiki?curid=612144", "title": "Ku", "text": ""}
{"id": "612146", "revid": "729019", "url": "https://it.wikipedia.org/wiki?curid=612146", "title": "Comet (carro armato)", "text": "Il Comet I (A34) \u00e8 un carro armato incrociatore britannico entrato in linea alla fine della seconda guerra mondiale.\nProduzione.\nL'esperienza di combattimento contro i tedeschi nella campagna del Nordafrica dimostr\u00f2 ai britannici l'inferiorit\u00e0 dei propri carri armati. Una richiesta fu pertanto avanzata alla Leyland Motors Ltd per un nuovo carro che potesse conseguire una superiorit\u00e0 di combattimento sui modelli tedeschi. Per ragioni di economia ed efficienza, esso avrebbe dovuto far uso il pi\u00f9 possibile di molte componenti del carro Mk VIII Cromwell.\nIl progetto iniziale fu quello del Mk VIII Challenger, impiantato intorno a un pezzo anticarro da 17 libbre (Ordnance QF 17-pdr), montato su un telaio del Cromwell. L'imponente arma montata richiedeva una diminuzione dello spessore della corazzatura come pure altre modifiche ma alla fine al progetto non arrise alcun successo.\nIn un secondo tentativo, l'A 34, i progettisti del carro optarono per una versione ampiamente modificata del 17 libbre, il 77 mm (malgrado il fatto che esso fosse ancora dello stesso calibro da 76,2\u00a0mm come il 17 libbre) che aveva una velocit\u00e0 iniziale pi\u00f9 bassa del 17 libbre. Numerose altre implementazioni furono anche aggiunte: il carro era ben corazzato e tanto lo scafo quanto la torretta furono ottenuti per saldatura, le munizioni furono immagazzinate in contenitori corazzati, le sospensioni rafforzate, furono aggiunti rulli tendicingolo e la torretta fu mossa elettricamente (qualcosa di simile ai primi progetti dei Mk IV Churchill) con un generatore alimentato dal motore principale.\nIl primo prototipo fu pronto nel febbraio 1944 e i modelli in produzione cominciarono ad essere consegnati nel settembre. Alla fine della guerra erano stati prodotti 1.200 veicoli.\nImpiego.\nL'11\u00aa Divisione corazzata britannica fu la prima a ricevere i nuovi carri nel dicembre del 1944 ed essa fu la sola a essere completamente riequipaggiata alla fine della guerra. Per essere stato prodotto alla fine, il Comet non partecip\u00f2 ad alcuna battaglia di rilievo malgrado fosse stato impiegato nell'attraversamento del fiume Reno e nella Parata finale della Vittoria a Berlino nel luglio 1945. La grande velocit\u00e0 del carro fu ampiamente sfruttata sulle autostrade tedesche.\nDurante la successiva guerra di Corea, il Comet serv\u00ec assieme al pi\u00f9 moderno Centurion, un carro che era stato introdotto nel 1945 e la cui versione operativa durante tale guerra era stata messa in servizio nel 1949. Il Comet rimase in servizio in Gran Bretagna fino al 1958 quando i residui carri cominciarono a essere venduti a governi stranieri. Fino agli anni 80 era in servizio negli eserciti di vari stati, quali ad esempio il Sudafrica."}
{"id": "612150", "revid": "250563", "url": "https://it.wikipedia.org/wiki?curid=612150", "title": "Visogliano", "text": "Visogliano (\"Vi\u017eovlje\" in sloveno) \u00e8 un piccolo centro agricolo e residenziale del comune sparso di Duino-Aurisina. \u00c8 composto da un nucleo storico di case in stile carsico addossate lungo la ferrovia e da una serie di pi\u00f9 recenti costruzioni, situate, per lo pi\u00f9, lungo la strada provinciale 32, collegante Sistiana e Malchina.\nStoria.\nVisogliano \u00e8 citato per la prima volta nell'urbario di Duino del 1578 col nome di Vi\u017eoulje (toponimo incerto, anche se \u00e8 probabile il legame col toponimo cinquecentesco di Cisogliano, che indicava Sistiana), anche se negli anni settanta venne portato alla luce il cosiddetto \"riparo di Visogliano\" in una piccola dolina lungo la carrareccia Sistiana \u2013 Slivia, dove sono stati ritrovati i pi\u00f9 antichi reperti di ossa animali e umane (Homo erectus) del territorio triestino, risalenti ad un periodo fra i 500.000 ai 700.000 anni fa.\nIl 16 agosto 1944 la localit\u00e0 venne data alle fiamme dai tedeschi, quale rappresaglia per un attentato partigiano lungo la ferrovia.\nInfrastrutture e trasporti.\nVisogliano condivide con Sistiana la stazione ferroviaria (che appunto si chiama \"Sistiana-Visogliano\") posta sulla linea ferroviaria Trieste-Venezia.\nSport.\nNella periferia ovest della frazione ha sede il campo sportivo comunale inaugurato nel 1988, capace di ospitare un migliaio di spettatori. All'interno delle tribune vi \u00e8 anche una piccola sala per i congressi."}
{"id": "612157", "revid": "599013", "url": "https://it.wikipedia.org/wiki?curid=612157", "title": "Kx", "text": ""}
{"id": "612159", "revid": "767487", "url": "https://it.wikipedia.org/wiki?curid=612159", "title": "Ragazza emancipata/Tien An Men/Trafitto", "text": "Ragazza emancipata/Tien An Men/Trafitto \u00e8 un singolo del gruppo musicale italiano CCCP - Fedeli alla linea, pubblicato nel 1990 come allegato al libro \"CCCP - Fedeli alla linea\" di Stampa Alternativa curato da Gigi Marinoni.\nDescrizione.\n\"Ragazza emancipata\" \u00e8 cantata da Annarella Giudici ed \u00e8 tratta dallo spettacolo teatrale \"Allerghia\" ed \u00e8 stata registrata nel febbraio 1988 allo Studio Superfluo di Bologna, con la produzione di Ignazio Orlando. \"Tien An Men\", rielaborazione di \"Hong Kong\", canzone dei CCCP - Fedeli alla linea del 1987, \u00e8 stata registrata dal vivo al Teatro Ariston di Felina (Reggio Emilia) nel giugno del 1989. \"Trafitto\" \u00e8 tratta dalla colonna sonora della mostra \"Equilibrismi\" ed \u00e8 stata registrata allo Studio Tacci di Reggio Emilia nell'autunno del 1984, con la produzione di Umberto Negri.\nIl libro con il 7\" allegato \u00e8 stato pubblicato da Stampa Alternativa nel 1990 nella collana \"Lyrics Books\". Nel 1998 libro e singolo sono stati ristampati con il singolo in formato CD."}
{"id": "612160", "revid": "599013", "url": "https://it.wikipedia.org/wiki?curid=612160", "title": "Ky", "text": ""}
{"id": "612162", "revid": "599013", "url": "https://it.wikipedia.org/wiki?curid=612162", "title": "Kz", "text": ""}
{"id": "612163", "revid": "92723", "url": "https://it.wikipedia.org/wiki?curid=612163", "title": "Felice Alessandri", "text": "Biografia.\nDopo aver studiato musica a Napoli, debutt\u00f2 nel 1765 a Roma con la rappresentazione del suo primo lavoro, l'oratorio \"Il Tobia\". Successivamente fu attivo a Torino, dove prest\u00f2 servizio come maestro di cappella e clavicembalista, e a Parigi, ove riscosse notevole successo dirigendo i Concert Spirituel. Tornato in Italia nel 1767, fu dapprima a Verona per mettere in scena l\"'Ezio\", la sua prima opera, e poi a Venezia per rappresentare \"Il matrimonio in concorso\".\nPoco dopo si rec\u00f2 con la moglie, la cantante Maria Lavinia Guadagni (sorella del cantante castrato Gaetano Guadagni), a Londra, dove scrisse alcune sue opere buffe per l'Haymarket Theatre, e dove diresse lavori di altri compositori, come Baldassare Galuppi e Niccol\u00f2 Piccinni. Fu nel 1768 a Vienna per dare \"L'argentino\" e nel 1770 di nuovo a Londra, questa volta come virtuoso del clavicembalo.\nContinu\u00f2 il suo viaggio per l'Europa sostando nel 1773 a Genova e a Dresda; giunse infine a Torino, dove rimase dall'autunno 1774 all'aprile 1775 lavorando sempre come operista. Dopo essersi fermato a Venezia, l'anno successivo fu ospite del compositore e tenore francese Joseph Legros a Parigi, con il quale diresse i Concert Spirituel e dove scrisse musica per i Concert des Amateurs.\nNel 1778 lasci\u00f2 la capitale francese per andare a Milano per dare l'opera \"Calliroe\" e il 1\u00ba gennaio 1779 il balletto \"Venere in Cipro\" al Teatro alla Scala, aperto proprio qualche mese prima. \nNegli anni seguenti fu sempre impegnato nel scrivere opere per i principali teatri italiani; in questo periodo fu attivo principalmente a Padova, citt\u00e0 in cui fu direttore del Teatro Nuovo e dove scrisse la cantata \"Le virt\u00f9 rivali\" dedicata al Vice Podest\u00e0 di Padova Alvise Mocenigo.\nNel 1786 and\u00f2 a San Pietroburgo per prestare servizio presso la Corte Imperiale Russa, ma ad attenderlo non trov\u00f2 altro che un posto d'insegnante, quindi nell'autunno del 1789 decise di abbandonare la Russia e recarsi a Berlino, dove fu nominato vice maestro di cappella dell'opera di corte. La sua permanenza alla corte prussiana non fu delle migliori: infatti fu spesso in contrasto con i colleghi (specialmente con il direttore della cappella Johann Friedrich Reichardt) e con il re Federico Guglielmo II e i suoi lavori teatrali furono quasi tutti dei fiaschi (si ricordano in particolare \"Dario\", il pasticcio \"Vasco de Gamo\" e \"Alboino\").\nNell'autunno del 1792 non gli rest\u00f2 che ritornare in Italia e dopo aver rappresentato \"Virginia\" a Venezia nel 1793, \"Medea\" a Parigi e \"Zemira\" e \"Armida\" a Padova, diede la sua ultima opera dal titolo sconosciuto a Modena al Teatro Rangoni, citt\u00e0 nella quale entr\u00f2 come membro dell\"'Accademia dei Filarmonici\" il 16 febbraio 1796.\nConsiderazioni sull'artista.\nNei suoi lavori teatrali egli faceva riferimento ai modelli convenzionali usati nelle opere dei compositori suoi contemporanei. Le opere serie degli anni novanta risentono del cambiamento che sta subendo questo genere, infatti si notano la presenza di cori, scene complesse e uso della pantomima. Le sue opere comiche invece riflettono i tipici drammi giocosi dell'epoca con elementi dell'opera semiseria."}
{"id": "612165", "revid": "767487", "url": "https://it.wikipedia.org/wiki?curid=612165", "title": "Mudrovce", "text": "Mudrovce (in tedesco \"Moderdorf\", in ungherese \"Modrafalva\") \u00e8 un comune della Slovacchia facente parte del distretto di Ko\u0161ice-okolie, nella regione di Ko\u0161ice.\nStoria.\nLe prime notizie sul villaggio sono datate 1406: il villaggio appare con il nome di \"Modrafalua\". All'epoca apparteneva alla Signoria del castello di Lipovce. Successivamente pass\u00f2 ai conti Semsey. Nel 1568 il castello che dominava il paese, costruito nel 1262, venne distrutto. "}
{"id": "612167", "revid": "30297", "url": "https://it.wikipedia.org/wiki?curid=612167", "title": "Fantasista (calcio)", "text": ""}
{"id": "612169", "revid": "104485", "url": "https://it.wikipedia.org/wiki?curid=612169", "title": "Nissan 350Z", "text": "La Nissan 350Z \u00e8 un'autovettura sportiva prodotta dalla casa automobilistica nipponica Nissan all'interno della serie \"Z\", in vendita dal 2003 al 2009.\nStoria e caratteristiche.\nLa storia delle serie Z Nissan, inizia nel 1984 con la prima serie di 300ZX, che pu\u00f2 essere considerata un'antenata dell'odierna 350Z, prodotta in altri modelli il pi\u00f9 recente dei quali molto apprezzato in versione turbo, ma la vera antesignana della 350Z \u00e8 la Datsun 240Z del 1969.\nLa prima concept car della vettura fu presentata nel 2001, dapprima in versione coup\u00e9, poi cabriolet, la \"Roadster\".\nLa 350Z seconda versione ha un motore V6, di 3,5 litri di cilindrata, con 24 valvole, che sviluppa 300 cavalli a 6400 giri/min (velocit\u00e0 massima 250 km/h con 0-100 in 5,8 secondi), mentre la versione precedente da 280 cavalli, ha una coppia motrice di 353 Nm e passa da 0-100 in circa 6,3 secondi con una velocit\u00e0 massima di 250 km/h. Il motore \u00e8 noto anche come \"VQ35DE\", la distribuzione del peso tra anteriore/posteriore \u00e8 di 53/47, ed \u00e8 quindi un'auto dall'animo sportivo, capace di regalare grandi emozioni, grazie anche alla trazione posteriore e ad una guida facile.\nNel 2004 la Nismo ha realizzato una propria versione speciale della 350Z. L'impianto di scarico di serie \u00e8 stato sostituito con un impianto sportivo a due terminali di scarico. L'aerodinamica \u00e8 stata rivista con l'introduzione di un body kit realizzato in collaborazione con la Polyphony Digital, casa videoludica produttrice del famoso simulatore di guida \"Gran Turismo\". Le minigonne laterali, in particolare, sono stati strutturate in modo tale da convogliare l'aria sugli pneumatici sportivi. I cerchioni standard sono stati eliminati e sostituiti con versioni in lega da 19'. I sedili sportivi sono ricoperti di alcantara e sono stati costruiti dalla Nismo usufruendo di una schiuma plastica in grado di assorbire meglio le sollecitazioni trasmesse dal veicolo al guidatore.\nDella Nismo 350Z \u00e8 stata costruita anche una versione con prestazioni maggiorate. Denominata R-Tune, incamerava un propulsore VQ35 V6 3.5 dalla potenza di 305 CV gestito da un cambio manuale a sei rapporti. L'impianto di scarico sportivo era in acciaio inox modello S-Tune, stessa versione delle sospensioni che irrigidivano l'assetto della vettura per migliorare la manovrabilit\u00e0. L'impianto frenante era costituito da freni a disco Nismo R-Tune e il corpo vettura era stato migliorato nell'aerodinamica con l'introduzione di un nuovo body-kit sportivo.\nNel 2005 \u00e8 stata presentata la versione speciale per il 35\u00ba anniversario del debutto della 240Z, con nuovi cerchi da 18 pollici pi\u00f9 leggeri di 1.6 kg, nei soli colori nero e giallo. Dopo la fine della produzione, nel 2009 \u00e8 uscita sul mercato la sua erede, la 370Z\nPer il Model Year 2007, il propulsore \u00e8 sostituito con la nuova versione completamente nuova, il \"VQ35HR\", la cui potenza viene portata a 313 cv e la coppia motrice viene incrementata a 363 Nm e passa da 0-100 in 5,6 secondi mentre la velocit\u00e0 viene limitata elettronicamente a 251 km/h (1 km/h in pi\u00f9 rispetto alle versioni precedenti).\nAttivit\u00e0 sportiva.\nLa 350Z ha sostituito la Nissan Skyline nel campionato Super GT nipponico. \u00c8 stata portata in gara nella classe GT500 sia dal team ufficiale della casa giapponese che da alcune squadre private, in versioni da gara a passo allungato, carrozzeria in fibra di carbonio per contenere il peso, telaio tubolare e inizialmente un propulsore VQ30DETT V6 (sostituito poi da un 4.5 V8). Nel 2004 la vettura del team Nismo \u00e8 riuscita ad ottenere la vittoria."}
{"id": "612176", "revid": "4831618", "url": "https://it.wikipedia.org/wiki?curid=612176", "title": "Regime fantoccio", "text": ""}
{"id": "612177", "revid": "767487", "url": "https://it.wikipedia.org/wiki?curid=612177", "title": "Juliano Elizeu Vicentini", "text": "Carriera.\nEsordisce nella massima serie brasiliana con il Palmeiras nella stagione 1998 cui se ne aggiungono altre 14 e 2 gol nel 2000. Nel 1999 vince la Copa Libertadores. In Brasile gioca anche con le maglie di Coritiba (prima divisione 2001, 24 presenze e 3 gol), ancora Palmeiras (prima divisione 2002, 5 presenze), Santa Cruz (nessuna presenza), Flamengo (prima divisione 2004, 17 presenze e 1 gol), Juventude (prima divisione 2004-2005, 26 presenze e 3 gol) e Guarani (seconda divisione 2006, 17 presenze).\nNell'estate 2006 si trasferisce in prestito al Lecce. Nell'estate 2007 viene ceduto in prestito con diritto di riscatto della met\u00e0 al dal Guarani (societ\u00e0 che ne detiene il cartellino).\nIn seguito ha una breve esperienza al Mar\u00edtimo in Portogallo e al Joinville in Brasile.\nNel 2009 approda al Novara dove nella primavera 2010 conquista la promozione in Serie B.\nIl 31 agosto 2010 rescinde consensualmente il contratto con il Novara per problemi fisici ma il 31 gennaio 2011, dopo aver superato i numerosi problemi che lo costringevano lontano dal campo, torna a disposizione della squadra piemontese disputando comunque solo 2 partite nella stagione culminata con la promozione in Serie A. Il 30 giugno successivo rimane svincolato.\nNel gennaio 2012 si accasa all'Am\u00e9rica Futebol Clube di S\u00e3o Jos\u00e9 do Rio Preto, San Paolo."}
{"id": "612190", "revid": "446353", "url": "https://it.wikipedia.org/wiki?curid=612190", "title": "Impero del Vietnam", "text": "Limpero del Vietnam (in lingua vietnamita: \"\u0110\u1ebf qu\u1ed1c Vi\u1ec7t Nam\") fu uno Stato fantoccio dell'Impero giapponese che governava l'intero Vietnam. Ebbe vita brevissima: dall'11 marzo al 23 agosto 1945.\nStoria.\nDurante la seconda guerra mondiale, nonostante il controllo dell'Indocina francese fosse in mano al Giappone, esso non gioc\u00f2 mai un ruolo di egemone, lasciando agli amministratori francesi il controllo formale. Questa situazione cambi\u00f2 il 9 marzo 1945, quando il Giappone, per guadagnare l'appoggio del popolo vietnamita, proclam\u00f2 l'indipendenza del Paese e pose fine all'amministrazione coloniale francese (la liberazione di Parigi per mano degli Alleati e dei francesi di De Gaulle dai nazisti alleati dei giapponesi \u00e8 dell'agosto del 1944). Fu proclamato imperatore B\u1ea3o \u0110\u1ea1i, che dichiar\u00f2 nullo il trattato con la Francia del 1884. Tr\u1ea7n Tr\u1ecdng Kim, storico e studioso, fu scelto per guidare il governo come primo ministro del Vietnam.\nIl neonato governo faceva parte della sfera di influenza del Giappone. Nella sua breve esistenza, riusc\u00ec a sostituire la lingua francese parlata nelle scuole con il vietnamita. Dopo la sconfitta del Giappone e dopo la \"rivoluzione di agosto\", cess\u00f2 di esistere.\nL'impero del Vietnam fu il primo Stato che riun\u00ec i territori del Vietnam nel XX secolo. Anche se era uno stato fantoccio del Giappone, era la prima volta nel XX secolo che i vietnamiti si autogovernavano: "}
{"id": "612193", "revid": "767487", "url": "https://it.wikipedia.org/wiki?curid=612193", "title": "Gottfried Arnold", "text": "Teologo pietista e luterano, fu storico della chiesa e delle eresie.\nIl suo capolavoro, la \"Unparteyische Kirchen- und Ketzer-Historie\", Francoforte sul Meno, 1699 (\"Storia imparziale delle Chiese e degli eretici\"), ammirato e citato ancora nel XX secolo sia da Ernst Bloch (\"Ateismo nel cristianesimo\", Milano, Feltrinelli, 1977) sia da Piero Martinetti (\"Ges\u00f9 Cristo e il Cristianesimo\", Milano, Edizioni della Rivista di Filosofia, 1934) tent\u00f2 di mostrare come la verit\u00e0 cristiana vada rintracciata tra eretici, scismatici, settari e mistici anzich\u00e9 nelle grandi confessioni ortodosse. Pur limitandosi a \"capovolgere\", per cos\u00ec dire, la storia della chiesa, di modo che le concezioni degli eretici e, in particolare, dei mistici si vedono riconosciute come le uniche vere, il suo libro \"non confessionale\" (in questo senso va letto \"Unparteyische\") ebbe notevoli influenze sugli studi eresiologici di Joham Lorenz Mosheim (\"Ketzergeschichte\", 1746-1748), Johann Georg Walch, Ferdinand Christian Baur, Adolf von Harnack, Adolf Hilgenfeld.\nSecondo Arnold \"il mistero dell'Anticristo\" inizia il giorno in cui Costantino volle \"unificare le due cose pi\u00f9 constrastanti fra loro, il governo divino e quello del diavolo, come se Cristo e Belial potessero divenire tra loro buoni amici\".\nDa quel giorno la responsabilit\u00e0, ricordata da Max Weber nella sua \"Sociologia della religione\", per la \"quies fidelium\" che \"ogni istituzione universalistica di grazia sente di fronte a dio per le anime di tutti gli uomini e che l'autorizza a contrapporsi anche con una violenza priva di scrupoli a chi induce all'errore in questioni di fede\", si impasta inevitabilmente, e corposamente, con l'interesse per la tranquillit\u00e0 di un sistema di potere e con il timore connesso allo stato di salute dell'istituzione, piuttosto che alla \"quiete dei fedeli\" in essa raccolti."}
{"id": "612202", "revid": "1573940", "url": "https://it.wikipedia.org/wiki?curid=612202", "title": "Kate Millett", "text": "Biografia.\nLa sua opera pi\u00f9 celebre \u00e8 sicuramente \"La politica del sesso\", datata 1970: una delle prime alte espressioni teoriche del femminismo radicale (1968-1980). Millett sostiene che \u00abl'oppressione sessuale \u00e8 dominio politico\u00bb. La causa principale di oppressione delle donne viene individuata nella politica del sesso, o sessismo, o patriarcato: il dominio sessuale dell'uomo sulla donna. Il testo illustra accurate analisi condotte su materiale letterario e su autori del Novecento importanti e popolari (tra cui D. H. Lawrence, Henry Miller e Norman Mailer). Le analisi dimostrano \"ad abundantiam\" il sessismo di tali autori.\nKate Millett ha studiato all'universit\u00e0 del Minnesota, facendo parte della prestigiosa associazione letteraria femminile Kappa Alpha Theta.\nHa successivamente completato la sua educazione scolastica frequentando il St Hilda's College di Oxford, dove si \u00e8 laureata.\nLa Millett ebbe un memorabile alterco con Oliver Reed: mentre si trovavano ospiti del programma televisivo del Regno Unito \"After Dark\", il popolare attore tent\u00f2 di baciarla e, dopo la reazione seccata di lei, prefer\u00ec abbandonare lo studio.\nNel 1961 si trasfer\u00ec in Giappone, dove conobbe e spos\u00f2 nel 1965 lo scultore nipponico Fumio Yoshimura, che la inizi\u00f2 alla scultura.\nNegli anni sessanta e settanta, quindi ancor prima del divorzio dall'artista (avvenuto nel 1973), la Millet divenne una delle pi\u00f9 famose attiviste del femminismo internazionale, come membro della National Organization for Women.\nNel 1971 acquist\u00f2 degli edifici ed una vasta area della citt\u00e0 di Poughkeepsie, New York, dove ebbe modo di fondare la \"Women's Art Colony Farm\", un circolo esclusivamente femminile, composto da scrittrici ed artiste.\nGrande successo internazionale ebbe nel 1974 il libro \"In volo\", in cui descrisse il matrimonio con Yoshimura e i suoi rapporti affettivi e sessuali con altre donne, e il suo processo di \"coming out\".\nNel 1979 si rec\u00f2 in Iran al fine di tentare di convincere l'ayatollah Ruhollah Khomeini a concedere pieni diritti alle donne: fu espulsa dal paese e questa esperienza le ispir\u00f2 l'opera \"Going to Iran\".\nCon l'autobiografico \"Sita\", datato 1977, la Millett descrisse apertamente la sua relazione lesbica con la coordinatrice di un'universit\u00e0.\nCon \"Il trip della follia\" (1990) annunci\u00f2 di essere affetta da psicosi maniaco-depressiva. Partendo da questo reale evento della sua vita, nel libro la protagonista comincia a raccontare il suo rapporto con l'ospedale psichiatrico e la sua decisione di non seguire la terapia a base di litio.\nInfine \"A.D.: a memoir\" (1995) descrive la risposta negativa di \"aunt Dorothy\", zia della Millett, al lesbismo della nipote e il progressivo allontanamento affettivo e umano fra le due donne."}
{"id": "612204", "revid": "110157", "url": "https://it.wikipedia.org/wiki?curid=612204", "title": "Provincia di Curic\u00f3", "text": "La provincia di Curic\u00f3 \u00e8 una provincia del Cile centrale, che appartiene alla regione del Maule (\"VII Regi\u00f3n\"). La provincia confina:\nLa provincia conta 9 comuni e 244.053 abitanti (2002) e si estende per 7.281 chilometri quadrati.\nComuni:"}
{"id": "612217", "revid": "33689", "url": "https://it.wikipedia.org/wiki?curid=612217", "title": "I eufonica", "text": ""}
{"id": "612225", "revid": "599013", "url": "https://it.wikipedia.org/wiki?curid=612225", "title": "Giuseppe Vives", "text": "Caratteristiche tecniche.\nMediano d'interdizione, poteva giocare come centrocampista centrale, potendo inoltre ricoprire il ruolo di regista basso.\nCalcioscommesse.\nCoinvolto nell'ambito dell'inchiesta di calcioscommesse, il 26 luglio 2012 viene ufficialmente deferito dal procuratore federale Stefano Palazzi per illecito sportivo in merito a -Lecce del 15 maggio 2011.\nIl 3 agosto Palazzi richiede per lui una squalifica pari a 3 anni e 6 mesi ma il 10 agosto la Commissione Disciplinare della Federcalcio lo assolve perch\u00e9 il pentito che lo aveva accusato, Andrea Masiello, non \u00e8 stato ritenuto credibile..\nIl 13 agosto Palazzi presenta ricorso contro la sua assoluzione ma il 22 agosto viene nuovamente prosciolto.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nCarriera.\nEsordi.\nCresce calcisticamente nel Napoli Club Afragola fino all'et\u00e0 di 17 anni, in seguito viene ceduto al Sant'Anastasia, con cui esordisce prima nel campionato Dilettanti (stagione 1997-1998) e poi in Serie C2 (1999-2000). Nel 2000-2001 \u00e8 alla , in Serie C2, e l'anno dopo al .\nAncona.\nNel 2001-2002, acquistato per 800 milioni di lire dall' guidato da Luciano Spalletti, ha la grande possibilit\u00e0 di confrontarsi con il campionato di Serie B, ma persistenti problemi fisici lo relegano per due anni e mezzo ai margini della squadra, inducendolo addirittura a meditare il ritiro dal calcio giocato, per dedicarsi alla professione di ragioniere. Sempre a causa di problemi di natura fisica nel 2002-2003 colleziona una sola presenza con il in Serie C1 e a fine stagione rientra nei ranghi dell', senza mai scendere in campo.\nGiugliano.\nNel 2003-2004 \u00e8 ingaggiato dal , nel campionato di Serie C2. Nella squadra campana gioca da titolare e in tre stagioni colleziona 104 presenze e 6 gol.\nLecce.\nNell'estate del 2006, dopo numerose voci che lo accostavano a , , Cavese e al Napoli, viene acquistato dal Lecce su indicazione di Zden\u011bk Zeman.\nNel campionato di Serie B 2006-2007 diviene rapidamente uno dei punti fermi del centrocampo salentino, riuscendo a ricoprire sia ruoli di interdizione che di costruzione del gioco. Realizza il suo primo gol in serie cadetta contro la Triestina, e si ripete nell'ultima giornata di campionato contro il .\nNel campionato di Serie B 2007-2008 \u00e8 uno dei protagonisti del centrocampo della settima promozione del Lecce nella massima serie con 4 gol e numerosi assist, tra cui una doppietta che ha permesso ai salentini di accedere ai play-off.\nIl 31 agosto 2008 fa il suo debutto in Serie A in Torino-Lecce 3-0 e il 28 gennaio 2009 segna il suo primo gol nella massima serie firmando il momentaneo vantaggio nella sfida di Verona tra il Chievo ed i leccesi (1-1). Nella sua stagione di esordio in massima serie realizza un gol in 18 presenze, ma non pu\u00f2 evitare la retrocessione del club, che torna in Serie B.\nNella stagione seguente campionato di Serie B 2009-2010 \u00e8 ancora protagonista dell'ottava promozione del Lecce. L'allenatore Luigi De Canio, dimostrando grande fiducia nei suoi mezzi e nella sua qualit\u00e0 del gioco, gli consegna le chiavi del centrocampo salentino per tutta la stagione e lui lo ripaga prontamente con 38 presenze e due gol.\nVice del suo Capitano Guillermo Giacomazzi, raggiunge la meritata promozione in Serie A, eletto a fine stagione dal quotidiano \"La Gazzetta dello Sport\" il migliore Centrocampista della Serie B.\nIl 3 ottobre 2010 alla sesta giornata del campionato di Serie A 2010-2011 indossa per la prima volta la fascia di Capitano nella vittoria per 1-0 contro il Catania, in una stagione contraddistinta da una grande continuit\u00e0 di rendimento. La formazione allenata da De Canio, con Vives al comando del centrocampo, centra la salvezza alla penultima giornata di campionato.\nTorino.\nIl 14 luglio 2011 passa a titolo definitivo al per una cifra che si aggira sui 500\u00a0000 euro.. Esordisce con la maglia granata il 13 agosto 2011 in Coppa Italia contro il .\nSegna il suo primo gol in maglia granata il 10 dicembre 2011 nella partita casalinga contro il vinta dal per 4-2, e l'11 febbraio 2012 realizza il secondo dei tre gol della squadra granata contro la con un tiro preciso all'angolino rasoterra, dopo un elegante dribbling in area.\nNella stagione 2013-2014 alla 17\u00aa giornata il 22 dicembre 2013, realizza il suo secondo gol nella massima serie (il primo con i granata in serie A) su assist di Cerci nella sfida Torino-Chievo Verona terminata 4-1. Il 25 novembre 2015 rinnova il proprio contratto con il club fino al 2017.\nNell'estate del 2016, in seguito alla cessione del compagno Glik al Monaco, gli viene assegnata la fascia di capitano.\nPersa la titolarit\u00e0 a favore del pi\u00f9 giovane compagno Mirko Valdifiori, il 29 gennaio 2017 viene convocato per la sua ultima partita con la maglia del per poi trasferirsi in Serie B alla Pro Vercelli, concludendo la sua esperienza in maglia granata dopo cinque stagioni e mezza, 164 presenze e 5 reti, con la standing ovation della Curva Maratona.\nPro Vercelli.\nDopo 5 anni e mezzo al Torino, il 30 gennaio 2017 passa alla Pro Vercelli a titolo definitivo. Il 30 settembre sigla il primo gol coi piemontesi, nel 5-2 contro il . \nIl 12 maggio 2018 contro la Ternana realizza la sua quinta rete in campionato, battendo il record di segnature stagionali della sua carriera. Tutti e cinque i goal sono stati realizzati su calcio di rigore.\nTernana.\nIl 27 luglio 2018 la Ternana comunica di aver acquisito le prestazioni sportive del centrocampista fino al 30 giugno 2019. Terminata la stagione con sole due presenze ad inizio campionato, Vives si ritira dall\u2019attivit\u00e0 agonistica.\nStatistiche.\nPresenze e reti nei club.\n\"Statistiche aggiornate al 17 dicembre 2017.\""}
{"id": "612232", "revid": "1020930", "url": "https://it.wikipedia.org/wiki?curid=612232", "title": "Dimostrazione della trascendenza di e", "text": "La prima dimostrazione della trascendenza di \"e\" sul campo dei numeri razionali formula_1 fu completata nel 1873 ad opera di Charles Hermite. Successivamente David Hilbert (1862\u20131943) ne forn\u00ec una versione semplificata. \nLa dimostrazione di Hilbert.\nSupponiamo per assurdo che formula_2 sia un numero algebrico e cio\u00e8 che esista un insieme finito di coefficienti razionali non nulli formula_3 che soddisfano l'equazione\nA meno di moltiplicare per il denominatore comune dei coefficienti, non \u00e8 restrittivo supporre che tali coefficienti siano interi. Si pu\u00f2 inoltre supporre che formula_5 sia il minimo intero per cui esistano dei tali coefficienti.\nPer ogni coppia di interi formula_6 e formula_7, siano formula_8 e formula_9 le funzioni definite da\nPer ogni formula_6 consideriamo l'equazione ottenuta moltiplicando per formula_13 ambo i membri dell'equazione\nin modo da ottenere\nDalla definizione di formula_8 e formula_9 discende che formula_18 per ogni coppia di interi formula_6, formula_7 e dunque l'equazione precedente pu\u00f2 anche essere scritta nella forma\ndove\nPer completare la dimostrazione basta dunque mostrare che per formula_6 sufficientemente grande\n\u00e8 un intero non-nullo mentre \nnon \u00e8 intero, in quanto tali fatti sono in contraddizione con l'equazione \nIl fatto che il primo numero sia un intero risulta dall'identit\u00e0\nche \u00e8 valida per ogni intero positivo formula_29 e pu\u00f2 essere dimostrata per induzione usando l'integrazione per parti.\nPer mostrare che per formula_6 sufficientemente grande il secondo numero non \u00e8 intero, \u00e8 sufficiente provare che formula_31 si ha\nA questo scopo, notiamo dapprima che\n\u00e8 il prodotto delle funzioni \nOsserviamo poi che, se denotiamo rispettivamente con formula_36 e formula_37 i massimi di \nsull'intervallo formula_39, si ha\nper un'opportuna costante formula_41. Di conseguenza \ne dunque \nQuindi, per la definizione di limite, formula_44 risulta\nPer concludere la dimostrazione basta quindi mostrare che questo numero \u00e8 diverso da zero, e ci\u00f2 segue dalla minimalit\u00e0 di formula_5 in quanto formula_47 risulta formula_48.\nUna strategia simile, differente dall'approccio originale di Lindemann, pu\u00f2 essere usata per mostrare che \"\u03c0\" \u00e8 trascendente."}
{"id": "612233", "revid": "373458", "url": "https://it.wikipedia.org/wiki?curid=612233", "title": "Governo devoluto", "text": ""}
{"id": "612234", "revid": "712828", "url": "https://it.wikipedia.org/wiki?curid=612234", "title": "Sayo Aisaka", "text": ""}
{"id": "612236", "revid": "1005847", "url": "https://it.wikipedia.org/wiki?curid=612236", "title": "Elio De Luca", "text": "Allievo di Mario Cappelli e Anna Sanesi si diploma presso la Scuola d'Arte Leonardo da Vinci di Prato. Negli anni collabora con varie gallerie in Italia e all'estero; sue opere entrano a far parte di collezioni pubbliche e private.\nBiografia.\nL'artista si distingue, in particolare, per l'uso della peculiare tecnica del cemento dipinto ad olio. Lavora inoltre con pastelli ad olio su carta gialla e con gli oli su tavola. Ha eseguito diverse sculture in bronzo.\nTra le sedi pubbliche italiane che pi\u00f9 di recente hanno ospitato i suoi lavori sono Museo nazionale del Palazzo di Venezia a Roma, Palazzo Strozzi ed il Palagio di Parte Guelfa a Firenze, la Galleria Comunale del Castello Aragonese a Taranto, i Musei Civici di Lecco, la Chiesa della SS. Annunziata a Cetona, la sede del Consiglio regionale della Toscana, la Rocca del Comune di Monte San Savino, il Museo Giuliano Ghelli di San Casciano, la Sala Comunale Ugo Capocchini del Comune di Barberino Val D'Elsa, Palazzo Malaspina a San Donato in Poggio, lo storico Palazzo Datini a Prato, la Galleria Comunale di Arte Moderna di Poppi, il Comune di Matera, la Civica Galleria d\u2019Arte Moderna del Comune di Cento, la storica Dogana Veneta di Lazise sul Lago di Garda, la Sala delle Colonne del Comune di Pontassieve, la Sala del Basolato del Comune di Fiesole, Palazzo della Corgna a Citt\u00e0 della Pieve.\nHa realizzato gli affreschi della Chiesa di San Bartolomeo a Scampata e l'VIII Palio della Costa Etrusca; sue opere sono state acquisite in permanenza dalla Pinacoteca regionale della Toscana e dal Lu.C.C.a Center of Contemporary Art di Lucca. Ha partecipato con un ciclo di opere dal titolo \"La Buona Terra\" all'EXPO 2015 di Milano ospite dell'Istituto Agronomico d'Oltremare (Ministero degli Esteri).\nNegli ultimi anni le sue opere hanno partecipato a numerose esposizioni internazionali, far le quali il M\u2019ARS Contemporary Art Museum di Mosca, il Museo Cultural di Santa Fe in Nuovo Messico, il Foreign Art Museum di Riga, l'Artist Istanbul Art Fair (dove ha rappresentato l'Istituto di Cultura Italiana in Turchia), il Washington Convention Center di Washington DC, il Miami Beach Convention Center ed il Boca Raton Gallery Centre di Miami, l'International Kunsttentoonstelling Furn Art ed il Centro espositivo Comunale di De Haan in Belgio, lo \"Spazio Italia\" dell'Ambasciata Italiana a Pechino."}
{"id": "612249", "revid": "11266", "url": "https://it.wikipedia.org/wiki?curid=612249", "title": "Universit\u00e0 degli Studi di Foggia", "text": "L'Universit\u00e0 degli Studi di Foggia (acronimo \"UniFG\") \u00e8 una universit\u00e0 statale italiana fondata nel 1999.\nStoria.\nCome in altre citt\u00e0 della Capitanata (in particolare Lucera e San Severo), dal Settecento furono attive a Foggia alcune cattedre di tipo universitario, segnatamente di umanit\u00e0 e retorica, filosofia e legge, istituite dal locale decurionato per offrire ai giovani della citt\u00e0 dei percorsi formativi superiori. Nell'Ottocento fu istituita la cattedra di fisica e agricoltura che, con decreto reale del 30 novembre 1819, fu trasformata in cattedra di economia rurale. Contemporaneamente si istituirono gli insegnamenti di filosofia e matematica, retorica, umanit\u00e0 e grammatica. Nel 1858 furono avviate anche le cattedre di diritto e procedura civile, diritto e procedura penale, scienze naturali e chimica, anatomia umana comparata e fisiologia. Dopo l'Unit\u00e0 d'Italia, col riordino del sistema nazionale dell'istruzione, tutte le cattedre furono soppresse.\nL'universit\u00e0 \u00e8 stata istituita il 5 agosto 1999 per mezzo del decreto emesso in quella data dal ministero dell'universit\u00e0 e della ricerca scientifica e tecnologica. Foggia, tuttavia, era sede di polo dell'Universit\u00e0 di Bari \"Aldo Moro\" gi\u00e0 dall'anno accademico 1990-1991, con le facolt\u00e0 gemmate di Giurisprudenza, Economia e Agraria, e nell'anno accademico 1993/94 era stato attivato anche il corso di laurea in Medicina e Chirurgia.\nOttenuta la piena autonomia nel 1999, nel 2000 \u00e8 stata istituita la facolt\u00e0 di lettere e filosofia, mentre \u00e8 stata istituita la facolt\u00e0 di scienze della formazione.\nLe sedi delle varie facolt\u00e0 sono dislocate in tutto il territorio cittadino. La localizzazione delle strutture didattiche e di ricerca \u00e8, infatti, organizzata per poli. Il polo direzionale, ove ha sede il Rettorato e tutta l'Amministrazione Centrale, \u00e8 ubicato in zona Fiera ove sono presenti altri importanti Enti pubblici come la Questura e il Comune. Il polo economico-giuridico trovasi nei pressi della Villa Comunale e non lontano dalla Stazione Ferroviaria. Pi\u00f9 precisamente, la presidenza della Facolt\u00e0 di Giurisprudenza \u00e8 ubicata in un palazzo di stile neoclassico che sorge al centro della citt\u00e0 (Largo Papa Giovanni Paolo II) e che fu sede del Palazzo di Giustizia. La sede centrale e la presidenza di Economia si integrano con il complesso dell'IRIP (Istituto di Incremento Ippico) in Via Caggese, non lontano dalla Facolt\u00e0 di Giurisprudenza. Il polo umanistico \u00e8 situato nella parte pi\u00f9 antica della citt\u00e0. Pi\u00f9 precisamente, la sede centrale e la presidenza di Lettere sono ubicate presso l'ex ospedale Maternit\u00e0 in Via Arpi mentre nelle loro vicinanze (Largo Civitella) \u00e8 anche ubicata la Facolt\u00e0 di Scienze della Formazione. Il polo scientifico \u00e8 nella zona di Via Napoli ove \u00e8 ubicata la sede centrale e la presidenza di Agraria nonch\u00e9 la sede centrale e la presidenza di Medicina che si integrano con gli Ospedali Riuniti. Il corso di laurea in Scienze Motorie si svolge in un complesso pi\u00f9 vicino, in linea d'aria, al polo direzionale che alla Facolt\u00e0 di Medicina.\nAnche le citt\u00e0 di San Severo, San Giovanni Rotondo, Lucera, Cerignola, Manfredonia e Barletta sono state sedi dell'universit\u00e0 e hanno ospitato diversi corsi di laurea: quattro a San Severo (afferenti alle facolt\u00e0 di Economia, Medicina e Agraria), due a San Giovanni Rotondo (Medicina), uno a Lucera (Lettere), uno a Cerignola (Agraria), uno a Manfredonia (Economia) e uno a Barletta (Medicina). Complessivamente questi comuni hanno contribuito in misura notevole all'implementazione dell'universit\u00e0 foggiana e, non a caso, la prima denominazione proposta per l'ateneo \u00e8 stata \"Universit\u00e0 degli studi di Capitanata\", a sottolineare la diffusione dell'istituzione nel territorio provinciale e la pluralit\u00e0 dei comuni che ne avevano sponsorizzata la nascita. Di recente, a seguito del processo di razionalizzazione dell'offerta formativa, la maggior parte delle attivit\u00e0 formative ordinarie dell'universit\u00e0 si svolgono a Foggia, riservandosi alle citt\u00e0 succitate solo alcune attivit\u00e0 di alta formazione o corsi di laurea in professioni sanitarie.\nNel 2008 viene varato un progetto ambizioso: l'adozione della collezione di un privato, servita a costituire il primo fondo di letteratura italiana tradotta in altre lingue. Il progetto si \u00e8 chiuso nel 2010.\nIl 20 settembre 2013, viene inaugurato il nuovo Polo Bio-Medico dell'ateneo in via Napoli ed il 30 settembre, viene inaugurato il Polo umanistico, in un antico complesso risalente al XVI secolo.\nStruttura.\nL'universit\u00e0 \u00e8 articolata in sette dipartimenti:\nLa Fondazione Apulia Felix.\nLa fondazione legata all'ateneo \u00e8 la \"Fondazione Apulia Felix\", essa \u00e8 nata, nel 2012, con lo scopo di perseguire fini di utilit\u00e0 sociale nei settori della ricerca scientifica, dell'istruzione, dell'arte, della sanit\u00e0, dell'assistenza alle categorie sociali deboli, della valorizzazione dei beni e delle attivit\u00e0 culturali nonch\u00e9 dei beni ambientali con il compito di favorire e promuovere il territorio di Capitanata con particolare riferimento all'Universit\u00e0 stessa. Presidente della stessa \u00e8 Giuliano Volpe."}
{"id": "612256", "revid": "1060", "url": "https://it.wikipedia.org/wiki?curid=612256", "title": "H\u00e0 N\u00f4i", "text": ""}
{"id": "612261", "revid": "599013", "url": "https://it.wikipedia.org/wiki?curid=612261", "title": "Dado Pr\u0161o", "text": "\u00c8 uno dei diciassette calciatori che hanno segnato una quaterna in una sola partita di UEFA Champions League.\nCarriera.\nInizi di carriera.\nAcquistato dal nel 1996, nel 1997 fu ceduto per due stagioni in prestito all'Ajaccio.\nL'exploit di Pr\u0161o avvenne con la maglia del nel 2003-2004, stagione in cui la compagine allenata da Didier Deschamps raggiunse la finale di UEFA Champions League, persa contro il per 3-0. In quella edizione del torneo Pr\u0161o realizz\u00f2 7 gol in 11 partite, di cui ben 4 in Monaco-Deportivo La Coru\u00f1a (8-3). Quella sera riusc\u00ec ad eguagliare Marco van Basten e Simone Inzaghi; il record fu poi migliorato anni dopo da Lionel Messi e Luiz Adriano.\nRangers.\nDal 2004 al 2007 gioc\u00f2 nei Rangers, segnando 31 reti in 94 partite in campionato; 37 gol in 123 incontri \u00e8 il computo totale con la maglia degli scozzesi.\nRitiro.\nIl suo ritiro avvenne al termine della stagione 2006-2007, a soli 32 anni, quando era sotto contratto con i Rangers, a causa di un infortunio al ginocchio destro rimediato nel corso dell\"'old firm\" contro il .\nNazionale.\nHa preso parte con la nazionale croata al e al ."}
{"id": "612267", "revid": "712828", "url": "https://it.wikipedia.org/wiki?curid=612267", "title": "Akashi Y\u016bna", "text": ""}
{"id": "612273", "revid": "1762097", "url": "https://it.wikipedia.org/wiki?curid=612273", "title": "Carlo Ciccioli", "text": "Laureato in medicina e chirurgia, si \u00e8 specializzato in psichiatria, criminologia clinica e neurologia.\nLa carriera politica.\nNel 1970 aderisce al Movimento Sociale Italiano entrando contemporaneamente a far parte del Fronte della Giovent\u00f9 e del FUAN. Nel 1976 diviene componente del Comitato Centrale del MSI e successivamente entra a far parte della Direzione Nazionale dello stesso partito. Nel 1979 viene eletto consigliere comunale di Ancona prima per MSI-DN e poi per Alleanza Nazionale, venendo pi\u00f9 volte riconfermato.\nNel 1985 \u00e8 eletto Consigliere regionale delle Marche per MSI-DN. Rieletto nell'Assemblea regionale nel 1995 per Alleanza Nazionale, con il pi\u00f9 alto numero di preferenze in assoluto nelle Marche, viene nominato Vice Presidente del Consiglio regionale ed in seguito Consigliere segretario dell'Ufficio di Presidenza.\nNel 2000 e nel 2005 viene riconfermato consigliere regionale, diventa capogruppo di Alleanza Nazionale al Consiglio Regionale delle Marche.\nNel 2002 \u00e8 nominato Coordinatore regionale di Alleanza Nazionale.\nNel 2006 \u00e8 eletto alla Camera dei deputati per Alleanza Nazionale, poi rieletto nel 2008 per il Popolo della Libert\u00e0, diventa Vice Presidente della Commissione parlamentare Affari Sociali e Sanit\u00e0.\nNel 2012 \u00e8 tra i promotori di Fratelli d'Italia - Alleanza Nazionale a cui aderisce. Nel 2013 si candida alle elezioni politiche, ma non scatta il seggio nelle Marche e dunque non viene eletto.\n\u00c8 portavoce regionale delle Marche per Fratelli d'Italia-Alleanza Nazionale.\nSi candida alle elezioni regionali marchigiane del 2015, ma non sar\u00e0 eletto. Verr\u00e0 invece eletto alle regionali del 2020 e verr\u00e0 nominato capogruppo di Fratelli d'Italia.\nNel febbraio 2021 suscitano polemiche le sue dichiarazioni in aula su una proposta di legge legata al tema della famiglia.\nLa carriera professionale.\nDopo la maturit\u00e0 scientifica, si laurea in Medicina e Chirurgia all'Universit\u00e0 degli Studi di Ancona. Nel 1984 si specializza in Psichiatria, successivamente nel 1988 presso l'Universit\u00e0 degli Studi di Chieti in Criminologia Clinica e Psichiatria Forense e poi nel 1992 in Neurologia.\nHa frequentato per alcuni anni la Scuola di Formazione in psicoterapia e supervisione ad indirizzo analitico a Venezia con il Prof. Salomon Resnik.\nDal 1987 prima Assistente e poi Aiuto della Clinica Psichiatrica dell'Universit\u00e0 di Ancona. Nel 1991 inizia ad organizzare il Servizio Tossicodipendenze della U.S.L. di Ancona, il SERT, e dal '93 al '95 dirige lo specifico reparto presso l'Ospedale regionale Umberto I, diventandone primario.\n\u00c8 stato consulente tecnico d'Ufficio dei Tribunali e delle Procure di Ancona, Pesaro, Camerino, Napoli e della Repubblica di S. Marino per numerose perizie psichiatriche.\nHa pubblicato numerosi articoli ed \u00e8 stato relatore a convegni e congressi medici oltre che docente a contratto di Psichiatria Forense dell'Universit\u00e0 di Ancona.\nNell'ambito dell'attivit\u00e0 presso il Dipartimento di Salute mentale e il Servizio delle Tossicodipendenze ha collaborato attivamente con le associazioni di volontariato, in particolare con le Comunit\u00e0 terapeutiche per il disagio psichico come la Lahuen di Orvieto, di cui \u00e8 stato anche sostenitore, la Reverie di Roma nonch\u00e9 le Comunit\u00e0 per le Tossicodipendenze Incontro di Don Gelmini, di San Patrignano di Rimini, la \u201cPars\u201d di Corridonia (MC), l'A.v.a.p. di Pesaro, il \u201cCentro di ascolto\u201d di Ancona e tante altre.\nHa inoltre partecipato come docente a numerosi corsi di formazione per il volontariato sociosanitario ed in particolare a quelli dell'Avuls.\nSi \u00e8 occupato in particolare del disagio psichico legato alla tossicodipendenza, fra i primi ad individuare la necessit\u00e0 di arrivare alla definizione di protocolli terapeutici per la doppia diagnosi (comorbilit\u00e0 fra disturbo psichico e condotta tossicomanica) che successivamente sono stati adottati dal Ministero della Salute e da tutte le strutture per il recupero dei tossicodipendenti.\nDal marzo 2013 \u00e8 rientrato in servizio come direttore del Dipartimento Dipendenze Patologiche di Ancona.\nProcedimenti giudiziari.\nIl 25 Dicembre 1974, mentre faceva parte del Fronte della Giovent\u00f9 (gruppo politico neofascista, post-fascista o di destra radicale), spara cinque colpi e colpisce alla gamba un avversario politico, appartenente ad un movimento extraparlamentare di sinistra . Il fatto viene successivamente amnistiato."}
{"id": "612274", "revid": "21880", "url": "https://it.wikipedia.org/wiki?curid=612274", "title": "Bucanetes githaginea", "text": ""}
{"id": "612275", "revid": "486946", "url": "https://it.wikipedia.org/wiki?curid=612275", "title": "Rhodopechys githagineus", "text": ""}
{"id": "612287", "revid": "17351", "url": "https://it.wikipedia.org/wiki?curid=612287", "title": "Dassault Super Myst\u00e8re B.2", "text": ""}
{"id": "612291", "revid": "1251388", "url": "https://it.wikipedia.org/wiki?curid=612291", "title": "Bj\u00f8rnstjerne Bj\u00f8rnson", "text": "Sul piano artistico concorse, assieme ad Henrik Ibsen, alla nascita della moderna drammaturgia norvegese e scandinava. La sua grandezza fu siglata dal Premio Nobel per la letteratura nell'anno 1903.\nBiografia.\nBj\u00f6rnstjerne Bj\u00f6rnson nacque l'8 dicembre 1832 a Kvikne, un piccolo paese della regione montuosa dello Osterdal, dove trascorse i primi anni della sua infanzia poich\u00e9, a meno di cinque anni si trasfer\u00ec con la famiglia a Ness nel Romsdal dove il padre Peter Bj\u00f6rnson era parroco evangelico. \nSi form\u00f2 studiando a Molde e poi a Oslo. Non riusc\u00ec a concludere i suoi studi universitari e subito dopo il suo ritiro si impegn\u00f2 nel giornalismo e nella letteratura. Grazie ad un soggiorno a Copenaghen approfond\u00ec e assimil\u00f2 il pensiero e le opere di Kierkegaard. Una volta rientrato a Cristiania, nel 1857 si attiv\u00f2 per fondare il periodico \"Il giornale popolare illustrato\" (\"Illustrerte FolkBladet\"). Lo stesso anno venne nominato direttore dapprima del teatro di Bergen e poi in quello di Oslo, e inoltre pubblic\u00f2 la sua prima raccolta di novelle intitolata \"Synn\u00f8ve Solbakken\".\nDal 1860 al 1863 viaggi\u00f2 e soggiorn\u00f2 lungamente all'estero, in America, in Francia, in Germania e in Italia.\nLa sua prima fase artistica si contraddistinse per un marcato romanticismo oltre alla tematica ricorrente del mondo rurale. Alcuni dei suoi drammi furono ambientati in epoche precedenti, come ad esempio \"Mellem Slagene\" (\"Tra una battaglia e l'altra\"), composto nel 1855, i cui scenari risalirono fino al XII secolo.\nTra le sue varie opere maggiormente significative, uscirono nel 1870 \"Digte og Sange\" (Poesie e Canzoni) che contenne l'inno nazionale norvegese intitolato \"Si, noi amiamo questo paese\" (\"Ja, vi elskerdette landet\") ed il ciclo epico \"Arnljot Gelline\".\nNella sua seconda fase, dal 1864 al 1879, Bj\u00f8rnson si avvicin\u00f2 a problematiche sociali, alla posizione radical-liberale, e alla focalizzazione della borghesia come argomento di indagine. In questo periodo compose soprattutto drammi, commedie e romanzi, tra i quali si segnalarono il dramma sociale, \"Leonarda\" (1879), che innesc\u00f2 polemiche e dibattiti, la commedia satirica \"Det nye System\" (\"ll nuovo sistema\"), il dramma mistico-simbolico \"\u00d8ver \u00c6vne, I\" (\"Oltre le Forze\") che riscossero un buon successo.\nUn'ulteriore tematica che interess\u00f2 lungamente Bj\u00f8rnson fu quella inerente all'adozione di una lingua nazionale letteraria norvegese distinta dal \"dansk-norsk\" (\"danese-norvegese\"), che fino a quel momento la maggior parte degli autori del suo paese utilizzava. A tal proposito, lo scrittore effettu\u00f2 una serie di sperimentazioni linguistiche.\nNegli ultimi anni della sua vita si occup\u00f2 intensamente sia della questione agricola, resa problematica da una gestione non perfetta delle terre coltivabili, sia del caso Dreyfus, schierandosi apertamente a favore della sua innocenza.\nDal temperamento focoso e dall'attivismo energico, Bj\u00f8rnson ebbe una grande influenza sulla vita socio-politica del suo paese: sostenne l'autonomia della Norvegia e contrast\u00f2 l'unione con la Svezia e critic\u00f2 le istituzioni monarchiche ed ecclesiastiche. Dalle sue opere, sono stati tratti diversi film e adattamenti televisivi."}
{"id": "612295", "revid": "15756", "url": "https://it.wikipedia.org/wiki?curid=612295", "title": "Ghiandola esocrina", "text": "Le ghiandole esocrine sono ghiandole che versano il loro secreto all'esterno del corpo o in cavit\u00e0 comunicanti con l'esterno (per esempio, le ghiandole sudoripare, lacrimali, sebacee, salivari). Hanno un funzionamento opposto rispetto alle ghiandole endocrine (che riversano invece i loro prodotti all'interno del corpo o nei vasi sanguigni) e, morfologicamente, si contraddistinguono per la presenza di un canale cavo, di forma tubulare e denominato dotto escretore che le connette all'esterno del corpo, e permette la secrezione.\nTipi di ghiandole esocrine.\nEsistono diversi tipi di ghiandole esocrine, che vengono classificate attraverso vari parametri:\nPer numero di cellule.\nLe ghiandole esocrine sono generalmente pluricellulari; esiste per\u00f2 nei mammiferi un unico caso di ghiandola unicellulare: la cellula mucipara caliciforme, che secerne muco.\nPer struttura.\nLe ghiandole esocrine sono costituite da due porzioni morfologicamente e funzionalmente distinte: la porzione escretrice, costituita dal dotto escretore, e la porzione secernente, definita adenomero. La struttura di entrambe queste porzioni pu\u00f2 essere un carattere distintivo per classificare la ghiandola:\nPer metodo di secrezione.\nLe ghiandole esocrine possono essere classificate in base al modo in cui le cellule che compongono l'adenomero espellono il secreto:\nPer tipo di secreto.\nLe ghiandole vengono classificate infine tramite il tipo di secreto che producono:"}
{"id": "612299", "revid": "1782831", "url": "https://it.wikipedia.org/wiki?curid=612299", "title": "Cattie-brie", "text": "Cattie-brie \u00e8 un personaggio immaginario appartenente all'ambientazione \"Forgotten Realms\" per il gioco di ruolo \"Dungeons &amp; Dragons\". Cattie-brie \u00e8 protagonista di numerosi romanzi dello scrittore fantasy Robert Anthony Salvatore che narrano le avventure di una compagnia d'avventura di cui fanno parte \u2014 oltre a Cattie-brie \u2014 il drow Drizzt Do'Urden, il nano Bruenor Battlehammer, il barbaro Wulfgar e Regis l'halfling.\nLetteratura.\nCattie-brie \u00e8 apparsa nei seguenti romanzi pubblicati, in Italia, da Armenia:\nDescrizione.\nAspetto fisico.\nCattie-brie \u00e8 una bellissima donna dai capelli rossicci e gli occhi azzurri; \u00e8 cortese, tollerante, pragmatica. Inoltre \u00e8 cresciuta provando un forte trasporto per i suoi compagni, portando sia Drizzt che Wulfgar a compiere azioni contrarie al buon senso e alla razionalit\u00e0.\nIn combattimento, Cattie-brie d\u00e0 supporto ai suoi amici con Taulmaril (vedi pi\u00f9 sotto). Comunque non esita ad entrare in mischia, dove brandisce all'occorrenza \"Khazid'hea\", usualmente confidando nella sua capacit\u00e0 di dominare la spada.\nStoria.\nFiglia umana adottiva di Bruenor Battlehammer, Cattie-brie \u00e8 stata la prima persona nella Valle del Vento Gelido ad accettare l'elfo scuro Drizzt Do'Urden, anche se era ancora molto giovane quando il drow la conobbe. Cattie-brie ha la testardaggine e il modo di pensare tipico dei nani, nonch\u00e9 una personalit\u00e0 simile a suo padre adottivo. La ragazza \u00e8 uno dei \"compagni di Hall\" (dal nome della citt\u00e0 nanica Mithral Hall). C'\u00e8 stato il tentativo di iniziare una storia romantica con Drizzt durante lo svolgersi degli eventi raccontati nei vari libri; questa tensione ha finalmente raggiunto il culmine ne \"Le due spade\", dove Cattie-brie e Drizzt Do'Urden sono diventati amanti.\nDopo il ritrovamento di Mithral Hall, a Cattie-brie \u00e8 stato dato Taulmaril lo \"spezzacuori\", un arco magico dono di Anariel, \"Sorella di Faer\u00fbn\", ai nani della citt\u00e0. L'arma \u00e8 stata trovata nella oramai distrutta Sala di Dumathoin, una divinit\u00e0 nanica, mentre la citt\u00e0 era ancora occupata da Simmergloom, il \"Drago Nero\". Per molti anni la ragazza ha anche portato con s\u00e9 la spada senziente \"Khazid'hea\", altrimenti conosciuta come \"La Tagliente\" (\"The Cutter\"), la spada che Drizzt Do'Urden ha estratto dal corpo di Dantrag Baenre ma che poi ha deciso di donare a lei preferendo la scimitarra. Khazid'hea fu rubata da Delly Curtie, massacrata poi dagli orchi; Drizzt ha in seguito ritrovato l'arma, ma l'ha persa in una battaglia contro Obould Many-Arrows. \u00c8 stata infine recuperata da Tos'un Dell'Armgo, un drow esiliato in combutta con gli orchi.\nLa madre di Cattie-brie \u00e8 morta dandola alla luce; suo padre l'ha portata via da Mirabar giungendo a Termalaine, una delle Ten Towns. Per tre anni ha vissuto in tranquillit\u00e0 con la figlia, ma poi un goblin ha posto fine alla sua esistenza: tutta Termalaine era sotto il feroce attacco di un'orda di goblinoidi. I nani del clan Battlehammer si sono precipitati fuori dalla loro valle nel tentativo di fermare l'orda e salvare la citt\u00e0. Casualmente Bruenor ha salvato l'orfana dalla morte. Quando il fumo si \u00e8 diradato, il nano ha reclamato la giovane e ne ha fatto la propria figlia adottiva.\nCatti-brie non ha memoria della sua vita prima che Bruenor la prendesse con s\u00e9, ma ha trascorso una felice infanzia fra i nani. Durante i cinque anni che Wulfgar ha passato al servizio di Bruenor, lei lo ha aiutato a modificare gli atteggiamenti dovuti alla sua barbara educazione, aiutandolo a far venir fuori la compassione e l'intelligenza che erano dentro di lui. Il legame fra i due ha continuato a intensificarsi quando sono andati all'avventura insieme a Bruenor, Regis e Drizzt; successivamente i due decidono di unirsi in matrimonio, ma una tragedia ha rotto il loro rapporto, quando alcuni drow hanno attaccato Mithral Hall e Wulfgar \u00e8 stato colpito nel corso degli scontri da un servo di Lolth, e da tutti \u00e8 stato ritenuto morto. Per un po' la ragazza \u00e8 rimasta in lutto per la perdita del suo amore, ma una volta passato il dolore, ha iniziato a stringere un forte legame con Drizzt. Quando Wulfgar \u00e8 ritornato dalla sua apparente morte ha causato una confusione emotiva in Cattie-brie, che ormai aveva creato un forte legame con Drizzt. Nel tentativo di aiutare Wulfgar a ritrovare se stesso, si concede a lui ma durante la notte Wulfgar rivive gli orrori che ha vissuto precedentemente nell'abisso. Dopo quell'accaduto Wulfgar ha abbandonato i suoi amici, nel tentativo di trovare la propria strada. Drizzt e Cattie-brie decidono quindi di allontanarsi da Mithril Hall e partono per nave insieme ad una loro vecchia conoscenza. Anni dopo si riuniscono al gruppo, e durante una delle loro avventure per\u00f2 Cattie-brie arriva molto vicino alla morte, durante la quale entra in uno stato di riflessione che inizialmente non viene spiegato con precisione, ma che in futuro si scoprir\u00e0 essere solamente il pentirsi di non aver mai trasformato il rapporto tra lei e Drizzt in qualcosa di pi\u00f9 profondo. Tuttavia, prima che lei riesca a realizzare la verit\u00e0, i due vengono separati, senza sapere nemmeno se l'altro \u00e8 ancora vivo. In questo periodo, Cattie-brie che rimane con il resto del gruppo, si strugger\u00e0 per il dolore che poi riuscir\u00e0 a confessare a Wulfgar. Quando Drizzt, dopo molto tempo, riesce a tornare, i dubbi in entrambi svaniscono. Alla fine del libro \"le due spade\" i due si separano ognuno per aiutare un amico, Cattie-brie si avvia con Wulfgar alla ricerca della figlia ormai perduta."}
{"id": "612300", "revid": "287204", "url": "https://it.wikipedia.org/wiki?curid=612300", "title": "Detlef Franke", "text": "Principali pubblicazioni di Detlef Franke:"}
{"id": "612302", "revid": "196390", "url": "https://it.wikipedia.org/wiki?curid=612302", "title": "Classi UB I/III", "text": ""}
{"id": "612303", "revid": "26891", "url": "https://it.wikipedia.org/wiki?curid=612303", "title": "Classi UC", "text": ""}
{"id": "612304", "revid": "26891", "url": "https://it.wikipedia.org/wiki?curid=612304", "title": "Classe U-151", "text": ""}
{"id": "612305", "revid": "26891", "url": "https://it.wikipedia.org/wiki?curid=612305", "title": "Classe U-139", "text": ""}
{"id": "612306", "revid": "26891", "url": "https://it.wikipedia.org/wiki?curid=612306", "title": "Classe U-19", "text": ""}
{"id": "612307", "revid": "682087", "url": "https://it.wikipedia.org/wiki?curid=612307", "title": "Zopp\u00eca", "text": ""}
{"id": "612308", "revid": "125685421", "url": "https://it.wikipedia.org/wiki?curid=612308", "title": "Stazione di Palermo Centrale", "text": "La stazione di Palermo Centrale \u00e8 il principale scalo ferroviario della citt\u00e0 di Palermo; \u00e8 una \"stazione di testa\", in quanto in essa confluiscono, terminando con un paraurti, i binari dalle varie direzioni di arrivo. \u00c8 situata nel cuore della citt\u00e0, in piazza Giulio Cesare. \u00c8 anche la stazione di origine della linea per l'aeroporto di Palermo-Punta Raisi del servizio ferroviario metropolitano.\nStoria.\nLa stazione di Palermo Centrale, dotata di un piazzale di 16 binari al piano terra, \u00e8 stata progettata dall'architetto Di Giovanni ed inaugurata il 7 giugno 1886. Caratterizzata da linee neoclassiche, presenta in alcuni ambienti decorazioni pittoriche e dell'epoca, ideate e coordinate dal pittore Rocco Lentini.\nFino al 1941, era caratterizzata da una grande tettoia dalle eleganti linee in ferro e vetro, sorretta da capriate a falce posta a copertura del fascio binari; in tale data la struttura venne demolita per recuperare i rottami metallici per sostenere lo sforzo bellico. La tettoia, della lunghezza di 90,38 metri e con una luce di 40\u00a0m era munita di doppio lucernario; era stata progettata nel 1883 dall'ingegnere Ausanio Cajo della Societ\u00e0 Italiana per le strade ferrate meridionali, poi vice direttore generale delle Ferrovie dello Stato, che gestiva la rete calabro-sicula, e realizzata dalla \"Societ\u00e0 Nazionale delle Officine di Savigliano\".\nLa tettoia della stazione di Palermo era del tipo pi\u00f9 evoluto a centine snodate: gli archi, realizzati in due elementi, erano collegati con una cerniera alla sommit\u00e0 che ne permetteva la flessibilit\u00e0 della struttura, fatto importante nel caso specifico essendo posta in una stazione del sud con notevoli escursioni termiche tra notte e giorno che comportavano una variazione di lunghezza degli elementi in funzione della temperatura. Le centine avevano la possibilit\u00e0 di scorrere su cuscinetti a rullo lateralmente, per compensare la dilatazione termica nei periodi di pi\u00f9 alta temperatura.\nAll'inizio degli anni cinquanta vennero iniziati i lavori per il rifacimento delle tettoie, ma in cemento armato, e coprivano lo spazio riservato ai passeggeri lasciando scoperto quello destinato ai treni. Sempre nello stesso periodo vennero arretrate le terminazioni dei binari ed aggiunto il secondo piano alla stazione.\nNel 2010 iniziarono i lavori di abbassamento del piano dei binari per permettere un accesso pi\u00f9 facilitato ai treni. Vennero anche iniziati i lavori per la costruzione di un capolinea per autobus extraurbani all'interno dell'area della stazione.\nIl 19 dicembre 2015 venne attivato l\"'Apparato Centrale Computerizzato\" (ACC); contemporaneamente l'area della stazione venne estesa fino a comprendere al suo interno la stazione di Palermo Brancaccio e il bivio Oreto.\nMovimento.\nLa stazione \u00e8 servita da treni regionali, regionali veloci, Frecciabianca, InterCity e InterCity Notte svolti da Trenitalia e collegamenti a lunga percorrenza del medesimo operatore. Risultano quattro InterCity per Roma Termini (due diurni e due notturni) ed un IntercityNotte per Milano Centrale (notturno).\nServizi.\nLa stazione, gestita da Grandi Stazioni, dispone dei seguenti servizi:\nInterscambi.\nPresso la stazione sono presenti la fermata \"Stazione Centrale\" della Linea 1 del tram, pi\u00f9 la fermata delle autolinee urbane 101, 102, 107, 109, 124, 224, 230, 231, 234, 237, 243, 246, N2, N5, N6, N7 AMAT, una fermata per l'autobus navetta \"Prestia e Comand\u00e8\" per l'aeroporto e lo snodo delle autolinee extraurbane \"Flixbus\", \"SAIS\", \"AST\", \"Autoservizi Salemi\", \"Segesta Autolinee\" per le principali localit\u00e0 regionali, nazionali e internazionali."}
{"id": "612309", "revid": "842", "url": "https://it.wikipedia.org/wiki?curid=612309", "title": "Il lavoro rende liberi", "text": ""}
{"id": "612311", "revid": "436907", "url": "https://it.wikipedia.org/wiki?curid=612311", "title": "Dead Eyes See No Future EP", "text": "Dead Eyes See No Future EP \u00e8 il secondo EP del gruppo musicale svedese Arch Enemy, pubblicato il 2 novembre 2004 dalla Century Media Records.\nDescrizione.\nL'EP deve il proprio nome all'omonimo brano contenuto nel sesto album in studio del gruppo \"Anthems of Rebellion\" (2003) e contiene la title track, tre brani eseguiti dal vivo all'\u00c9lys\u00e9e Montmartre di Parigi nel 2004 e tre cover.\nOltre alle sette tracce che compongono il disco, \u00e8 presente inoltre il videoclip del brano \"We Will Rise\"."}
{"id": "612313", "revid": "834", "url": "https://it.wikipedia.org/wiki?curid=612313", "title": "Richard Kruspe-Bernstein", "text": ""}
{"id": "612316", "revid": "87128", "url": "https://it.wikipedia.org/wiki?curid=612316", "title": "Palermo Centrale FS", "text": ""}
{"id": "612327", "revid": "486946", "url": "https://it.wikipedia.org/wiki?curid=612327", "title": "Giovanni Agnelli e C. S.a.p.az", "text": ""}
{"id": "612331", "revid": "767487", "url": "https://it.wikipedia.org/wiki?curid=612331", "title": "The Fountain - L'albero della vita", "text": "The Fountain - L'albero della vita (\"The Fountain\") \u00e8 un film del 2006 diretto da Darren Aronofsky, presentato in concorso alla 63\u00aa Mostra internazionale d'arte cinematografica di Venezia.\nTrama.\nTomas Creo \u00e8 un ricercatore in una clinica di studio del cancro al cervello.\nLa sua ricerca ha una motivazione universale per la medicina, ma anche personale: su di lui pesa la responsabilit\u00e0 verso la moglie malata per la quale Tomas combatte giorno e notte con grande amore nel tentativo di trovare una cura.\nIn continua lotta e relazione con la tematica della morte, la storia mescola realt\u00e0 e fantasia psichedelica facendo scontrare in maniera quasi speculare il racconto epico scritto dalla moglie, l'ego razionale dello scienziato e la dura realt\u00e0.\nIn un contesto dove la trama principale perde man mano d'importanza col prosieguo della storia, l'unico personaggio del protagonista si scinde pian piano in tre per affrontare le sue sfide e riunirsi in uno subito dopo.\nIl romantico conquistador, partorito dal libro della moglie, pronto a sacrificare tutto e tutti per salvare la sua amata; lo zelante monaco che mortificando il corpo in favore dell'anima si dedica con pazienza certosina al suo lavoro e l'uomo che deve affrontare ogni giorno cose pi\u00f9 grandi di lui, si affrontano e si confrontano all'ombra dell'Albero della Vita: la mitica pianta opposta all'Albero della Conoscenza, di cui narrano le tradizioni religiose occidentali e Maya e che costituisce, nello stesso tempo, la vittoria e la resa davanti alla morte.\nSu di loro Xibalba, stella morente e regno dei morti, dove la vita tocca il suo minimo e subito dopo il suo massimo in una continua rigenerazione.\nProduzione.\nSviluppo.\nNel 2001 Darren Aronofsky propone a Warner Bros. e Village Roadshow di finanziare il suo nuovo film, basato su una sua storia originale. Inizialmente il film era stato scritto per fare di Brad Pitt l'attore principale dell'intera proiezione.\nNel giugno del 2002 per\u00f2 la casa di produzione americana contatta lo stesso regista comunicandogli che i continui costi del film non permettevano alla produzione di procedere con il progetto; l'unica alternativa rimasta alla Warner Bros. era attendere l'arrivo di un altro finanziatore per procedere con la produzione del film.\nEric Watson co-producer del progetto si \u00e8 cos\u00ec interessato a diffondere la notizia dello sviluppo del film anche all'interno del circuito delle case di produzione minori, conquistando la New Regency, la quale colm\u00f2 il gap creato dal disinteressamento al progetto da parte della Village Roadhsow.\nLo sviluppo del film termin\u00f2 nell'ottobre del 2002 con un budget di 70milioni di $ grazie al doppio finanziamento di Warner Bros. e New Regency ma la data di inizio delle riprese cominci\u00f2 a slittare a causa di continue rinunce da parte degli attori: Brad Pitt inizialmente non ha voluto partecipare alla produzione del film perch\u00e9 in quello stesso periodo stavano iniziando le riprese di \"Troy\" e quindi abbandon\u00f2 il progetto anche se dispiaciuto, venne cos\u00ec contattato Russell Crowe ma anche lui declin\u00f2 il progetto per prendere parte a Master and Commander; proprio a causa di questi continui ritardi nell'inizio delle riprese la Warner Bros. decide di sospendere lo sviluppo del film e quindi licenzia tutti gli attori assunti.\nNel febbraio del 2004 la Warner Bros. decide di sfruttare il lavoro fatto fino a quel momento e quindi chiama nuovamente Darren Aronofsky per terminare il lavoro svolto fino ad allora, il bilancio per\u00f2 sar\u00e0 di soli $ 35.000.000, e viste le continue defezioni da parte degli attori scelti dalla produzione artistica, sar\u00e0 proprio la Warner Bros. a scegliere l'attore principale; Hugh Jackman inizia cos\u00ec a studiare la parte di protagonista del film e propone Rachel Weisz come protagonista femminile della proiezione.\nEntrambi gli attori non hanno mai avuto precedenti esperienze con il regista, ma si dimostrano molto interessati al progetto, tanto che gli stessi impiegano molte risorse personali per interpretare al meglio le situazioni presentate all'interno del film. Hugh Jackman ad esempio per 14 mesi prende lezioni di Tai Chi per riuscire a raggiungere la Posizione del Loto proposta pi\u00f9 volte all'interno della pellicola; invece Rachel Weisz si concentra sulle esperienze dei malati terminali di tumore, spesso la stessa attrice far\u00e0 fatica a gestire le emozioni che la vicenda la porter\u00e0 a sopportare, come da sua stessa ammissione.\nEffetti speciali.\nAll'interno del film sono presenti numerosissimi effetti speciali, soprattutto a cura di Jeremy Dawson e Dan Schrecker, i quali rendono merito alla completezza del film, soprattutto perch\u00e9 riescono a rendere alla perfezione il senso di immenso e di infinito che pervade buona parte delle immagini proposte all'interno della pellicola. Per riuscire a rendere al meglio l'idea che voleva esprimere Darren Aronofsky, hanno guardato pi\u00f9 volte \"\" di Stanley Kubrick cercando di riprodurre le stesse sensazioni riportate all'interno della pellicola.\nAccoglienza.\nIl film ha incassato un totale di quasi $ 16.000.000 ovvero pi\u00f9 del doppio del precedente lavoro del regista, \"Requiem for a Dream\".\nTuttavia, essendo costato pi\u00f9 del doppio ($ 35.000.000) si \u00e8 rivelato un evidente flop al botteghino.\nDistribuzione.\nEdizione italiana.\n\"The Fountain\" \u00e8 stato distribuito in DVD, HD DVD e Blu Ray negli Stati Uniti il 15 maggio 2007, in Italia il DVD \u00e8 uscito il giorno 26 febbraio 2008.\nDarren Aronofsky avrebbe voluto incidere un commento del regista all'interno degli extra del DVD ma la Warner Bros. decise di procedere con la produzione del supporto senza la presenza dell'extra richiesto dal regista; proprio per questo motivo lo stesso regista decise di creare autonomamente un commento del regista alle immagini e renderlo scaricabile gratuitamente dal suo sito internet ufficiale ."}
{"id": "612333", "revid": "26891", "url": "https://it.wikipedia.org/wiki?curid=612333", "title": "Sommergibili classe J", "text": ""}
{"id": "612335", "revid": "125261146", "url": "https://it.wikipedia.org/wiki?curid=612335", "title": "Piazza della Frutta", "text": "Piazza della Frutta chiamata un tempo anche \"Piazza del Peronio\" \u00e8 una delle numerose piazze che caratterizzano il centro storico di Padova. Fu per secoli, con Piazza delle Erbe, il centro commerciale della citt\u00e0. Nelle due piazze si svolge uno dei pi\u00f9 grandi mercati d'Italia. La piazza \u00e8 dominata dalla mole del Palazzo della Ragione, parte del grande Palazzo Comunale e dalla Torre degli Anziani. Caratterizza la piazza la Colonna del Peronio. La piazza pu\u00f2 essere chiamata anche Piazza delle Frutta, secondo un antico uso che prevede il plurale femminile in -a della parola 'il frutto'.\nStoria.\nL'area era vivace in et\u00e0 preromana come testimoniano i numerosi ritrovamenti archeologici. Secondo alcuni era sede di commerci gi\u00e0 in et\u00e0 imperiale, ma deve l'attuale conformazione ai secoli X e XI. Lo spazio venne occupato da numerose botteghe e banchi che vendevano ogni genere di merce, soprattutto verdura e pollame. Fu con la costruzione del Palazzo della Ragione agli inizi del Duecento che si tent\u00f2 di disporre i vari punti di vendita: sotto il salone si installarono i venditori di tessuti, di pellicce, mentre ai piedi delle scaloni del palazzo che riguardavano la piazza si installarono i tendoni dei venditori di pollame e selvaggina (la \"Scala dei Osei\", a levante) e di frutta e verdura (la \"Scala dee Erbe\", a ponente) mentre nello spazio si installarono i banchi semovibili dei venditori di calzature e di cuoio. Sotto la Torre degli Anziani v'erano i venditori di sale mentre nel angolo poi chiamato \"Canton dee Busie\" dove i commercianti tenevano scambi non onesti si scolpirono le unit\u00e0 di misura padovane, che potessero servire per sfatare compravendite ingannevoli. Giovanni da Nono nella sua \"Visio Egidii\" testimoni\u00f2 con gran precisione l'ampliamento del Palazzo della Ragione nel 1309 e la disposizione delle botteghe i quel tempo. Nel Seicento e nel Settecento si sistemarono le case medievali a settentrione, con la \"rettifica\" dei porticati. Nella prima met\u00e0 dell'Ottocento furono definitivamente eliminate le balconate sostenute da colonne di legno dalle case di ponente e settentrione mentre all'inizio del Novecento fu sistemata la cortina di case a levante con l'allargamento della contr\u00e0 del sale, poi via Oberdan. La palazzina neoclassica in all'angolo nord-ovest \u00e8 architettura di Antonio Noale.\nNella piazza, il giorno del \"zoba masa\", cio\u00e8 il primo gioved\u00ec di maggio, la Fraglia degli \"strazzaroli\", rigattieri e commercianti di roba usata, dava spettacolo con l'albero della cuccagna. Il premio consisteva in una borsa e dei guanti, per questo era chiamata \"Festa della Borsa\". Una borsa marmorea \u00e8 scolpita a ricordo, sul palazzo in via Marsilio da Padova, angolo via Gorizia.\nSulla piazza si affacciano alcune delle pi\u00f9 antiche botteghe di Padova: sotto la loggia del Palazzo del Consiglio sta l'antica spezieria \"Ai due catini d'oro\" gi\u00e0 esistente nel XVIII secolo. Poco distante, la pasticceria \"Graziati\" fondata nel 1919: occupa parte di un occhio di portico con ambienti del XII secolo.\nFu qui nel 1984 che il segretario del PCI Enrico Berlinguer, durante un comizio, venne colpito da un ictus che lo port\u00f2 alla morte quattro giorni dopo.\nColonna del Peronio.\nIl \"Peronio\" \u00e8 una colonna medievale posta nel centro di piazza delle Frutta. Era forse utilizzata come sostegno di un tendone per usi commerciali o come segnacolo per la disposizione dei banchi che venivano montati in piazza al mattino. Il suo nome deriva forse dal latino \"perones\", le calzature in cuoio che venivano vendute nei pressi o, come nel caso di Vicenza, da \"Perones\" come \"insieme di aree di propriet\u00e0 pubblica\". \u00c8 sormontata da un capitello ai cui angoli sono raffigurati una zucca, una palma, una mela cotogna, un albero di pere, \u00e8 poi coronata da un piccolo obelisco in pietra d'Istria con un'antica banderuola, sul quale \u00e8 raffigurato, in bassorilievo, lo stemma della citt\u00e0 e San Prosdocimo. Dopo essere stata posta in Prato della Valle per quasi un secolo (nell'angolo di via Briosco), a met\u00e0 degli anni novanta \u00e8 stata ripristinata nella sua posizione originale."}
{"id": "612336", "revid": "712828", "url": "https://it.wikipedia.org/wiki?curid=612336", "title": "Kazumi Asakura", "text": ""}
{"id": "612338", "revid": "26891", "url": "https://it.wikipedia.org/wiki?curid=612338", "title": "Sommergibili classe C", "text": ""}
{"id": "612340", "revid": "31886", "url": "https://it.wikipedia.org/wiki?curid=612340", "title": "Antimonite", "text": ""}
{"id": "612342", "revid": "599013", "url": "https://it.wikipedia.org/wiki?curid=612342", "title": "Stibina", "text": "Stibina pu\u00f2 essere utilizzato per indicare due composti chimici differenti:"}
{"id": "612345", "revid": "339392", "url": "https://it.wikipedia.org/wiki?curid=612345", "title": "Cantoni di Brest", "text": ""}
{"id": "612349", "revid": "767487", "url": "https://it.wikipedia.org/wiki?curid=612349", "title": "Cantone di Daoulas", "text": "Il Cantone di Daoulas era una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612350", "revid": "767487", "url": "https://it.wikipedia.org/wiki?curid=612350", "title": "Cantone di Guipavas", "text": "Il Cantone di Guipavas \u00e8 una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "612352", "revid": "991694", "url": "https://it.wikipedia.org/wiki?curid=612352", "title": "Quaternario (chimica)", "text": ""}
{"id": "612353", "revid": "767487", "url": "https://it.wikipedia.org/wiki?curid=612353", "title": "Cantone di Landerneau", "text": "Il Cantone di Landerneau \u00e8 una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 9 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "612356", "revid": "767487", "url": "https://it.wikipedia.org/wiki?curid=612356", "title": "Cantone di Lannilis", "text": "Il Cantone di Lannilis era una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612358", "revid": "991694", "url": "https://it.wikipedia.org/wiki?curid=612358", "title": "Composto quaternario", "text": ""}
{"id": "612359", "revid": "767487", "url": "https://it.wikipedia.org/wiki?curid=612359", "title": "Cantone di Lesneven", "text": "Il Cantone di Lesneven \u00e8 una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 18 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "612362", "revid": "123085203", "url": "https://it.wikipedia.org/wiki?curid=612362", "title": "Historische Sprachforschung", "text": "Historische Sprachforschung (HS) (\"Ricerca linguistica storica\") \u00e8 una rivista tedesca di linguistica storica indeuropea, fondata nel 1852 da Adalbert Kuhn. Il nome attuale \u00e8 recente: in precedenza la rivista si chiamava \"Zeitschrift f\u00fcr vergleichende Sprachforschung\" (\"Rivista di linguistica comparativa\") o, pi\u00f9 semplicemente, \"Kuhns Zeitschrift\" (KZ). La denominazione odierna \u00e8 stata introdotta nel 1988 (in occasione del volume n\u00b0 101). Per la sua antichit\u00e0 \u00e8 la seconda rivista di linguistica ancora in attivit\u00e0, e ha sostituito i \"Beitr\u00e4ge zur vergleichenden Sprachforschung\" (\"Contributi di linguistica comparativa\") o \"Kuhn-Schleichlers Beitr\u00e4ge\" (KSB; 1852-74) ed i \"Beitr\u00e4ge zur Kunde der indogermanischen Sprachen\" (\"Contributi di indeuropeistica\") o \"Bezzenbergers Beitr\u00e4ge\" (BB; 1877-1906).\nAttualmente il direttore responsabile \u00e8 Martin K\u00fcmmel (Universit\u00e0 di Jena) con Olav Hackstein e Sabine Ziegler, e l'editore Vandenhoeck &amp; Ruprecht, Gottinga. Normalmente escono due numeri all'anno.\nCollegamenti esterni.\n L'indice dei numeri 1-100 della \"Kuhns Zeitschrift\""}
{"id": "612363", "revid": "984922", "url": "https://it.wikipedia.org/wiki?curid=612363", "title": "Cantone di Ouessant", "text": "Il Cantone di Ouessant era una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune dell'isola di Ouessant."}
{"id": "612364", "revid": "6923", "url": "https://it.wikipedia.org/wiki?curid=612364", "title": "Worms (serie)", "text": "Worms \u00e8 una serie di videogiochi per computer e console sviluppata da Team17 Software. Ogni giocatore controlla una piccola truppa (squadra) di vermi in uno scenario casuale e deformabile (con le esplosioni dei vari tipi di armi), e si scontra con le altre squadre controllate dal computer o da altri giocatori.\nIl gioco, concepito da Andy Davidson, \u00e8 stato definito dalla stampa videoludica dell'Amiga come un incrocio tra \"Cannon Fodder\" e \"Lemmings\". \u00c8 parte del pi\u00f9 ampio genere delle varianti di \"Artillery\", basato su combattimenti a turni con armi influenzate dalla forza di gravit\u00e0.\nI giochi nella serie.\nLa serie \"Worms\" consiste in molti giochi, che possono essere categorizzati in differenti generazioni in base al motore di gioco sul quale sono basati:\nLe edizioni multilingue di Worms, Worms 2 e Worms Pinball sono state pubblicate anche insieme in The Full Wormage, raccolta di tre CD-ROM per Windows.\nDescrizione del gioco.\nLo scenario pu\u00f2 essere predisegnato o generato casualmente, a seconda del tipo di partita. \u00c8 completamente deformabile e pu\u00f2 essere radicalmente alterato dall'uso di armi, e questo spesso costringe i giocatori a rivedere i loro piani e adottare nuove strategie per adattarsi ai cambiamenti.\nOgni giocatore controlla una squadra di alcuni vermi. Durante il corso del gioco, i giocatori si alternano a turni usando un verme alla volta. Dopo aver selezionato il loro verme (la selezione pu\u00f2 essere forzata a seconda della modalit\u00e0 di gioco), usano qualsiasi oggetto e arma a disposizione per attaccare e uccidere i vermi degli avversari, per poi vincere la partita. I vermi si possono muovere sul terreno in vari modi, normalmente camminano e saltano ma possono anche usare oggetti particolari come il \"Bungee\" (da \"Bungee jumping\") o la \"Corda Ninja\", per muoversi in zone altrimenti inaccessibili. Ogni turno ha un tempo limitato per assicurare che i giocatori non fermino il gioco pensando troppo a lungo alle mosse.\nSono disponibili pi\u00f9 di 50 armi e oggetti, ma di solito si gioca con un arsenale meno esaustivo. Le impostazioni di ogni arsenale personalizzato sono salvate in schemi per una facile selezione in partite future.\nI giocatori pi\u00f9 anziani hanno sviluppato e ridefinito un gran numero di schemi molto differenti e inusuali, che non si limitano al classico \"l'ultimo verme che rimane in piedi vince\". Questi tipi di schema sono pi\u00f9 prevalenti nelle versioni 2D del gioco, a causa della limitata abilit\u00e0 di personalizzazione nelle varianti 3D.\nAlcuni schemi di gioco permettono, tra le altre cose, casse di rinforzi che vengono paracadutate sullo scenario, dalle quali si possono ottenere armi addizionali; e la \"Sudden Death\" (morte improvvisa) dove il gioco \u00e8 forzato a una conclusione dopo l'esaurirsi del tempo limite. Alcune impostazioni permettono di includere nel terreno oggetti come mine, che esplodono al passaggio di un verme, e barili esplosivi, che esplodendo provocano una quantit\u00e0 considerevole di danni ai vermi nelle vicinanze.\nMolte armi, quando usate, causano esplosioni che deformano il terreno, rimuovendo parti circolari. Il terreno di gioco \u00e8 un'isola galleggiante sull'acqua, o una grotta ristretta con l'acqua sotto il fondo (quest'ultima non \u00e8 disponibile nelle versioni 3D a causa delle limitazioni imposte dalla telecamera). Un verme muore quando cade nell'acqua, o quando la sua vita viene ridotta, tipicamente dal contatto con le esplosioni, a zero.\nArmi e oggetti.\nLa serie Worms \u00e8 particolarmente notevole per la sua ricca variet\u00e0 di armi. Ogni volta che viene pubblicato un nuovo gioco, vengono aggiunte nuove armi, anche se molte sono state rimosse nell'evoluzione al motore grafico 3D per ragioni di gioco. Come risultato, la serie 2D ha accumulato 60 armi, e la serie 3D circa 40 armi.\nLe armi disponibili nel gioco vanno dalla semplice granata al missile guidato, alla pecora esplosiva e all'altamente distruttiva \"Bomba Banana\", entrambe le quali sono sempre apparse in tutti i giochi fin dai primi Worms. Pi\u00f9 recentemente, la serie Worms ha conosciuto armi come la \"Granata Sacra\", il \"Vaso Ming\" e l\"'Asino Cemento\".\nAlcune delle bizzarre armi in un particolare gioco sono basate su avvenimenti tipici al tempo della pubblicazione del gioco. L\"'attacco di lettere\", per esempio, che consiste in un aereo postale che lancia lettere esplosive, \u00e8 un riferimento agli attacchi postali del tempo, mentre la \"Mucca pazza\" si riferisce all'epidemia omonima in Inghilterra degli anni novanta. Il \"test nucleare francese\", introdotto in Worms 2, \u00e8 stato anche aggiornato al \"test nucleare indiano\" in Worms Armageddon per stare al passo con i tempi.\nMolte \"armi\" sono in realt\u00e0 pensate per aiutare il giocatore come utilit\u00e0 pi\u00f9 che provocatrici di danni. Oltre a Corda Ninja e Bungee sopra citati, abbiamo paracadute, attrezzi per scavare, travi per costruire ponti o ripari, teletrasporto, ecc.\nDalla pubblicazione di Worms Armageddon, sono state classificate come \"oggetti\". Questa classificazione differisce principalmente nel fatto che non si trovano nelle casse ordinarie delle armi, ma invece appaiono nelle cassette degli attrezzi. Comunque, molti oggetti sono stati lasciati nella classificazione sbagliata, per la convenienza degli shortcut da tastiera. Una classificazione adeguata \u00e8 stata introdotta in Worms 3D.\nArmi principali.\nUna breve descrizione delle armi principali di Worms, con relativi punteggi in termini di danno al verme.\nIl danno causato \u00e8 indicativo e pu\u00f2 essere notevolmente potenziato da mine e/o barili di petrolio presenti nelle vicinanze.\nAttacchi speciali.\nQuesti attacchi speciali sono disponibili in numero molto limitato nel gioco ma causano danni elevati e sono molto coreografici. Ecco una breve rassegna:\nUtilit\u00e0.\nLe utilit\u00e0 sono nate per semplificare l'esplorazione degli scenari da parte dei vermi. "}
{"id": "612366", "revid": "767487", "url": "https://it.wikipedia.org/wiki?curid=612366", "title": "Cantone di Plabennec", "text": "Il Cantone di Plabennec \u00e8 una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 13 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "612368", "revid": "767487", "url": "https://it.wikipedia.org/wiki?curid=612368", "title": "Cantone di Ploudalm\u00e9zeau", "text": "Il Cantone di Ploudalm\u00e9zeau era una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612369", "revid": "869733", "url": "https://it.wikipedia.org/wiki?curid=612369", "title": "Italiani nel Mondo", "text": "Italiani nel Mondo (InM) era un partito politico italiano, fondato nel settembre del 2006.\nIn precedenza, nel 2000, InM si era costituito come semplice associazione, fondata dal giornalista Sergio De Gregorio, con l'obiettivo di diffondere e promuovere l'immagine dell'Italia e degli italiani nel mondo. A tal fine, l'associazione ha allestito anche un canale televisivo satellitare (\"Italiani nel mondo Channel\"). Ha finito la sua esistenza entrando nel Popolo della Libert\u00e0.\nLe elezioni politiche del 2006: con Di Pietro e l'Unione.\nL'associazione ha partecipato alle elezioni politiche del 2006 a seguito di un accordo federativo con l'Italia dei Valori di Antonio Di Pietro. Nelle liste per le circoscrizioni estere il logo dell'associazione era presente nel simbolo del partito di Di Pietro. Il presidente Sergio De Gregorio (con precedenti nel Partito Socialista Italiano, in Forza Italia e Democrazia Cristiana per le Autonomie) \u00e8 risultato eletto al Senato in Campania.\nSubito dopo le elezioni \u00e8 tuttavia risultato al centro di un caso politico: in Commissione Difesa si \u00e8 fatto eleggere presidente con i voti del centrodestra contro il centrosinistra. Successivamente, il suo atteggiamento in aula \u00e8 stato piuttosto ondivago ed imprevedibile. Fautore della cosiddetta \"Grande Coalizione\" sul modello tedesco, De Gregorio si \u00e8 progressivamente allontanato dalla maggioranza di governo, per spostarsi su posizioni vicine all'opposizione di centrodestra.\nQuesta mossa del senatore De Gregorio ha avuto il risultato di molti malumori all'interno della coalizione di Governo, L'Unione, che ha pi\u00f9 volte accusato De Gregorio di ambiguit\u00e0, di essere un trasformista e di aver sfruttato l'Italia dei Valori per entrare in Parlamento.\nIn seguito alla crisi del Governo Prodi II, il 21 febbraio 2007, e alla successiva richiesta di fiducia da parte di Romano Prodi, Italiani nel Mondo ha negato la fiducia al governo, passando ufficialmente all'opposizione.\nLa nascita del partito.\nA met\u00e0 settembre del 2006 De Gregorio ha annunciato la fine dell'accordo con Antonio Di Pietro e la trasformazione dell'associazione in Movimento Politico autonomo.\nIl partito ha raccolto l'adesione iniziale della deputata ex-Italia dei Valori e presidente di Federcasalinghe Federica Rossi Gasparrini (che poi per\u00f2 si sfila dal movimento e aderisce ai Popolari UDEUR). Hanno manifestato un iniziale interesse al movimento la Democrazia Cristiana - Scudo Crociato - Libertas di Angelo Sandri (che ha per\u00f2 successivamente preferito il progetto di una Federazione Democristiana) e la Lega per l'Autonomia - Alleanza Lombarda del sottosegretario allo sport del governo Prodi II Elidio De Paoli (che tuttavia in occasione delle consultazioni elettorali si \u00e8 sempre presentata in modo autonomo).\nHanno stretto un accordo alcuni piccoli movimenti politici e culturali:\nProgetto: dalla \"grande coalizione\" alla Casa delle Libert\u00e0.\nItaliani nel Mondo al momento della nascita puntava a costruire in Italia una \"grande coalizione\" che tagli le ali estreme dei due poli e metta insieme le componenti moderate di destra e sinistra.\nIl leader di questo governo di larghe intese era stato individuato da De Gregorio nel presidente del Senato Franco Marini.\nNel dicembre 2006 in occasione del voto di fiducia al governo Prodi per la Finanziaria 2006 De Gregorio ha votato contro lamentando eccessivi tagli al bilancio della Difesa e prendendo decisamente le distanze da centrosinistra.\nIn occasione delle amministrative del 2007 il movimento \u00e8 di fatto entrato a far parte della Casa delle Libert\u00e0.\nAmministrative 2007.\nIn occasione delle amministrative del 2007 De Gregorio tenta di presentarsi come candidato sindaco di Genova, ma la lista non viene accolta. Il movimento si presenta prevalentemente nel sud Italia, in particolare in Sicilia eleggendo alcuni consiglieri comunali, quasi sempre alleata con la Casa delle Libert\u00e0."}
{"id": "612370", "revid": "767487", "url": "https://it.wikipedia.org/wiki?curid=612370", "title": "Cantone di Ploudiry", "text": "Il Cantone di Ploudiry era una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComprendeva i comuni di:"}
{"id": "612371", "revid": "11694", "url": "https://it.wikipedia.org/wiki?curid=612371", "title": "Epidamnos", "text": ""}
{"id": "612373", "revid": "767487", "url": "https://it.wikipedia.org/wiki?curid=612373", "title": "Cantone di Saint-Renan", "text": "Il Cantone di Saint-Renan \u00e8 una divisione amministrativa dell'Arrondissement di Brest.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 18 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "612374", "revid": "49980", "url": "https://it.wikipedia.org/wiki?curid=612374", "title": "Equazioni di beltrami", "text": ""}
{"id": "612375", "revid": "767487", "url": "https://it.wikipedia.org/wiki?curid=612375", "title": "Cantone di Carhaix-Plouguer", "text": "Il Cantone di Carhaix-Plouguer \u00e8 una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 24 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "612383", "revid": "30610", "url": "https://it.wikipedia.org/wiki?curid=612383", "title": "Cartoon Network +1", "text": ""}
{"id": "612385", "revid": "3831", "url": "https://it.wikipedia.org/wiki?curid=612385", "title": "Ente nazionale idrocarburi", "text": ""}
{"id": "612393", "revid": "729019", "url": "https://it.wikipedia.org/wiki?curid=612393", "title": "Tedeschi di Russia", "text": "Con i termini tedeschi di Russia (o tedesco-russi) di solito ci si riferisce ai tedeschi (ed ai loro odierni discendenti) stanziatisi in colonie ed enclavi in Russia, in diversi periodi storici, ma i significati attribuiti a questa denominazione possono essere vari. Secondo il censimento del 2002, in Russia si contano 597.212 cittadini di etnia tedesca (il quinto gruppo del paese), mentre sono 2,9 milioni le persone che comprendono il tedesco. In Germania fanno parte dei reimmigrati tedeschi (\"Aussiedler\").\nTedeschi delle colonie russe.\nI tedeschi delle colonie russe sono quei tedeschi che si sono stanziati in passato in enclavi o colonie all'interno dell'impero russo. Tra questi gruppi le comunit\u00e0 pi\u00f9 consistenti sono i tedeschi del Volga, i tedeschi del Mar Nero, i tedeschi di Crimea e i tedeschi di Volinia. In passato sono stati condotte ricerche antropologiche e studi etnologici sui tedeschi di Russia, inclusi i lavori di Joseph Height e di Karl Stumpp, ma in linea generale si \u00e8 sempre stentato a considerare i tedeschi di Russia come un unico gruppo etnico.\nLa maggior parte dei tedeschi-russi dell'enclave del Volga e delle colonie sul Mar Nero sono emigrati negli Stati Uniti durante le grandi ondate migratorie verso il Nord America, che ebbero luogo dal 1880 al 1910. Molti di questi si stanziarono nel Nord Dakota, Sud Dakota, Nebraska, Kansas e Minnesota. La speranza di possedere una propria fattoria e la libert\u00e0 di stampo tutta americana verso gli immigrati spinse molti tedeschi-russi a raggiungere il territorio statunitense. Queste migrazioni terminarono alla fine della prima guerra mondiale, conseguentemente alla nascita degli stati comunisti.\nRussi di stirpe tedesca.\nUn altro significato per la denominazione \"tedeschi di Russia\" pu\u00f2 riferirsi alle persone di nazionalit\u00e0 russa ma con stirpe tedesca. L'esempio pi\u00f9 eclatante \u00e8 quello di Lenin, la cui madre, Marija Aleksandrovna Blank, era una luterana discendente dei tedeschi del Volga e, da parte di padre, di origine ebraica. Anche la famosa spia sovietica Vil'jam Genrichovi\u010d Fi\u0161er, meglio conosciuto come Rudo\u013ef Abe\u013e, aveva antenati tedeschi. Persino l'ex Patriarca di Mosca e di tutte le Russie Alessio II, discendeva da una famiglia di origine tedesco-estone, discendente dai Cavalieri Teutonici.\nTedeschi al servizio dell'impero russo.\nInfine uno dei significati di \"tedeschi di Russia\" pu\u00f2 essere ricondotto a quei personaggi tedeschi, e ai loro discendenti, che servirono l'impero russo nel XVII e nel XVIII secolo. La pratica di servirsi di eminenti personaggi stranieri fu iniziata da Pietro I di Russia. In particolare, l'Accademia russa delle scienze ospit\u00f2 un grande numero di scienziati e ricercatori tedeschi, tra cui Georg Wilhelm Steller, Peter Simon Pallas e molti altri. Alcuni dei loro discendenti, oramai assimilati alla cultura e alla societ\u00e0 russa, si resero poi protagonisti di alcuni ritorni in massa in Germania, ma hanno sempre considerato loro stessi come componenti di un gruppo etnico tedesco-russo."}
{"id": "612395", "revid": "46931", "url": "https://it.wikipedia.org/wiki?curid=612395", "title": "Tedeschi-Russi", "text": ""}
{"id": "612406", "revid": "984922", "url": "https://it.wikipedia.org/wiki?curid=612406", "title": "Cantone di Ch\u00e2teaulin", "text": "Il Cantone di Ch\u00e2teaulin era una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612407", "revid": "767487", "url": "https://it.wikipedia.org/wiki?curid=612407", "title": "Cantone di Ch\u00e2teauneuf-du-Faou", "text": "Il Cantone di Ch\u00e2teauneuf-du-Faou era una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612410", "revid": "46931", "url": "https://it.wikipedia.org/wiki?curid=612410", "title": "Nord Dakota", "text": ""}
{"id": "612411", "revid": "1793900", "url": "https://it.wikipedia.org/wiki?curid=612411", "title": "Cantone di Crozon", "text": "Il Cantone di Crozon \u00e8 una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 18 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "612413", "revid": "1983214", "url": "https://it.wikipedia.org/wiki?curid=612413", "title": "Ragione e sentimento", "text": "Ragione e sentimento (titolo originale: \"Sense and Sensibility\") \u00e8 un romanzo scritto da Jane Austen fra il 1795 e il 1810 e pubblicato anonimo per la prima volta nel 1811.\nIl testo \u00e8 stato pi\u00f9 volte rimaneggiato e adattato per la televisione e il cinema. Una tra le pi\u00f9 note riedizioni \u00e8 quella di Ang Lee del 1995. In Italia il libro \u00e8 stato a volte pubblicato anche con i titoli Elinor e Marianne, L'eterno contrasto, Senno e sensibilit\u00e0, Sensibile amore, Sensibilit\u00e0 e buon senso.\nIl libro ebbe un enorme successo: testimonianza di ci\u00f2 \u00e8 il fatto che fu tradotto in francese gi\u00e0 nel 1815, quando la scrittrice era ancora in vita.\nIntroduzione.\nElinor e Marianne Dashwood sono due sorelle dai caratteri opposti. Elinor, la maggiore, ha 19 anni e rappresenta la parte della \"ragione\" indicata dal titolo. Marianne ha 17 anni e rappresenta, invece, il \"sentimento\".\nElinor e Marianne sono le figlie del secondo matrimonio del Signor Dashwood. Oltre a loro c'\u00e8 anche una sorella minore, Margaret, e il fratello maggiore, John, che \u00e8 nato dal primo matrimonio. Quando il padre muore, la tenuta familiare passa, come consuetudine, al primogenito maschio, John, cos\u00ec le donne Dashwood si trovano in una situazione finanziaria molto precaria.\nTrama.\nLa signora Dashwood, seconda moglie di Mr. Dashwood, ha avuto da questi tre figlie: Elinor, Marianne e Margaret. Il romanzo si apre con la notizia della morte del signor Dashwood: la sua tenuta, Norland, passa a John Dashwood, figlio primogenito avuto dal precedente matrimonio, e tutto il patrimonio al figlioletto di questi, Harry. Sebbene John abbia promesso al padre di prendersi cura della matrigna e delle sorellastre, sua moglie Fanny, una donna profondamente egoista, lo persuade facilmente a non donare loro nulla dell'eredit\u00e0 paterna. Le Dashwood sono trattate come ospiti \u201cnon benvenute\u201d nella loro stessa casa e, presto, sono costrette a cercare una nuova abitazione.\nContemporaneamente a questi fatti, Elinor si innamora del fratello di Fanny, Edward Ferrars, un uomo tranquillo e di natura gentile, che non ambisce a fare una vita pretenziosa e non aspira a scalare la gerarchia sociale del tempo. Anche se non \u00e8 bello o affascinante, Elinor inizia ad ammirarlo per la sua intelligenza e per la sua ragionevolezza.\nIn ogni caso, la fortuna di Edward \u00e8 vincolata alle decisioni materne. Elinor sa che la Signora Ferrars vuole che suo figlio sposi una donna d'alto rango e con un importante patrimonio alle spalle, e dunque crede di non poter coronare il proprio sogno di felicit\u00e0.\nLa Signora Dashwood e le sue figlie lasciano presto Norland per trasferirsi nel Devonshire a Barton Cottage. Il proprietario del cottage \u00e8 Sir John Middleton, un lontano cugino della signora Dashwood che, venuto a conoscenza delle precarie condizioni economiche in cui versa parte della sua famiglia, non esita a metter loro a disposizione Barton Cottage, affittandolo ad un prezzo inferiore al suo reale valore. Sir John vive a Barton Park, insieme alla elegantissima ma fredda moglie e ai suoi viziati figli. Sono spesso ospiti a Barton Park anche la madre di Lady Middleton, la Signora Jennings, di temperamento molto diverso da quello della figlia, e il trentacinquenne Colonnello Brandon, un vecchio amico di Sir John.\nLa Signora Jennings, che \u00e8 un'anziana signora molto gioviale e amante del pettegolezzo, ben presto intuisce che il Colonnello Brandon si \u00e8 innamorato di Marianne, la quale invece considera il Colonnello uno scapolo incallito, anziano ed infermo, incapace di innamorarsi di qualcuno o di ispirare amore a qualcuno.\nMentre Marianne passeggia nei dintorni di Barton Cottage in compagnia della sorella minore Margaret, viene sorpresa dalla pioggia. Scivola sull'erba bagnata e si sloga una caviglia. Viene soccorsa subito da John Willoughby, un attraente giovanotto di passaggio. Marianne \u00e8 affascinata dal comportamento galante del giovane, che la trasporta verso casa e ne rimane parimenti affascinata anche la sua famiglia.\nDopo questo incidente, Willoughby inizia a visitare Marianne tutti i giorni. I due diventano molto intimi e perci\u00f2 Elinor e la madre sospettano che si siano segretamente fidanzati, ma la natura sentimentale della Signora Dashwood le vieta di seguire il consiglio, datole da Elinor, di chieder conto esplicitamente a Marianne del suo rapporto con Willoughby. Intanto il Colonnello Brandon, per questioni imprecisate, deve improvvisamente allontanarsi da Barton Park ed andare a Londra, suscitando le pi\u00f9 svariate congetture della signora Jennings sui motivi della partenza. Anche Willoughby \u00e8 costretto a ritornare in citt\u00e0, provocando una grande tristezza a Marianne; ma anche in questo caso le ragioni dell'allontanamento del gentiluomo sono sconosciute alle signorine Dashwood e alla madre (non si sa se Marianne sappia qualcosa di pi\u00f9).\nDopo poco tempo giunge in visita a Barton Cottage Edward Ferrars, il quale sembra molto infelice e ha un atteggiamento distaccato nei confronti di Elinor, la quale, tuttavia, a differenza di Marianne, non sprofonda in una tristezza malinconica.\nGiungono ancora altri visitatori, questa volta destinati a Barton Park. Si tratta di Anne e Lucy Steele, cugine di Lady Middleton. Sir John, essendosi accorto dei sentimenti che Elinor prova per Edward, la prende in giro di fronte alla due sorelle, e questa notizia spinge Lucy a confidare ad Elinor di essere lei stessa segretamente fidanzata con Edward, gi\u00e0 da quattro anni. Bench\u00e9 in principio Elinor accusi Edward di doppiezza nei suoi confronti e nei confronti di Lucy, ben presto si rende conto che il fidanzamento di Edward risale ad un periodo della sua vita in cui era giovane e molto influenzabile. Elinor capisce che Edward non ama pi\u00f9 Lucy, e che non rompe il fidanzamento solo per non disonorarla. Elinor nasconde il suo disappunto sia alla famiglia che agli amici e riesce a persuadere Lucy di non provare nulla per Edward.\nElinor e Marianne trascorrono l'inverno a Londra, ospiti nella casa della Signora Jennings. Marianne, sapendo che Willoughby \u00e8 a Londra cerca di mettersi in contatto con lui, ma le sue lettere rimangono senza risposta. L'incontro tanto atteso avr\u00e0 luogo durante una festa, in cui il giovane tratta entrambe le sorelle con freddezza e scarsa cortesia. Il giorno dopo, in risposta ad un'ultima lettera di Marianne, finalmente arriva un freddo messaggio di Willoughby, con il quale la informa di essere fidanzato e prossimo al matrimonio con la Signorina Grey, una donna molto ricca. Marianne confessa ad Elinor che lei e Willoughby non erano mai stati fidanzati, ma che lei lo ama e lui l'ha indotta a credere di essere riamata.\nIl Colonnello Brandon rivela, inoltre, ad Elinor che Willoughby aveva precedentemente sedotto sua figlia adottiva, la Signorina Williams, ma che l'aveva abbandonata non appena quest'ultima aveva scoperto di essere incinta. Il Colonnello confessa anche che una volta era innamorato della madre della Signorina Williams, una donna che Marianne le ricorda molto e che fu distrutta da un'infelice unione con il fratello dello stesso Colonnello.\nPochi giorni dopo la Signora Jennings comunica ad Elinor che la Signora Ferrars ha scoperto il fidanzamento segreto di Edward con Lucy e che, al rifiuto di Edward di rompere il fidanzamento, la madre lo ha diseredato. Elinor e Marianne sono dispiaciute per Edward e sono convinte che sia onorevole per un uomo mantenere le proprie promesse, anche se ci\u00f2 significa essere legato ad una donna che non lo render\u00e0 mai felice. Elinor viene a sapere che Lucy intende ugualmente sposare Edward, il quale, per poter provvedere a sua moglie, vuole diventare pastore. Il Colonnello Brandon, sapendo quanto possa essere duro iniziare una nuova vita quando si \u00e8 ostacolati, offre ad Edward la parrocchia di Delaford, anche se lo conosce molto poco. Elinor incontra il fratello di Edward, Robert, il quale pare non sia affatto dispiaciuto del fatto che Edward sia stato diseredato, essendo egli in tal modo divenuto l'erede della famiglia Ferrars.\nMarianne, durante il viaggio di ritorno da Londra a casa, si ammala gravemente dopo una passeggiata sotto la pioggia e il Colonnello Brandon parte per andare a prendere sua madre e condurla da lei. Le due sorelle sono ospiti nella tenuta della seconda figlia della Signora Jennings e qui giunge inaspettatamente Willoughby, allarmato dal fatto di aver saputo che Marianne \u00e8 in fin di vita. Egli confessa ad Elinor che sua zia, scoperto ci\u00f2 che era accaduto fra lui e la Signorina Williams, lo aveva diseredato e lasciato pieno di debiti: fu questo il motivo che lo indusse a sposare una donna ricca, mentre in realt\u00e0 amava ancora Marianne, di cui desidera il perdono. Nel frattempo, in carrozza, il colonnello Brandon confessa alla Signora Dashwood il suo amore per Marianne.\nMarianne si riprende dalla malattia e le Dashwood tornano a Barton Cottage. Elinor racconta a Marianne della visita di Willoughby, la quale, assennatamente, reagisce dicendo che, nonostante abbia molto amato Willoughby, non avrebbe mai potuto essere felice con un uomo simile. Afferma inoltre che la sua malattia \u00e8 stata causata dall'eccessiva sensibilit\u00e0 e che, se fosse morta, si sarebbe trattato di una sorta di suicidio. Decide di cambiare il suo carattere, soprattutto prendendo ad esempio il comportamento giudizioso della sorella.\nLa famiglia Dashwood viene a sapere che Lucy ha sposato il Signor Ferrars. Quando la Signora Dashwood si accorge di quanto Elinor appaia sconvolta da tale notizia, finalmente si rende conto di quanto fossero grandi i sentimenti che lei provava nei confronti di Edward e di quanto sia stata forte nel nascondere a tutti il suo profondo dolore. \u00c8 molto dispiaciuta di non essere stata pi\u00f9 vicina alla figlia. Tuttavia il giorno seguente arriva l'inaspettata visita di Edward stesso, il quale rivela che a sposare Lucy \u00e8 stato suo fratello Robert: Lucy, nei giorni in cui affermava che avrebbe sposato Edward nonostante fosse stato diseredato, in realt\u00e0 approfittava delle visite che Robert le faceva nel tentativo di dissuaderla dallo sposare il fratello per sedurlo. Edward chiede ad Elinor di sposarlo e lei accetta. Il giovane Ferrars si riconcilia anche con sua madre, la quale acconsente al matrimonio, e dona loro diecimila sterline, sufficienti a far s\u00ec che vivano tranquillamente. Edward ed Elinor si sposano e si trasferiscono nella parrocchia di Delaford. La riconciliazione con la madre \u00e8 comunque parziale, anche dopo il matrimonio di Robert con Lucy. Quest'ultima, con i suoi modi intriganti e vanesi, riuscir\u00e0 infatti ad attirare l'affetto della suocera pi\u00f9 di quanto meriti.\nWilloughby, a seguito del matrimonio con la Signorina Grey, riceve comunque l'eredit\u00e0 che credeva perduta per saldare i suoi debiti, perch\u00e9 la zia ricca si \u00e8 convinta che l'unione con una donna di buon carattere lo abbia redento. Willoughby si rende conto cos\u00ec che la reazione della zia sarebbe stata la stessa anche se avesse sposato Marianne e in pi\u00f9 capisce, che se si fosse comportato in maniera onorevole, avrebbe ottenuto sia i soldi che l'amore.\nNei due anni successivi la Signora Dashwood e le figlie si recano spesso a Delaford a trovare Edward ed Elinor. Marianne, ormai maturata, si fidanza con il Colonnello Brandon, a cui si sente legata da un sentimento pi\u00f9 profondo rispetto a quello che la legava a Willoughby. Il Colonnello e Marianne si stabiliscono poco lontano da Edward ed Elinor, nella casa padronale di Delaford, propriet\u00e0 di famiglia del Colonnello Brandon.\nTemi e stile.\nLa trama tratta del contrasto tra la ragione di Elinor e l'emotivit\u00e0 di Marianne, una relazione vagamente basata sul rapporto tra l'autrice e sua sorella maggiore, Cassandra, che nella realt\u00e0 prende le caratteristiche della razionale Elinor, mentre Jane quella dell'emotiva Marianne.\nIl romanzo \u00e8 chiaramente un tentativo di difendere il senno e il ritegno di Elinor, e in misura minore anche una parodia del romanzo romantico che andava molto di moda negli ultimi anni del 1700. Tuttavia, il modo in cui le due sorelle vengono esaminate \u00e8 complesso e multisfaccettato. La biografa Claire Tomalin sostiene che \"Ragione e sentimento\", in qualche modo, nasce con una struttura traballante perch\u00e9 ad un certo punto del romanzo, la Austen non \u00e8 pi\u00f9 certa su chi dovesse prevalere tra ragione e sentimento.\nMarianne \u00e8 dotata di molte qualit\u00e0: intelligenza, talento musicale, sincerit\u00e0 e la capacit\u00e0 di amare profondamente. Willoughby, con tutti i suoi difetti, continua ad amare ed apprezzare Marianne. Per questo motivo, alcuni lettori trovano il matrimonio finale di Marianne con il Colonnello Brandon un finale insoddisfacente. Tuttavia il finale \u00e8 coerente con i temi del romanzo: la sorella razionale sposa il suo vero amore oltre lunghi ed impegnativi ostacoli alla loro unione, mentre la sorella emotiva trova la felicit\u00e0 in un uomo che all'inizio non amava, ma che costituisce una scelta ragionevole e soddisfacente per un marito.\nIl romanzo rappresenta la sottile ironia della Austen al suo meglio, con molti divertenti passaggi sui Middleton, i Palmer, la signora Jennings e Lucy Steele.\nPubblicazione.\nJane Austen scrive la prima stesura, intitolata \"Elinor and Marianne\" (in italiano \"Elinor e Marianne\", poi rinominato \"Ragione e Sentimento\"), in forma epistolare pi\u00f9 o meno intorno al 1794, quando ha circa 19 anni. Preceduto da alcuni racconti (raccolti in \"Juvenilia\"), \"Elinor e Marianne\" \u00e8 il suo primo romanzo vero e proprio.\nIl romanzo viene rielaborato tra il 1797 e il 1798: la forma epistolare \u00e8 sostituita dallo stile in terza persona.\nNel 1811, Thomas Egerton della casa editrice Military Library di Londra approv\u00f2 la pubblicazione del manoscritto in tre volumi. La Austen pag\u00f2 la pubblicazione pi\u00f9 una commissione sulle vendite all'editore. Il costo sostenuto per essa consisteva in pi\u00f9 di un terzo del reddito annuale di casa Austen. Tuttavia l'autrice guadagn\u00f2 \u00a3140 sulla prima edizione, vendendo tutte le 750 copie stampate, entro il luglio del 1813. Pubblicit\u00e0 di una seconda edizione apparvero nell'ottobre del 1813."}
{"id": "612415", "revid": "76963", "url": "https://it.wikipedia.org/wiki?curid=612415", "title": "Brittany Tiplady", "text": "Carriera.\nLa sua popolarit\u00e0 \u00e8 dovuta principalmente al ruolo di Jordan Black nella serie televisiva \"Millennium\".\nHa inoltre lavorato con Jack Nicholson nel film \"La promessa\" interpretando il ruolo di Becky Fiske, amica di una compagna di classe brutalmente uccisa da un maniaco.\nOggi \u00e8 una giornalista freelance, cofondatrice della rivista femminile \"Looselipsmag\" e responsabile di \"StoryHive\", un portale dedicato a cinema e musica.\nNel 2017 ha sposato Ryan McPherson."}
{"id": "612418", "revid": "984922", "url": "https://it.wikipedia.org/wiki?curid=612418", "title": "Cantone di Le Faou", "text": "Il Cantone di Le Faou era una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612424", "revid": "767487", "url": "https://it.wikipedia.org/wiki?curid=612424", "title": "Cantone di Huelgoat", "text": "Il Cantone di Huelgoat era una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612428", "revid": "984922", "url": "https://it.wikipedia.org/wiki?curid=612428", "title": "Cantone di Pleyben", "text": "Il Cantone di Pleyben era una divisione amministrativa dell'Arrondissement di Ch\u00e2teaulin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "612429", "revid": "120918220", "url": "https://it.wikipedia.org/wiki?curid=612429", "title": "Citt\u00e0 regia (Italia)", "text": "Le citt\u00e0 regie erano, nei regni dell'Italia meridionale e di Sardegna del Medioevo e dell'Et\u00e0 moderna, le citt\u00e0 e i centri minori (tutti chiamati universitas, indipendentemente dalla loro grandezza) che dipendevano direttamente dal re. Dato che facevano parte del demanio dello Stato, erano anche dette \"citt\u00e0 demaniali\". Nelle citt\u00e0 regie veniva inviato un governatore che rappresentava il potere centrale. \nDifferivano dunque dalle citt\u00e0 e dai centri minori infeudati a un signore (barone, conte, duca o altro feudatario) investito dal re che esercitava una serie di poteri sulla comunit\u00e0 (generalmente il \"mero e misto imperio\" e \"la alta e la bassa giurisdizione civile e criminale\").\nTutte le citt\u00e0 (regie o infeudate) avevano propri organi amministrativi (sindaco, decurionato) e giudiziari (giudici ecc.), ma le citt\u00e0 regie godevano di margini di autonomia molto pi\u00f9 ampi rispetto alle citt\u00e0 infeudate, che dovevano confrontarsi continuamente col potere del feudatario. \nErano citt\u00e0 regie quelle che il potere centrale reputava importanti dal punto di vista dell'economia, della popolazione e soprattutto del ruolo strategico all'interno del regno. Le citt\u00e0 infeudate potevano diventare regie comprando la loro libert\u00e0 dal feudatario (a cui pagavano la somma corrispondente al valore della citt\u00e0) e poi chiedendo di entrare nel demanio."}
{"id": "612430", "revid": "167080", "url": "https://it.wikipedia.org/wiki?curid=612430", "title": "Coordinata generalizzata", "text": ""}
{"id": "612431", "revid": "1543377", "url": "https://it.wikipedia.org/wiki?curid=612431", "title": "Giovanni Passannante", "text": "Nel 1878 fu autore di un fallito attentato alla vita di re Umberto I, il primo nella storia della dinastia Savoia. Condannato a morte, la pena gli fu commutata in ergastolo. La sua prigionia fu spietata e lo condusse alla follia, sollevando un enorme scandalo nell'opinione pubblica. Venne, in seguito, trasferito in manicomio, ove pass\u00f2 il resto della sua vita.\nIl suo paese d'origine, in segno di penitenza, fu rinominato Savoia di Lucania in onore della famiglia reale, bench\u00e9 gli abitanti conservino, tuttora, la denominazione di \"salviani\".\nBiografia.\nGli inizi.\nNato a Salvia di Lucania, provincia di Potenza, da Pasquale Passannante e Maria Fiore, fu l'ultimo di dieci figli, quattro dei quali morti in tenera et\u00e0. In paese era soprannominato \"Cambio\" e aveva una mano storpia a causa di una scottatura nell'acqua bollente quando era ragazzino. Le difficili condizioni economiche della famiglia lo costrinsero a elemosinare sin da bambino. Desideroso di apprendere, pot\u00e9 frequentare solo la prima elementare, cercando di imparare a leggere e scrivere da s\u00e9. Svolse lavori occasionali per aiutare la famiglia, facendo il guardiano di pecore e il domestico.\nIn seguito, Passannante si rec\u00f2 a Vietri, lavorando come sguattero, e poi a Potenza, trovando impiego come lavapiatti presso l'albergo \"Croce di Savoia\", ma venne licenziato, a detta del proprietario, per il suo carattere ribelle e perch\u00e9 passava il tempo a leggere libri e giornali, anche se l'anarchico neg\u00f2 il fatto, asserendo che si dedicava alla lettura durante il tempo libero e che si autolicenzi\u00f2 in quanto il suo datore, in quattro mesi di lavoro, non l'aveva mai pagato.\nA Potenza conobbe Giovanni Agoglia, ex capitano dell'esercito napoleonico e anch'egli originario di Salvia, il quale, notato l'interesse del ragazzo per gli studi, lo port\u00f2 con s\u00e9 a Salerno, assumendolo come domestico e assegnandogli un vitalizio per migliorare la sua istruzione. Passannante altern\u00f2 la lettura della Bibbia a quella dei giornali e degli scritti di Giuseppe Mazzini. Inizialmente cattolico e fervente nelle pratiche religiose, si convertir\u00e0 al culto evangelico e abbandoner\u00e0 le forme esteriori, anche se la fede in Dio rimarr\u00e0 viva in lui.\nAttivit\u00e0 politica.\nPassannante incominci\u00f2 a frequentare circoli filomazziniani e conobbe Matteo Melillo, uno dei maggiori esponenti internazionalisti di Salerno. La frequentazione di associazioni repubblicane gli procur\u00f2 i primi problemi con la legge. Nella notte tra il 15 e il 16 maggio del 1870 due guardie di pubblica sicurezza trovarono Passannante mentre stava affiggendo proclami rivoluzionari. Passannante, venuto a conoscenza di un'imminente insurrezione in Calabria contro il governo, tent\u00f2 di incitare la popolazione salernitana a fare altrettanto.\nI manifesti di Passannante erano un'invettiva contro le monarchie e il papato, inneggiando alla Repubblica, a Mazzini e Garibaldi (a ogni modo, Passannante rivedr\u00e0, anni dopo, il suo pensiero sul condottiero nizzardo, accusandolo di simpatie verso la monarchia). Le guardie lo arrestarono con l'accusa di sovversione. Aveva con s\u00e9 una copia de \"Il popolo d'Italia\", giornale mazziniano, che gli fu sequestrata, e fu trattenuto in carcere per tre mesi. Secondo la deposizione di un inquilino che abitava nello stesso palazzo di Passannante, questi stava imparando il francese e progettava l'assassinio di Napoleone III, accusandolo di essere \u00abla causa di impedimento all'attuazione della Repubblica Universale\u00bb.\nUscito di prigione e tenuto sotto sorveglianza dalla prefettura di Salerno, torn\u00f2 brevemente presso la famiglia a Salvia e, di ritorno a Salerno, trov\u00f2 impiego come cuoco presso la fabbrica dei tessuti degli Svizzeri. Si licenzi\u00f2 e apr\u00ec un locale, La Trattoria del Popolo, in cui elargiva spesso pasti gratuiti; il ristorante venne chiuso nel dicembre del 1877. Orientatosi verso le idee anarchiche, si iscrisse alla Societ\u00e0 Operaia di Pellezzano, che lasci\u00f2, in seguito, per contrasti con gli amministratori; entr\u00f2 poi alla Societ\u00e0 di Mutuo Soccorso degli Operai e grazie al suo attivismo i membri passarono da 80 a 200; Passannante lasci\u00f2 anche questa organizzazione per gli stessi motivi. Nel giugno 1878 si trasfer\u00ec a Napoli, dove visse alla giornata cambiando diversi datori di lavoro.\nL'attentato.\nAlla morte del padre, Umberto I, accompagnato dalla moglie Margherita e dal figlio (il futuro re Vittorio Emanuele III), prepar\u00f2 un viaggio nelle maggiori citt\u00e0 italiane per potersi mostrare al popolo. Nei giorni antecedenti al fatto vi furono diverse proteste di matrice internazionalista nella citt\u00e0 partenopea, represse dalle autorit\u00e0. Un comizio tenuto dall'operaia femminista Annita Lanzara e dai tipografi internazionalisti Luigi Felic\u00f2 e Taddeo Ricciardi venne interrotto dall'ispettore di pubblica sicurezza. Alcuni partecipanti come Pietro Cesare Ceccarelli, Francesco Saverio Merlino, Francesco Gastaldi, Giovanni Maggi e Saverio Salzano vennero arrestati mentre distribuivano volantini rivoluzionari.\nIl 17 novembre 1878, la famiglia reale, assieme al Presidente del Consiglio Benedetto Cairoli, era in visita a Napoli. Venne preparata un'accoglienza sfarzosa, nonostante le polemiche avutesi in consiglio comunale sulle spese elevate per il ricevimento reale. Quando il corteo giunse all'altezza del \"Largo della Carriera Grande\" nel mezzo di un pubblico festante, tante persone, in particolare donne, si dirigevano verso la carrozza per porgere suppliche. Passannante era tra gli astanti, attendendo il momento opportuno per avvicinarsi alla carrozza del sovrano, che incedeva lentamente nella piazza. Giunto il suo momento, l'attentatore sbuc\u00f2 all'improvviso dalla folla, sal\u00ec sul predellino, scopr\u00ec un coltello, che teneva avvolto in uno straccio rosso, e tent\u00f2 di accoltellare il monarca urlando: \u00abViva Orsini! Viva la Repubblica Universale!\u00bb.\nIl re riusc\u00ec a difendersi, rimanendo leggermente ferito al braccio sinistro. La regina lanci\u00f2 in faccia all'aggressore il mazzo di fiori che aveva in grembo e avrebbe urlato: \u00abCairoli, salvi il re\u00bb. Cairoli afferr\u00f2 l'attentatore per i capelli ma venne ferito da un taglio alla coscia destra, una ferita non grave nonostante l'abbondante sangue versato. Accorsero subito i corazzieri e il loro capitano Stefano De Giovannini colp\u00ec l'anarchico con un fendente alla testa: l'attentatore venne subito tratto in arresto. La folla circostante, vedendo un uomo ferito condotto via, non si accorse immediatamente del fallito assassinio e pens\u00f2 che Passannante fosse stato investito dalla carrozza reale: non vi fu quindi alcun tentativo di linciaggio. Il tutto si comp\u00ec in un tempo cos\u00ec breve che le altre carrozze vicine a quella reale non dovettero mai fermare la loro marcia.\nL'arresto.\nSanguinante per le ferite alla testa, non venne accompagnato in ospedale per essere medicato e sub\u00ec altre sevizie. Afferm\u00f2 di aver agito da solo, di aver escogitato l'attentato due giorni prima e neg\u00f2 di appartenere ad alcuna organizzazione politica. Aveva compiuto il suo gesto con un coltello avente una lama di 12\u00a0cm che aveva ottenuto barattandolo con la sua giacca. Nel fazzoletto rosso in cui aveva nascosto l'arma, Passannante aveva scritto: \u00abMorte al Re, viva la Repubblica Universale, viva Orsini\u00bb.\nAl momento dell'arresto, gli furono sequestrati i documenti: uno di questi era una lettera, che Passannante defin\u00ec il suo \u00abtestamento\u00bb, indirizzata a un tale don Giovannino, in cui lo pregava di elargire i suoi miseri averi ad alcune persone. L'attentato provoc\u00f2 nella regina Margherita un forte shock, anche se durante la sfilata cerc\u00f2 di mantenere un atteggiamento calmo e sorridente. Tornata alla reggia, si sent\u00ec male ed esclam\u00f2: \u00abSi \u00e8 rotto l'incantesimo di Casa Savoia!\u00bb.\nIl giorno dopo il re fu visitato da numerosi esponenti della nobilt\u00e0 e della politica meridionale, tra questi i lucani Ascanio Branca, Salvatore Correale e Giuseppe Imperatrice, che espressero rincrescimento per il fatto che Passannante fosse un loro conterraneo. Il re li rincuor\u00f2, promettendo di fare una visita in Basilicata il prima possibile. La parola verr\u00e0 mantenuta e la coppia reale soggiorner\u00e0 a Potenza tra il 25 e il 27 gennaio 1881, presenziando l'inaugurazione del teatro Francesco Stabile.\nLe conseguenze.\nL'attentato sconvolse il regno intero e produsse opposti sentimenti da una parte, con cortei di protesta solidali nei confronti del Re, cui si contrapposero coloro che invece elogiarono l'attentatore. Il giorno successivo, a Firenze, venne lanciata una bomba contro un corteo monarchico: due uomini e una bambina restarono uccisi e una decina di persone furono ferite. Si attribu\u00ec la tragedia agli internazionalisti e vennero arrestati diversi esponenti del movimento, che verranno poi scarcerati per mancanza di prove. Uno di loro, Cesare Batacchi, verr\u00e0 graziato solo il 14 maggio 1900. Secondo alcuni, l'arresto di Batacchi e degli altri internazionalisti sarebbe stato una strumentalizzazione poliziesca per reprimere le associazioni avverse alla monarchia.\nA Pisa, un'altra bomba venne fatta esplodere durante una manifestazione a favore del re, ma non si registrarono vittime. Venne arrestato un tale Pietro Orsolini, che, nonostante diverse prove di innocenza, mor\u00ec nel carcere di Lucca nel 1887. La notte del 18 novembre venne assalita una caserma a Pesaro con un deposito di 5.000 fucili: un internazionalista fu arrestato. Si registrarono sommosse in tutta la nazione e il governo, che temeva un complotto anarchico contro la corona, intervenne con un'opera di repressione. Vi furono scontri con le forze dell'ordine in citt\u00e0 come Bologna, Genova, Pesaro e molte persone vennero arrestate al solo elogio verso l'attentatore o alla sola denigrazione nei confronti del re, come accadde a Torino, Citt\u00e0 di Castello, Milano, Guglionesi, La Spezia e Bologna.\nIl poeta Giovanni Pascoli, intervenendo in una riunione di aderenti ad ambienti socialisti a Bologna, diede pubblica lettura di una sua \"Ode a Passannante\". Subito dopo la lettura, Pascoli distrusse l'ode e di tale componimento si conosce solo il contenuto dei versi conclusivi, di cui \u00e8 stata tramandata la parafrasi: \u00abColla berretta d'un cuoco, faremo una bandiera\u00bb. Sull'esistenza dell'ode non esistono fonti concrete, anche se Gian Battista Lolli, segretario della federazione socialista di Bologna e amico di Pascoli, sostenne di aver assistito alla lettura e attribu\u00ec al poeta la composizione dell'opera. Pascoli, in seguito, verr\u00e0 arrestato per aver manifestato a favore degli anarchici che erano stati a loro volta tratti in arresto per i disordini generati dalla condanna di Passannante. Durante il loro processo, il poeta url\u00f2: \u00abSe questi sono i malfattori, evviva i malfattori!\u00bb.\nPaul Brousse, direttore del giornale anarchico \"L'Avant-Garde\" di Neuch\u00e2tel, pubblic\u00f2 sulla propria testata un articolo apologetico su Passannante e altri attentatori come Juan Oliva Moncasi, Max H\u00f6del e Karl Nobiling. Il paragrafo presenta l'anarchico lucano con simpatia e ammirazione, arrivando a definirlo \u00abuna natura energica\u00bb. La pubblicazione gener\u00f2 polemiche e la Svizzera, asilo politico di numerosi anarchici, ricevette accuse di essere un focolaio di cospirazione antimonarchica a livello internazionale. I sovrani d'Italia, Germania, Russia e Spagna fecero pressioni sul governo svizzero affinch\u00e9 invalidasse l'attivit\u00e0 del giornale per non turbare i rapporti diplomatici. Cos\u00ec \"L'Avant-Garde\" fu soppresso, Brousse venne arrestato ed espulso dalla Svizzera. Durante il processo, Brousse si rifiut\u00f2 di nominare l'autore dell'articolo, il quale, secondo alcune voci, sarebbe l'anarchico Carlo Cafiero, che si trovava in Svizzera in quel periodo.\nPochi giorni dopo il tentato regicidio, in Parlamento la condanna dell'attentato fu unanime ma il governo Cairoli fu attaccato dalla destra e da una parte della sinistra, con l'accusa di incapacit\u00e0 nel tutelare l'ordine pubblico e di eccessiva tolleranza nei confronti delle associazioni internazionaliste e repubblicane. L'11 dicembre 1878 il ministro Guido Baccelli present\u00f2 una mozione di fiducia al governo, che fu respinta con 263 voti contrari, 189 favorevoli e cinque astenuti, costringendo Cairoli a rassegnare le dimissioni.\nI dibattiti.\nLa notizia dell'attentato fece il giro d'Europa e anche in questo caso vi furono opinioni opposte. Alcuni organi di stampa (italiani e stranieri) condannarono l'attentatore rivolgendogli diverse accuse, alcune persino prive di fondamento o puramente inventate. Il \"Republique Fran\u00e7aise\" di Parigi indic\u00f2 la Chiesa e gli ex regnanti borbonici come mandanti del tentato regicidio; \"L'Arena\" di Verona e il \"Corriere della Sera\" di Milano lo definirono un brigante che, in passato, aveva ucciso una donna mentre, in una litografia pubblicata a Torino, venne riportato che il padre di Passannante era un camorrista e che suo figlio fu educato con sentimenti di odio e di disprezzo per la libert\u00e0 italiana. Il quotidiano \"La Stampa\" scrisse che Passannante era gi\u00e0 stato rinchiuso in passato a Rocca d'Anfo e nel forte di Fenestrelle, descrivendolo come un \u00abomiciattolo cachettico, smilzo, butterato dal vaiolo\u00bb.\nAltri giornali espressero opinioni differenti; il tedesco \"Koelnische Zeitung\" auspic\u00f2 che l'attentato servisse come monito allo Stato italiano per comprendere meglio i bisogni del ceto subalterno; l'inglese \"Daily News\" vide nel malcontento e nella miseria i fattori che spinsero l'anarchico ad armarsi mentre il \"Satana\" di Cesena (che verr\u00e0 soppresso con l'accusa di propaganda contro il re e le istituzioni) non lo consider\u00f2 un assassino ma un \u00abinfelice affascinato\u00bb dei mali che turbarono la societ\u00e0 del tempo. L'economista belga \u00c9mile de Laveleye vide nel gesto di Passannante un \u00abavvertimento\u00bb, un attentato non rivolto al re, ma alla monarchia, \u00abnon la monarchia come istituzione politica, ma come simbolo dell'ineguaglianza sociale\u00bb. Il gesto di Passannante spinse, tuttavia, il monarca nel garantire alcuni sussidi al popolo e in comuni come Torre Annunziata, Castel di Sangro, San Buono vennero distribuiti, gratuitamente, cibo e abiti ai pi\u00f9 poveri.\nAlcuni repubblicani presero le distanze da Passannante e mandarono felicitazioni al re, come Aurelio Saffi (in passato triumviro della Repubblica Romana, con Mazzini e Carlo Armellini) e Alberto Mario, secondo quest'ultimo un tale gesto \u00abaccresce la miseria arruffandone il problema\u00bb. Fu informato dell'accaduto anche Francesco II, sovrano del decaduto regno delle Due Sicilie, in quel momento in esilio a Parigi. Francesco II deplor\u00f2 l'attentatore, definendo la Basilicata \u00abpaesi cattivi: un nido di socialisti... di socialisti, non esattamente, pi\u00f9 precisamente di comunisti partigiani!\u00bb. Infine aggiunse: \u00abla nostra vita \u00e8 solo nelle mani di Dio\u00bb e \u00abDio non vuole che gli assassini riescano\u00bb.\nAnche Giuseppe Garibaldi seppe della notizia. Il 21 novembre 1878 invi\u00f2 un telegramma di buon auspicio a Cairoli (che era un ex camicia rossa) e al re Umberto I. Qualche giorno dopo, Garibaldi indirizz\u00f2 una lettera al giornale \"Capitale\" in cui scrisse riguardo all'attentato che \u00abIl malessere politico non \u00e8 altro che una conseguenza dei pessimi governi e questi sono i veri creatori dell'assassinio e del regicidio\u00bb e nel 1880, in una lettera al repubblicano francese F\u00e9lix Pyat, defin\u00ec Passannante un \u00abprecursore dell'avvenire\u00bb, una dichiarazione che susciter\u00e0 polemiche.\nIl manoscritto.\nIl 28 dicembre, il giornale \"Roma\" pubblic\u00f2 un manoscritto dell'anarchico intitolato \"Ricordo per l'avvenire al popolo universale\", dove espose la sua visione di societ\u00e0 egualitaria, il disprezzo verso la Monarchia, e la promozione di assistenza economica per le fasce deboli come donne incinte, anziani e ammalati. La sua richiesta di beneficio sociale fu originale per l'epoca, basti pensare che bisogner\u00e0 aspettare circa un secolo per vedere realizzata la legge \"Tutela fisica ed economica delle lavoratrici madri\" del 1950, che sino alla promulgazione della nuova legge del 1971, escludeva le madri artigiane, mezzadre e commercianti. Accanto alla pubblicazione, il quotidiano, bench\u00e9 di ideali simili all'attentatore, derise il documento e defin\u00ec Passannante \u00abun nuovo legislatore\u00bb.\nLe rivalse sulla citt\u00e0 natale e la famiglia.\nLa sera stessa dell'attentato Giuseppe Zanardelli, allora ministro dell'Interno, inform\u00f2 tutte le prefetture del regno sull'accaduto. Il prefetto di Potenza ricevette l'ordine di perquisire l'abitazione dei parenti e di chiunque avesse avuto rapporti con Passannante, inviando i carabinieri a Salvia. Nella casa dell'anarchico furono trovati una stampa de \"La Marsigliese\" e una copia del giornale \"La Nuova Basilicata\", datata 1871 e contenente notizie sulla Comune di Parigi. Vennero perquisiti tutti i luoghi riconducibili all'attentatore ma i carabinieri annotarono, nel loro rapporto, di non aver trovato nulla di criminoso.\nGiovanni Parrella, sindaco di Salvia, il quale dovette prelevare denaro dalle casse comunali per affittare un abito adeguato per l'incontro, si rec\u00f2 a Napoli per porgere le sue scuse e chiedere perdono a Umberto I, il quale le accett\u00f2 dicendogli: \u00abgli assassini non hanno patria\u00bb. Fu, in seguito, ricevuto dai consiglieri del monarca che, per ottenere la clemenza, gli imposero il cambiamento di nome della citt\u00e0 d'origine dell'anarchico, rinominandola Savoia di Lucania. Il sindaco accett\u00f2 senza discutere e il comune cambi\u00f2 toponimo con regio decreto il 3 luglio 1879. Il cambio di nome fu oggetto di discussione da parte di alcuni, ad esempio il meridionalista Giustino Fortunato che, nel 1913, dir\u00e0: \u00abIo non so rassegnarmi che un cos\u00ec bel nome sia andato capricciosamente cancellato!\u00bb.\nL'intera famiglia dell'attentatore fu dichiarata folle e suo fratello Giuseppe, ritenuto affetto da alienazione mentale, fu internato nel manicomio criminale di Aversa. Si sapr\u00e0, in seguito, che il fratello era malato di febbre palustre che, assieme a una scarsa alimentazione, lo aveva reso anemico. Il padre defunto, che aveva perso i genitori a 9 anni, soffr\u00ec di convulsioni che cessarono con l'et\u00e0 ed ebbe problemi di artrite reumatica; la madre, settantaduenne, aveva tremori ed era affetta da neuropatia. Secondo il direttore del manicomio, Gaspare Virgilio, le condizioni di salute dei genitori ebbero effetti degenerativi sui figli. Per Virgilio, Passannante era \u00absemipazzo\u00bb, \u00abimbecille\u00bb e ritenne che \u00abfosse la mano di un uomo non sano quella che si arm\u00f2 per immolare il figlio di colui che per antonomasia fu detto il Galantuomo\u00bb.\nL'interrogatorio e le inchieste.\nOltre a Passannante, il 18 novembre 1878 vennero arrestati con l'accusa di essere complici Matteo Maria Melillo, Tommaso Schettino, Elviro Ciccarese e Felice D'Amato ma verranno scarcerati l'anno successivo per insufficienza di prove. Numerose persone furono interrogate e tacciate di essere in combutta con l'anarchico ma i regi carabinieri e i giudici non riuscirono a trovare testimonianze concrete. La mattina del 19 novembre, Passannante fu portato nel carcere di San Francesco, rinchiuso in una cella di isolamento. Mostr\u00f2 sempre un atteggiamento calmo e impassibile, anche se in alcune occasioni si lasci\u00f2 andare al pianto. Sottoposto a esami psichiatrici, risult\u00f2 sano di mente.\nCesare Lombroso instaur\u00f2 una polemica con i periti convinto della pazzia dell'anarchico (anche se mai lo visit\u00f2 personalmente); gli rispose il medico Augusto Tamburrini, che difese la validit\u00e0 della perizia. Soggetto a un lungo interrogatorio, Passannante non si defin\u00ec n\u00e9 socialista n\u00e9 internazionalista e si proclam\u00f2 solo un sostenitore della repubblica universale. Nutriva risentimento verso i liberali che parteciparono ai moti risorgimentali e che, a sua detta, tradirono i loro ideali per ricoprire ruoli importanti e arricchirsi, oltre ad asserire che il movente del suo gesto era causato dalla miseria e dalle tasse. Dichiar\u00f2 di non aver nulla di personale contro Umberto I, ma rancore verso tutti i monarchi.\nProcesso e condanna.\nIl 6 e il 7 marzo 1879, davanti a una folla gremita, venne celebrato il processo e la sua difesa fu affidata all'avvocato Leopoldo Tarantini. La nomina della giuria fu oggetto di controversie e, anni dopo, l'anarchico Luigi Galleani dir\u00e0 che la loro estrazione fu \u00abun oltraggio alle norme e alle consuetudini giudiziarie\u00bb. Anche l'attivit\u00e0 di Tarantini fu criticata dalle fazioni anarchiche e repubblicane: Francesco Saverio Merlino defin\u00ec l'avvocato \u00abun secondo accusatore, che and\u00f2 a prendere ordini a Roma prima di invocare per lui la clemenza reale\u00bb; per Galleani, Passannante \u00e8 \u00ababbandonato al carnefice dal suo avvocato\u00bb mentre un giornalista anonimo della \"Rivista repubblicana\" consider\u00f2 il suo operato una \u00abdifesa sconclusionata ed infelice\u00bb.\nTerminato il processo, il procuratore generale Francesco La Francesca chiese l'applicazione della condanna a morte, bench\u00e9 solo un anno prima avesse scritto un opuscolo sull'abolizione della pena capitale, tanto da essere premiato da Pietro II, imperatore del Brasile. Il processo si concluse con la condanna a morte prevista per l'attentato alla persona del Re. Merlino riporter\u00e0 anni dopo, nella sua opera \"L'Italia quale \u00e8\", la confessione di un magistrato, in cui sostenne che quattro giurati votarono per l'assoluzione e cinque per le attenuanti ma non fu concessa n\u00e9 l'una n\u00e9 le altre.\nLa sentenza capitale suscit\u00f2 le proteste degli internazionalisti e sorsero iniziative a favore di Passannante. Errico Malatesta e Francesco Ginnasi furono autori di un manifesto pieno di invettive contro il re, redatto a Ginevra e diffuso in Italia. Le copie furono sequestrate, mentre Malatesta e Ginnasi furono costretti alla fuga. Il ministro di giustizia Diego Tajani, in passato avvocato che si batt\u00e9 per la clemenza di Giovanni Nicotera, condannato a morte e poi perdonato da Ferdinando II di Borbone per i fatti della Spedizione di Sapri (1857), si schier\u00f2, invece, contro la grazia di Passannante. Anche gli organi di stampa si divisero: il \"Piccolo\" di Napoli invoc\u00f2 la commiserazione, mentre la \"Perseveranza\" di Milano sostenne l'esecuzione capitale.\nTarantini fece ricorso in Cassazione che venne rigettato. Lo stesso Passannante era contrario: egli non cercava la grazia poich\u00e9, secondo le sue parole, non avrebbe portato alcun vantaggio alla sua causa mentre la morte l'avrebbe reso un \"martire politico\" e avrebbe giovato alla rivoluzione. Dopo il diniego della Cassazione, l'avvocato prepar\u00f2 una domanda di grazia da consegnare al re, ultima alternativa rimasta. Con Regio Decreto del 29 marzo 1879, Umberto I concesse la grazia a Passannante, commutando la pena in ergastolo. Il re firm\u00f2 il decreto di motu proprio, dicendo al ministro di giustizia: \u00abHo deciso di far grazia a Passannante: egli era un povero illuso\u00bb. La notizia della clemenza sovrana fece il giro d'Italia e venne accolta positivamente da gran parte dell'opinione pubblica e della stampa. A grazia ricevuta l'anarchico, bench\u00e9 avesse ringraziato il re, aveva scritto una lettera in cui lo considerava ancora un suo \"nemico\"; la missiva, per\u00f2, venne sequestrata dal direttore del carcere. Passannante sconter\u00e0 la pena a Portoferraio, sull'isola d'Elba.\nLa prigionia.\nArrivato a Portoferraio, Passannante venne condotto nella prigione della \"Torre della Linguella\" (nota anche come \"Torre del Martello\" e in seguito ribattezzata \"Torre di Passannante\"). La cella era piccolissima, umida, buia, senza servizi igienici e posta sotto il livello del mare. Il pavimento, in terra battuta, permetteva l'infiltrazione di acqua marina, provocando nell'ambiente condizioni di insalubrit\u00e0.\nAttaccato a una corta catena di 18 chilogrammi, che gli consentiva di fare solo due o tre passi, e in completo isolamento, non pot\u00e9 ricevere visite e lettere. Nonostante il \"Corriere dell'Elba\" avesse annunciato che in quella gabbia angusta \u00absar\u00e0 tenuto per qualche tempo, dipoi sar\u00e0 posto insieme agli altri a subire la vera pena della galera\u00bb, in realt\u00e0 Passannante visse in quelle condizioni per 10 anni.\nCon il passare del tempo tale detenzione influ\u00ec sulla sua salute, sia mentale sia fisica. Si ammal\u00f2 di scorbuto, fu colpito dalla taenia, perse i peli del corpo, la pelle si scolor\u00ec, le palpebre si rovesciarono sugli occhi, le guance si vuotarono e si gonfiarono e, secondo alcune testimonianze, arriv\u00f2 a cibarsi dei propri escrementi. I barcaioli che passavano nelle vicinanze della torre udivano spesso le urla di strazio del detenuto. Dopo due anni, i carcerieri lo fecero salire al di sopra del livello del mare, ma le condizioni di vita rimasero immutate.\nI dibattiti sulla pena.\nNel frattempo, in citt\u00e0 come Roma e Ancona furono mosse manifestazioni a favore dell'anarchico. Paul Brousse, in esilio a Londra dopo l'articolo elogiativo su Passannante, propose una raccolta di denaro per attenuare la pena dell'anarchico o persino di preparare un'eventuale fuga. Si tent\u00f2 di coinvolgere anche gli internazionalisti francesi e tedeschi ma l'iniziativa non venne mai concretizzata. Ad Alessandria d'Egitto, venne costituito il \"Gruppo Passannante\", presieduto dall'internazionalista pisano Oreste Falleri, ex garibaldino fuggito in Egitto a causa delle persecuzioni antirepubblicane.\nL'onorevole Agostino Bertani, che incontr\u00f2 l'anarchico gi\u00e0 dopo il suo arresto nel 1879, dopo un lungo diverbio con il ministero, ottenne il permesso di recarsi a Portoferraio per visitarlo una seconda volta, accompagnato dalla giornalista Anna Maria Mozzoni. Nel 1885 il deputato radicale e la giornalista giunsero alla fortezza; a Bertani fu imposto di vederlo solo attraverso la serratura e nel massimo silenzio, poich\u00e9 il detenuto non doveva accorgersi della presenza di altre persone.\nIl politico rimase scioccato per la condizione in cui versava (secondo Mozzoni, \u00abper molti giorni ne ebbe guastati l'appetito ed il sonno\u00bb) ed esclam\u00f2: \u00abQuesto non \u00e8 un castigo, \u00e8 una vendetta peggiore del patibolo; il re non sa nulla, non \u00e8 possibile che lo sappia, egli non tollererebbe un fatto che getta su lui un'ombra odiosa; \u00e8 una vigliaccheria da cortigiani\u00bb. Bertani e la Mozzoni denunciarono il trattamento inflitto a Passannante, suscitando un enorme scandalo politico e mediatico. Il deputato minacci\u00f2 anche un'interpellanza parlamentare che per\u00f2 non verr\u00e0 mai effettuata, probabilmente a causa delle sue precarie condizioni di salute che lo condurranno alla morte l'anno seguente.\nIl ministro dell'Interno Giovanni Nicotera tent\u00f2 di difendersi dicendo che il condannato venne segregato \u00abanche per suo desiderio. Le visite erano state sconsigliate dal sanitario e sfuggite dal condannato; il cibo era quello prescritto dal medico.\u00bb. La Mozzoni si rivolse direttamente a Umberto I e gli invi\u00f2 una lettera, esortandolo a intervenire contro le violazioni della pena ma non ricevette risposta. Dubbi sorsero da esponenti del mondo anarchico. Secondo Galleani, il re sapeva della tortura ai danni di Passannante e fu lui stesso ad autorizzarla; anche Amilcare Cipriani ritenne che il sovrano lo lasci\u00f2 impazzire in galera, poich\u00e9 gli attentatori non venivano uccisi, anzi \u00abprolungano la loro vita, perch\u00e9 sentano meglio la morte\u00bb. Il fascicolo carcerario, conservato in un magazzino di stoccaggio a Perugia, non \u00e8 consultabile al pubblico.\nLa morte.\nSu sollecitazione di Bertani e della Mozzoni, al prigioniero, che nel frattempo aveva sviluppato una malattia mentale, fu certificata una perizia psichiatrica condotta dai professori Serafino Biffi e Augusto Tamburini (gli stessi che lo avevano visitato dopo l'arresto) e, questa volta, fu dichiarato insano di mente. Nel 1889 fu trasferito, segretamente, presso la Villa medicea dell'Ambrogiana, il manicomio criminale di Montelupo Fiorentino.\nAnche se trattato in maniera pi\u00f9 umana, le sue condizioni psichiche e fisiche erano ormai irreversibili. Non pot\u00e9 essere visitato da nessuno, eccetto alcuni privilegiati. Nel suo ultimo periodo di vita non diede mai segni di aggressivit\u00e0 e, nonostante l'atroce detenzione, non si era spenta in lui la passione per la scrittura anche se, qualche volta, gli venne l'impulso di distruggere i suoi quaderni. A coloro che lo visitarono e gli domandarono se avrebbe ripetuto il gesto, egli rispose di non essersi mai pentito di ci\u00f2 che aveva fatto. Gli venne permesso di coltivare un orticello, cosa che fece per circa tre anni prima di estirpare tutto. Rimase solo una pianta che venne chiamata \"Il limone di Sor Giovanni\".\nNel 1908 divenne cieco e, dopo aver passato i suoi ultimi due anni in cecit\u00e0, si spense nel manicomio all'et\u00e0 di 60 anni (5 giorni dopo ne avrebbe compiuti 61). Il referto del manicomio di Montelupo Fiorentino, spedito nello stesso giorno al comune di Savoia di Lucania, riport\u00f2 una broncopolmonite come causa del decesso. La sua morte verr\u00e0 ricordata da numerosi esponenti del movimento anarchico, tra cui Luigi Galleani, Luigi Bertoni, Michele Schirru e Randolfo Vella.\nAltre controversie.\nPost mortem.\nDopo la morte il cadavere, in ossequio alle teorie dell'antropologia criminale dell'epoca, miranti ad individuare supposte cause fisiche alla \"devianza\", fu sottoposto ad autopsia e decapitato. Non si sa ancora chi abbia dato l'autorizzazione. Mentre del suo corpo non si hanno pi\u00f9 notizie, il cervello e il cranio di Passannante, immersi in una soluzione di cloruro e zinco, furono preservati nel manicomio di Montelupo Fiorentino per poi essere portati alla Scuola Superiore di Polizia associata al carcere giudiziario \"Regina Coeli\" di Roma.\nNel 1936 i suoi resti, assieme ai suoi blocchi di appunti, vennero trasferiti presso il Museo Criminologico dell'Amministrazione Penitenziaria del Ministero della Giustizia di Roma, ove il cervello, immerso in formalina, venne conservato in una teca di vetro sigillato. Nel 1982 il cervello fu oggetto di studi del prof. Alvaro Marchiori dell'Istituto di Medicina Legale dell'universit\u00e0 romana \"La Sapienza\". Il cervello e il cranio rimarranno ivi esposti sino al 2007 quando furono tumulati nel paese natio.\nInfatti gi\u00e0 dal 1996 la permanenza dei resti nel Museo aveva causato proteste e interrogazioni dei parlamentari: tra questi Francesco Rutelli, che sollecit\u00f2 la tumulazione delle spoglie dell'anarchico nel suo paese natio. Del caso si occup\u00f2 anche l'allora eurodeputato Gianni Pittella, che port\u00f2 la questione alla Commissione e al Consiglio europeo chiedendo, in base alla Carta dei diritti fondamentali dell'UE, di darne umana sepoltura. Il 23 febbraio 1999 il ministro di Grazia e Giustizia, Oliviero Diliberto, firm\u00f2 il \"nulla osta\" per la traslazione dei resti di Passannante da Roma a Savoia di Lucania, che avverr\u00e0 solamente otto anni dopo. L'attore Ulderico Pesce diede vita a una raccolta di firme che contribuir\u00e0 a portare i rimanenti del defunto nella citt\u00e0 natale. All'iniziativa aderirono numerosi personaggi dello spettacolo e della letteratura tra cui Francesco Guccini, Dario Fo, Marco Travaglio, Antonello Venditti, Oliviero Diliberto, Paola Turci, Carmen Consoli, Peter Gomez, Erri De Luca e Giorgio Tirabassi.\nLa sepoltura.\nLa sepoltura di Passannante era prevista per l'11 maggio 2007, in seguito ad una cerimonia funebre che si sarebbe dovuta tenere alle ore 11 circa del medesimo giorno nella chiesa madre di Savoia di Lucania. La sepoltura venne per\u00f2 effettuata senza rito e il giorno precedente a quello stabilito, alla sola presenza del sindaco Rosina Ricciardi, di un giornalista del quotidiano \"La Nuova Del Sud\" e di una sottosegretaria del presidente della regione Basilicata Vito De Filippo, scortati da alcuni carabinieri e agenti della Digos, che avevano trasportato i resti da Roma.\nLa decisione fu giustificata ufficialmente con la causa di ordine pubblico. Secondo un rapporto del Sisde, per l'11 maggio era previsto l'arrivo a Savoia di Francesco Caruso, deputato di Rifondazione Comunista, assieme ad un gruppo di attivisti no global. Molte perplessit\u00e0 in merito furono tuttavia espresse da esponenti del mondo culturale e politico lucano, e anche da parte del comitato pro-Salvia, i cui esponenti, assieme a Pesce, hanno per giorni condotto uno sciopero della fame affinch\u00e9 i resti di Passannante venissero riesumati dal cimitero comunale, portati in chiesa madre per il rito funebre e, infine, sepolti.\nLa richiesta del comitato venne accontentata e, il 2 giugno dello stesso anno si \u00e8 tenuta una messa in suffragio del defunto, nella chiesa madre del comune lucano. La commemorazione venne fortemente criticata da Sergio Boschiero, segretario dell'Unione Monarchica Italiana, che, in un comunicato stampa, la consider\u00f2 un atto di riabilitazione di un mancato assassino. Il 7 gennaio 2012, la tomba di Passannante \u00e8 stata profanata da ignoti: la lapide \u00e8 stata presa a martellate e gravemente danneggiata. La scoperta \u00e8 attribuita ad alcuni cittadini di Savoia di Lucania, che si erano recati a visitare il cimitero. Nei giorni seguenti, Vittorio Emanuele di Savoia ha condannato l'atto vandalico.\nIl nome del paese d'origine.\nDalla condanna inferta al comune, la popolazione di Savoia di Lucania \u00e8 ancora divisa in due comitati opposti: un comitato \"pro-Salvia\" che rivendica il desiderio di ritornare al vecchio nome \"Salvia di Lucania\", in memoria delle torture inflitte a Passannante e del ruolo dei Savoia nella politica Italiana, e un comitato \"pro-Savoia\" che rivendica l'onore di essere legati alla dinastia sabauda e condanna l'atto compiuto dall'anarchico.\nIl 10 febbraio 1948 il consigliere comunale Raffaele Cancro propose la cancellazione del nome Savoia e di dare un nuovo toponimo \"Passannantea\" ma l'idea venne respinta. Un altro invito riguardo al cambiamento del nome avvenne nel 1954 da parte di un padre domenicano, anche questa volta rifiutato. Nel 2007 l'allora sindaco di Savoia, Rosina Ricciardi, ribad\u00ec la sua contrariet\u00e0 al ritorno del vecchio nome della citt\u00e0, sostenendo che \u00absiamo nati in Savoia indipendentemente dalla storia\u00bb. Il comitato \"pro-Savoia\" aveva previsto, per il giorno 1\u00ba maggio dello stesso anno, un incontro pubblico con il principe Emanuele Filiberto, ma il ricevimento \u00e8 stato successivamente annullato."}
{"id": "612432", "revid": "1869172", "url": "https://it.wikipedia.org/wiki?curid=612432", "title": "Natura in replay", "text": "Natura in replay \u00e8 l'album di debutto del cantautore italiano Moltheni, pubblicato il primo ottobre 1999 da Cyclope Records/BMG.\nIl disco.\nDall'album sono stati estratti i singoli \"In centro all'orgoglio\" e \"Il circuito affascinante\", che ebbero una buona rotazione sui canali televisivi dell'epoca.\nIl brano \"Ogni cosa a suo tempo\" \u00e8 strumentale.\nLa versione del disco pubblicata nel 1999 non comprende il brano \"Nutriente\", che fu presentato al Festival di Sanremo 2000 ed inserito nella ristampa, uscita nella primavera del 2000."}
{"id": "612438", "revid": "120723133", "url": "https://it.wikipedia.org/wiki?curid=612438", "title": "Giuseppe Mancini (imprenditore)", "text": "Come imprenditore si occup\u00f2 prevalentemente della distribuzione di prodotti petroliferi.\nOriginario di Rocca San Casciano, Mancini operava nella zona dell'Altomilanese tra Busto Arsizio e Legnano, dove c'erano i depositi dei suoi prodotti carbolubrificanti e dove colloc\u00f2 gli studi televisivi di TAM (Telealtomilanese), ricavati in un edificio a Busto Arsizio, tra i primi per le televisioni private; Giuseppe Mancini ne fu editore assieme al socio Renzo Villa. In seguito a varie vicissitudini tale emittente spost\u00f2 gli studi in alcuni ex studi cinematografici di Cologno Monzese. L'intero pacchetto azionario di Telealtomilanese fu poi acquisita nella primavera del 1978 da Rizzoli Corriere della Sera. Gli stessi studi ospitano ora la sede operativa di Mediaset, in quanto Telealtomilanese, dopo l'esperienza come capofila del circuito Pin (prima rete indipendente) \u00e8 confluita in Rete4.\nFu presidente della squadra di calcio della Pro Patria dal 1970 al 1972.\nMancini, "}
{"id": "612441", "revid": "124815906", "url": "https://it.wikipedia.org/wiki?curid=612441", "title": "Anthony Edwards (attore)", "text": "Biografia.\n\u00c8 ultimo di cinque figli, ed \u00e8 di origini inglesi, scozzesi, irlandesi, tedesche, spagnole e native messicane.\nStudente di recitazione alla University of Southern California, la lasci\u00f2 quando gli furono offerti alcuni ruoli. Dapprima ebbe una particina in \"Fuori di testa\" (1982), come \"Stoner Bud\". Fu poi Gilbert Lowell, ne \"La rivincita dei nerds\" (1984).\nNel 1986 fu il copilota Nick \"Goose\" Bradshaw, in \"Top Gun\" (con Tom Cruise). Da allora divenne uno degli attori minori pi\u00f9 richiesti. Dopo quel ruolo interpret\u00f2 un malato terminale in \"Hawks\" (1988), con Timothy Dalton.\nTuttavia \u00e8 noto soprattutto come Mark Greene, uno dei medici di \"E.R. - Medici in prima linea\" (dal 1994 al 2002). Al riguardo disse \"di voler affrontare una sfida personale - ovvero interpretare un personaggio pi\u00f9 intelligente di s\u00e9 stesso\".\nEdwards \u00e8 apparso anche in \"Zodiac\", di David Fincher. Il film parla del Killer dello Zodiaco, un serial killer che terrorizzava San Francisco negli anni sessanta e settanta.\nVince il Golden Globe per il miglior attore in una serie drammatica nel 1998.\nPrecedentemente fidanzato con l'attrice Meg Ryan, \u00e8 stato sposato dal 1994 al 2015 con la truccatrice Jeanine Lobell da cui ha avuto quattro figli: Bailey (1994), le gemelle Esme e Wallis (2000) e Poppy (2002). Successivamente si \u00e8 fidanzato con l\u2019attrice Mare Winningham."}
{"id": "612449", "revid": "712828", "url": "https://it.wikipedia.org/wiki?curid=612449", "title": "Yue Ayase", "text": ""}
{"id": "612450", "revid": "486946", "url": "https://it.wikipedia.org/wiki?curid=612450", "title": "Futari wa Pretty Cure", "text": ""}
{"id": "612455", "revid": "414892", "url": "https://it.wikipedia.org/wiki?curid=612455", "title": "Sequel apocrifi de La casa", "text": ""}
{"id": "612460", "revid": "123758975", "url": "https://it.wikipedia.org/wiki?curid=612460", "title": "Agarthi", "text": "Agartha (detto anche Aghartta o Agartha o Agharti) \u00e8 un regno leggendario che si troverebbe all'interno della Terra, descritto nelle opere di vari scrittori tra cui Willis George Emerson (1856-1918). Sede del mitico re del mondo, la favolosa Agarthi \u00e8 legata alla teoria della Terra cava ed \u00e8 un soggetto popolare nell'esoterismo.\nStoria.\nAgarthi \u00e8 un nome spesso usato per definire una civilt\u00e0 nascosta all'interno dell'Asia centrale. Nel tantra \"Kalachakra\" del buddhismo tibetano viene descritto un regno simile, col nome di Shambhala. Nelle interpretazioni moderne, vi \u00e8 una sostanziale identificazione tra Shambhala e Agarthi.\nSecondo i teorici della sua esistenza, il termine \"Agarthi\" significherebbe \u00abinaccessibile\u00bb, sebbene non si abbia riscontro di parole tibetane o sanscrite ad esso simili.\nLa ripresa contemporanea del mito.\nLa fortuna occidentale di Agarthi nasce con Alexandre Saint-Yves d'Alveydre e il suo libro \"Missione dell'India\", con Ossendowski, autore di \"Bestie, uomini e dei\", con Willis George Emerson, e altri tra cui Ren\u00e9 Gu\u00e9non, autore de \"Il Re del mondo\". Quest'ultimo non fa che riprendere le idee dei primi due. \nAlexandre Saint-Yves d'Alveydre fu un occultista francese del diciannovesimo secolo, a cui si deve la pubblicazione di un racconto dove si cita appunto il \"regno di Agartha\", di cui avrebbe appreso l'esistenza nei suoi viaggi in India, dove sarebbe stato iniziato da due maestri ai misteri della dottrina ind\u00f9. Secondo quanto vi si trova scritto, questo mondo segreto con tutta la sua saggezza e ricchezza sarebbe divenuto \u00abaccessibile a tutta l'umanit\u00e0, quando il cristianesimo sar\u00e0 all'altezza dei comandamenti che erano stati redatti da \u00abMos\u00e8\u00bb. Saint-Yves fornisce una descrizione di questo regno come se fosse un luogo reale, situato sull'Himalaya, in Tibet.\nSuccessivamente l'esploratore Ferdynand Ossendowski, pur avendo visitato luoghi diversi da quelli di Alveydre, in un libro del 1922 intitolato \"Bestie, Uomini e Dei\", riporta un analogo racconto di cui era venuto a conoscenza, riguardante un regno sotterraneo all'interno della Terra e noto come Agharti.\nSi tratterebbe un regno separato da una cintura di alte montagne e suddiviso in otto parti, e in cui vi sono settantasei regni. Kalapa \u00e8 la capitale di Shambhala-Agartha in cui ha sede il palazzo del sacerdote-re e questo regno \u00e8 situato in India e coincidente col Monte Meru o Polo Nord prima dello spostamento dell'asse terrestre, centro del mondo e terra originaria dell'umanit\u00e0. Sarebbe situata in India nello stato di Orissa o vicino a Benares. Il suo primo capo fu Suchandra, il capo attuale \u00e8 Anirudda e il prossimo sar\u00e0 Drag-po chor lo chan o Rudra chakrin, il corrucciato con la ruota. Secondo la profezia il Mahdi della tradizione islamica, discendente di Maometto, che viene definito l'\"ottavo\" dopo Adamo, No\u00e8, Abramo, Mos\u00e8, Ges\u00f9, Mani e Maometto, ingagger\u00e0 la guerra mondiale per il dominio planetario e instaurer\u00e0 un impero mondiale. Cos\u00ec facendo si scontrer\u00e0 con Shambhala e il suo sacerdote-re Rudra chakrin. Questi lo spazzer\u00e0 via con l'aiuto delle forze soprannaturali e inizier\u00e0 l'et\u00e0 dell'oro. \nIl Kalachakra tantra profetizza una guerra tra Shambhala e la Mecca e parla del pericolo per il buddhismo costituito dall'islam.\nMa la battaglia finale avverr\u00e0 in Iran tra Kalki e il capo musulmano.\nIl Kulika o Kalki che la governa nascer\u00e0 l\u00e0 e poi si trasferir\u00e0 a Mathura da dove guider\u00e0 una rivoluzione spirituale e un governo mondiale.\nUn'altra delle prime fonti del mito dei regni sotterranei \u00e8 \"Il Dio fumoso\" (\"The Smokey God or A Voyage to the Inner World\", 1908), di Willis George Emerson, supposta autobiografia di un marinaio norvegese chiamato Olaf Jansen. Emerson racconta di come Jansen abbia navigato all'interno della Terra attraverso un'apertura presso il Polo Nord. Per due anni sarebbe vissuto con gli abitanti di questo regno il cui mondo sarebbe illuminato da un \"Sole centrale fumoso\". Il padre sarebbe rimasto ucciso durante il ritorno, il figlio ricoverato come pazzo. Il resoconto sarebbe stato dato dal figlio, che dopo la dimissione dal sanatorio si sarebbe stabilito in California, e che novantenne avrebbe deciso di rendere pubblica la vicenda.\nMalgrado nel racconto di Emerson non si faccia il nome di Agarthi, esso vi \u00e8 stato associato in opere successive. Shambhala \"la Minore\", una delle colonie di Agarthi, era la sede del governo del regno. Mentre Shambhala consiste in un continente interno, le altre colonie satelliti sono degli agglomerati pi\u00f9 piccoli situati all'interno della crosta terrestre o dentro le montagne.\nI cataclismi e le guerre avvenute sulla superficie spinsero il popolo di Agarthi a stabilirsi sottoterra.\nAgarthi nell'esoterismo.\nL'esistenza di Agarthi \u00e8 stata considerata seriamente da numerosi europei, come, ad esempio per citarne alcuni, i seguaci della teosofia di Madame Blavatsky, la veggente fondatrice della Societ\u00e0 Teosofica Internazionale, che sosteneva di essere in contatto telepatico con gli antichi \u00abMaestri della Fratellanza Bianca\u00bb, i sopravvissuti di una razza eletta vissuta tra Tibet e Nepal, i quali in seguito alla spaventosa catastrofe che aveva distrutto Lemuria si sarebbero rifugiati nelle viscere della terra, dove avrebbero fondato la mitica Agarthi. \nAnche il nazismo si interess\u00f2 alla mitica Agartha, finanziando una ricerca avente lo scopo di trovare la residenza dei progenitori della \u00abrazza-madre\u00bb dell'umanit\u00e0, di stirpe ariana, di cui parlavano i teosofi. Tra il 1937 e il 1938, perci\u00f2, fu organizzata una spedizione in Tibet.\nUn'altra organizzazione esoterica collegata ai Maestri appartenenti a un luogo che ricorda Agarthi \u00e8 l'Antico e Mistico Ordine della Rosa-Croce.\nAnalogie.\nOltre che Shambala, il leggendario paradiso di Agarthi ha varie analogie con altri luoghi mitici, come la Terra Proibita, la Terra delle Acque Candide, la Terra degli Spiriti Raggianti, la Terra del Fuoco Vivente, la Terra degli Dei Viventi, la Terra delle Meraviglie. Gli ind\u00f9 parlano di Aryavartha, terra d'origine dei Veda; i Cinesi di Hsi Tien, il Paradiso Occidentale di Hsi Wang Mu, la Madre Regale dell'Ovest; La setta cristiana russa dei vecchi credenti la chiamava Belovodye e i Kirghizi Janaidar.\nEntrata.\nTra gli ipotetici ingressi di Agarthi vi sono:"}
{"id": "612463", "revid": "1745361", "url": "https://it.wikipedia.org/wiki?curid=612463", "title": "Kubla Khan", "text": "Kubla Khan (), oppure \"Visione in un sogno\", come annota l'autore, \u00e8 un poemetto, mai completato, di Samuel Taylor Coleridge.\nIl poeta afferm\u00f2 di averlo scritto nell'autunno del 1797, ma fu pubblicato per la prima volta nel 1816.\nStando alla prefazione al poema di Coleridge, questo fu scritto una notte dopo una visione indotta dall'oppio avuta dopo aver letto un'opera in cui veniva descritta Xanadu e il palazzo costruito dall'imperatore mongolo Kublai Khan.[1]\nDopo essersi risvegliato inizi\u00f2 a scrivere alcune linee del poema ispirate dal sogno, ma venne interrotto da \"una persona di Porlock\". Il poema, che originariamente doveva essere di 200-300 versi non venne quindi mai completato perch\u00e9 questa interruzione gli fece dimenticare il resto dei versi.\nIl poema venne pubblicato solo nel 1816 a seguito delle pressioni di George Gordon Byron.\nI critici contemporanei di Coleridge non apprezzarono particolarmente il poema, ma la maggior parte della critica moderna reputa che, con \"La ballata del vecchio marinaio\" e \"Christabel\", questa sia una delle tre principali opere di Coleridge.\nL'opera.\nL'opera, per quanto non abbia una trama vera e propria essendo incompiuta, narra la costruzione per ordine di Kubla Khan (Kublai Khan), di un palazzo per il piacere nella capitale del regno, la citt\u00e0 di Xanadu. L'attenzione si sposta poi sull'incredibile paesaggio circostante, in seguito alla visione di una fanciulla abissina, della quale il poeta lamenta di non saper riprodurre il canto. \nScritto sotto l'effetto dell'oppio, il poemetto dimostra la potenza dell'immaginazione, in grado di creare mondi e spazi incommensurabili oltre il reale; si rappresentano scene di luoghi vastissimi e romanticamente sublimi, nei quali l'opera dell'uomo, il palazzo di Kubla Khan, si incastona nella natura, la quale poi esplode in tutta la sua forza in scenari selvaggi e impetuosi. \nIl carattere onirico dell'opera fa s\u00ec che i diversi quadri si susseguano senza un preciso collegamento tra loro, dovendo principalmente dare sensazioni e immagini improvvise in pieno stile romantico.\nBibliografia.\nJorge Luis Borges, \"Il sogno di Coleridge\" in \"Altre Inquisizioni,\" Adelphi, 2000."}
{"id": "612466", "revid": "201394", "url": "https://it.wikipedia.org/wiki?curid=612466", "title": "Circoteatro Sanleonardo", "text": ""}
{"id": "612468", "revid": "1893", "url": "https://it.wikipedia.org/wiki?curid=612468", "title": "Funzione circolare", "text": ""}
{"id": "612469", "revid": "729019", "url": "https://it.wikipedia.org/wiki?curid=612469", "title": "Giro del Belgio 1976", "text": "Il Giro del Belgio 1976, sessantesima edizione della corsa, si svolse in cinque tappe tra l'8 marzo e il 1\u00ba aprile 1976, per un percorso totale di 953\u00a0km e fu vinto dal belga Michel Pollentier."}
{"id": "612473", "revid": "14691", "url": "https://it.wikipedia.org/wiki?curid=612473", "title": "Nyassa", "text": ""}
{"id": "612477", "revid": "712828", "url": "https://it.wikipedia.org/wiki?curid=612477", "title": "Ako Izumi", "text": ""}
{"id": "612478", "revid": "122863945", "url": "https://it.wikipedia.org/wiki?curid=612478", "title": "Grado di libert\u00e0 (meccanica classica)", "text": "In fisica il numero di gradi di libert\u00e0 di un punto materiale \u00e8 il numero di variabili indipendenti necessarie per determinare univocamente la sua posizione nello spazio. In effetti il numero di gradi di libert\u00e0 di un sistema \u00e8 per definizione pari a quello del numero di coordinate generalizzate necessario a descrivere il suo moto all'interno dello spazio delle configurazioni. Un punto materiale libero di muoversi lungo una curva monodimensionale possiede necessariamente 1 grado di libert\u00e0, se il punto deve muoversi su una superficie bidimensionale ha 2 gradi di libert\u00e0, se deve muoversi nello spazio tridimensionale ha quindi 3 gradi di libert\u00e0 e cos\u00ec via. Queste considerazioni si possono estendere ai sistemi di formula_1 punti materiali: se tutti i punti sono liberi di muoversi nello spazio, il sistema avr\u00e0 formula_2 gradi di libert\u00e0. Eventualmente, il numero di gradi di libert\u00e0 pu\u00f2 subire variazioni a causa della presenza di vincoli, se sono presenti formula_3 vincoli, i gradi di libert\u00e0 scendono a formula_4.\nEsempi.\nEsistono molti esempi di punti o insiemi di punti, che risultano soggetti ad uno o pi\u00f9 vincoli. Inoltre pu\u00f2 accadere che questi ultimi presentino gradi di vincolo maggiori di 1, ci\u00f2 significa che sono in grado di bloccare pi\u00f9 di una direzione lungo la quale potrebbe avvenire il moto. Alcuni esempi notevoli di corpi vincolati sono:\nGradi di libert\u00e0 di un corpo rigido in formula_5.\nCome esempio, si pu\u00f2 dimostrare che, rispetto ai tre assi cartesiani formula_6, un corpo rigido nello spazio tridimensionale ha esattamente 6 gradi di libert\u00e0: 3 di tipo traslazionale e 3 di tipo rotazionale.\n\u00c8 possibile dimostrare geometricamente che per determinare univocamente la posizione di un corpo rigido basta conoscere la posizione di tre punti non allineati formula_7, formula_8, formula_9. Infatti, ogni altro punto formula_10 si pu\u00f2 determinare nel modo seguente: considerato il triangolo formula_11, la base formula_12 \u00e8 fissata; il punto formula_10 ha distanza fissata da formula_7 e formula_9, e ha una certa distanza da formula_8. Ruotando il triangolo formula_11, si perviene alla posizione formula_18 che si trova alla stessa distanza di formula_10 da formula_8. Tuttavia, formula_18 si trova dalla parte opposta rispetto al piano formula_22, quindi esiste solo un punto formula_10che abbia una distanza fissata da formula_7, formula_8 e formula_9 e che si trovi da un lato fissato del piano formula_22. \nOra, \u00e8 chiaro che il sistema di punti formula_22 ha formula_29 gradi di libert\u00e0. Poich\u00e9 le distanze formula_30, formula_31 e formula_12 devono rimanere costanti, ne consegue che formula_33 e quindi il corpo ha 6 gradi di libert\u00e0."}
{"id": "612479", "revid": "78273", "url": "https://it.wikipedia.org/wiki?curid=612479", "title": "Pier Paolo Pasolini (opere)", "text": ""}
{"id": "612482", "revid": "62004", "url": "https://it.wikipedia.org/wiki?curid=612482", "title": "Giro del Belgio 1977", "text": "Il Giro del Belgio 1977, sessantunesima edizione della corsa, si svolse in cinque tappe tra il 10 e il 14 aprile 1977, per un percorso totale di 859\u00a0km e fu vinto dal belga Walter Planckaert."}
{"id": "612484", "revid": "2056951", "url": "https://it.wikipedia.org/wiki?curid=612484", "title": "Femmina accabadora", "text": "Il termine sardo femina accabadora, femina agabbad\u00f2ra o, pi\u00f9 comunemente, agabbadora o accabadora (\"s'agabbad\u00f3ra\", lett. \"colei che finisce\", deriva dal sardo \"s'acabbu\", \"la fine\" o dallo spagnolo \"acabar\", \"terminare\") denota la figura storicamente non comprovata di una donna che si incaricava di portare la morte a persone di qualunque et\u00e0, nel caso in cui queste fossero in condizioni di malattia tali da portare i familiari o la stessa vittima a richiederla. In realt\u00e0 non ci sono prove di tale pratica, che avrebbe riguardato alcune regioni sarde come Marghine, Planargia e Gallura. La pratica non doveva essere retribuita dai parenti del malato poich\u00e9 il pagare per dare la morte era contrario ai dettami religiosi e della superstizione.\nDescrizione.\nLa leggenda narra che le pratiche di uccisione utilizzate dalla \"femina agabbadora\" variavano a seconda del luogo: entrare nella stanza del morente vestita di nero, con il volto coperto, e ucciderlo tramite soffocamento con un cuscino, oppure colpendolo sulla fronte tramite un bastone d'olivo (\"su matzolu\") o dietro la nuca con un colpo secco, o ancora strangolandolo ponendo il collo tra le sue gambe. Lo strumento pi\u00f9 rinomato sarebbe una sorta di martello di legno (vedi Museo Etnografico Galluras a Luras).\nNon c'\u00e8 unanimit\u00e0 storica su questa figura: alcuni antropologi ritengono che la \"femina agabbadora\" non sia mai esistita. Non ci sono prove della femmina agabbadora come tale, ma di donne che portavano conforto nelle famiglie dove c'era un moribondo, accompagnandolo fino all'ultimo istante. Aiutavano nell'agonia e davano sostegno, perci\u00f2 erano rispettate da tutta la comunit\u00e0, ma non uccidevano come invece pare avvenisse altrove (in Grecia). Il tutto si potrebbe spiegare con l'usanza tutta sarda dei racconti fantastici allo scopo di incutere paura \"sos contos de forredda\" (i racconti del focolare), poich\u00e9 di solito il luogo della narrazione era accanto al fuoco di un camino. La credulit\u00e0 popolare farebbe il resto. Si riporta che durante il '900 vi siano state le ultime tre pratiche di una Femmina Agabbadora: una a Luras (1929), una a Orgosolo (1952) e una a Oristano, sede peraltro di un ospedale. Oggigiorno, chi crede in queste storie le giustifica adducendo i problemi dei tempi passati, tra cui le difficolt\u00e0 di spostamento del malato in paesi isolati e molto distanti da qualsiasi ospedale perch\u00e9 la famiglia di un soggetto non autosufficiente incontrava problemi di assistenza.\nAlcuni autori non descrivono come strumento principale dell'agabbadora una mazza, ma un piccolo giogo in miniatura che veniva poggiato sotto il cuscino del moribondo, al fine di alleviare la sua agonia. Questo si spiega con uno dei motivi principali per cui si credeva che un uomo fosse costretto a subire una lenta e dolorosa agonia in punto di morte: se lo spirito non voleva staccarsi dal corpo era palese la colpa del moribondo, il quale si era macchiato di un crimine vergognoso, aveva bruciato un giogo, o aveva spostato i termini limitari della propriet\u00e0 altrui, oppure aveva ammazzato un gatto.\nAltro rito che veniva compiuto era quello di togliere dalla stanza del moribondo tutte le immagini sacre e tutti gli oggetti a lui cari: si credeva in questo modo di rendere pi\u00f9 semplice e meno doloroso il distacco dello spirito dal corpo.\nSecondo le riflessioni dell'Alziator, il compito dell'agabbadora non \u00e8 tanto quello di mettere fine nel senso letterale del termine alle sofferenze dei moribondi con l'utilizzo di uno strumento palesemente inquietante, quanto quello di cercare di accompagnarli alla fine della loro agonia tramite riti di cui si \u00e8 sicuramente persa la memoria. Tuttavia lo stesso studioso cagliaritano afferma di muoversi nell'alveo della leggenda e non fornisce prove certe dell'esistenza della \"femmina\". Questo perch\u00e9 molte delle notizie sulle Agabbadore sono di fonte ellenica e valeva dunque il concetto che ci\u00f2 che era ellenico era civilizzato mentre il resto era un mondo barbarico. Inoltre Alziator stesso nei suoi studi si stupisce dell'omert\u00e0 della chiesa; secondo lui, infatti, se per i parroci era impossibile non sapere di queste pratiche, era altrettanto impossibile che non le denunciassero quantomeno all'autorit\u00e0 ecclesiastica, giacch\u00e9 erano apertamente e pubblicamente contrarie a riti meno violenti e pericolosi, ma altrettanto folkloristici, come quelli riguardanti le \"prefiche\".\nRiferimenti alle pratiche di eutanasia simbolica o attiva si ritrovano anche in altri ambiti del Mediterraneo, in particolare nel Salento. Il celebre autore molfettese Saverio La Sorsa, nato nel 1877, assai stimato dagli antropologi come il Bronzini, nelle sue pubblicazioni sulle tradizioni popolari pugliesi dal 1910 al 1970, ne cita il ricorso, con un preciso riferimento anche a certi paesi isolani: \"\u00e8 stentata l'agonia di chi in vita abbia violato un termine o bruciato un giogo [\u2026] per alleviarla \u00e8 d'uopo mettere sotto il capezzale del morente una pietra o un giogo nuovo, una chiave ovvero una scure. In certi paesi di Sardegna, quando il moribondo tarda ad esalare l'ultimo respiro i parenti avvicinano alla sua testa o al collo un pettine o un giogo per alleviargli le sofferenze.\u201d (\"Folklore pugliese\", volume secondo, 1988, pagina 238-9)."}
{"id": "612487", "revid": "20787", "url": "https://it.wikipedia.org/wiki?curid=612487", "title": "Elementi finiti", "text": ""}
{"id": "612491", "revid": "38120", "url": "https://it.wikipedia.org/wiki?curid=612491", "title": "Sarah Mclachlan", "text": ""}
{"id": "612494", "revid": "767487", "url": "https://it.wikipedia.org/wiki?curid=612494", "title": "Sarah McLachlan", "text": "Biografia.\n\u00c8 nata e cresciuta in Nuova Scozia, dove ha studiato alla scuola di arte e design, ma oggi vive a Vancouver.\nLa sua casa discografica, Nettwerk, pubblic\u00f2 il suo primo album nel 1988. Il suo album che finora ha venduto di pi\u00f9 \u00e8 \"Surfacing\", grazie al quale ha vinto quattro Juno Awards e tre Grammy Awards. Oltre alle sue personali uscite discografiche con relativi tour, ha organizzato il festival femminile musicale Lilith Fair dal 1997 al 1999. Molti dei soldi ricavati dai concerti sono andati al movimento per le donne. Nel 1998 ha ricevuto l'Elizabeth Cady Stanton Visionary Award, il premio intitolato all'attivista Elizabeth Cady Stanton, per il supporto alla musica femminile.\nNel 1997 ha sposato il suo batterista, Ashwin Sood, da cui ha annunciato la separazione nel 2008. Hanno due figlie, India, nata nel 2002 e Taa-Jah, nata nel 2007.\nNel 2004 ha suonato per le vittime dello Tsunami, e nel 2005 ha partecipato al Live 8.\nI suoi pi\u00f9 grandi successi sono \"The Path of Thorns\", \"Into the Fire\", \"Possession\", \"Building a Mystery\", \"Sweet Surrender\", \"Adia\", \"Angel\", \"I Will Remember You\", \"World on Fire\" e \"Answer\"."}
{"id": "612495", "revid": "285463", "url": "https://it.wikipedia.org/wiki?curid=612495", "title": "Sgroppino", "text": "Lo sgroppino \u00e8 una bevanda alcolica molto apprezzata nel Veneto, a base di gelato al limone.\nIn origine la parola veneta sgrop\u00ecn indicava il classico sorbetto, senza latte e dal tasso alcolico pi\u00f9 basso. Nel tempo l'antica ricetta si trasform\u00f2 fino a dar luogo all'attuale sgroppino, . All'epoca era servito nelle tavole aristocratiche per ripulire il palato tra una portata e l'altra. Oggi si consuma normalmente a fine pasto come digestivo o tra il primo e il secondo piatto.\nA grandi linee, gli ingredienti dello sgroppino sono: gelato al limone, vodka, e prosecco..\nNegli ultimi anni poi sono venuti di moda altri tipi di sgroppino come quello alla fragola, al pompelmo, al mandarino, al caff\u00e8 ma il pi\u00f9 delle volte questi ultimi sono analcolici.\nIn Sicilia lo preparano con Vodka liscia e granita al limone."}
{"id": "612496", "revid": "1573940", "url": "https://it.wikipedia.org/wiki?curid=612496", "title": "Macrocheira kaempferi", "text": "Il granchio gigante del Giappone (Macrocheira kaempferi ) \u00e8 il pi\u00f9 grande artropode vivente.\n\u00c8 una specie particolarmente antica di granchio, considerata un fossile vivente.\n\u00c8 l'unica specie vivente del genere \"Macrocheira\"; altre specie del genere sono state descritte solo come fossili.\nVive nelle profondit\u00e0 dell'Oceano Pacifico (200-300 m sotto il livello del mare) nei pressi del Giappone. Ha una vita media di circa 100 anni.\nDescrizione.\nNella maturit\u00e0 pu\u00f2 raggiungere una apertura delle zampe sino a 4 m, con una dimensione del corpo sino a 37 cm ed un peso sino a 20 kg. \nIl granchio ha un corpo arancione, ma ha punti bianchi nelle sue sottili zampe. Gli artigli\ndegli esemplari maschi divengono pi\u00f9 lunghi delle sue zampe; quando aperti questi possono \nallungarsi per 3 metri. La larghezza del guscio, ovale e arrotondato pu\u00f2 arrivare a 30 cm,\ne raggiungere la lunghezza di 40 cm.\nI suoi occhi compositi sono situati sulla parte anteriore, e due aculei (spine) sporgono tra essi.\nGli esemplari pi\u00f9 giovani sono caratterizzati da peli e spine sul guscio, e i loro aculei frontali sono\npi\u00f9 lunghi, ma questi gradualmente si atrofizzano quando diventano pi\u00f9 vecchi.\nDistribuzione e habitat.\nLa \"M. kaempferi\" \u00e8 diffusa nell'area del Pacifico che circonda l'arcipelago del Giappone. \nPredilige i fondali sabbiosi a profondit\u00e0 di 150 - 800 m, pi\u00f9 frequentemente tra i 200 e i 300 m. In primavera depone le uova su fondali meno profondi (50 m).\nConsumo.\nIl granchio gigante giapponese viene catturato utilizzando piccole reti a strascico ed \u00e8 spesso mangiato salato e stufato. Si trova presso la baia di Sagami, Suruga e Tosa e anche intorno alle isole Izu. La caccia di questo granchio \u00e8 vietata durante la primavera, quando rilascia le sue uova.\n\u00c8 considerato una specialit\u00e0 intorno alla baia di Suruga, ma il numero dei granchi \u00e8 diminuito negli anni recenti, e sono in corso tentativi per la sua protezione. Nella prefettura di Wakayama, i granchi sono catturati quando si muovono nelle acque meno profonde in primavera.\nQuesti granchi sono anche usati per motivi di ricerca e ornamentali. Hanno un carattere mite e sono spesso allevati in acquario."}
{"id": "612497", "revid": "1543377", "url": "https://it.wikipedia.org/wiki?curid=612497", "title": "Renata Vigan\u00f2", "text": "Scrittrice precoce, a soli 13 anni riusc\u00ec a far pubblicare, nel 1913, la sua prima raccolta di poesie, \"Ginestra in fiore\", seguita nel 1916 da \"Piccola Fiamma\", ma raggiunse una certa notoriet\u00e0 solamente nel 1949 con \"L'Agnese va a morire\", romanzo d'impianto neorealistico tra i pi\u00f9 intensi della narrativa ispirata alla Resistenza.\nBiografia.\nRenata Vigan\u00f2 si appassion\u00f2 fin da piccola alla letteratura e coltivava un sogno: fare da grande il medico. Tuttavia le difficolt\u00e0 economiche subentrate in famiglia la indussero ad interrompere il liceo e, con senso del sacrificio e una maturazione affrettata e non voluta, ad entrare nel mondo del lavoro come inserviente e poi infermiera negli ospedali bolognesi.\nEntrando nel mondo politico conobbe il suo futuro marito; Antonio Meluschi e dopo essersi conosciuti cambi\u00f2 radicalmente il suo modo di vedere, infatti cominci\u00f2 a andare verso la \"sinistra\" (socialismo).\nQuesto suo impegno al servizio dei bisognosi non le imped\u00ec di scrivere per quotidiani e periodici, elzeviri, poesie, racconti sino all'8 settembre 1943.\nCon la firma dell'armistizio la sua vita ebbe una svolta esistenziale: assieme al marito Antonio Meluschi e il figlio Agostino, l'infermiera-scrittrice partecip\u00f2 alla lotta partigiana come staffetta, infermiera e collaborando alla stampa clandestina.\nDi questo periodo disagiato ma intriso di sano idealismo esistenziale fu pervasa la susseguente produzione letteraria. \"L'Agnese va a morire\" (1949), romanzo tradotto in quattordici lingue, rappresent\u00f2 il punto pi\u00f9 alto; vinse il secondo premio al Viareggio e costitu\u00ec il soggetto per il film omonimo diretto da Giuliano Montaldo.\nIl romanzo racconta vicende partigiane con onesta semplicit\u00e0 da cronista e spirito di sincera adesione agli eventi, e fu considerato negli anni del dopoguerra un esempio, una testimonianza della narrativa neorealista.\nCollaboro con il Pioniere tra il 1960 e il 1962 pubblicando tre racconti: \"La Bambola brutta\" (1960) \", La bambina negra\" (1960) \"e La Fuga\" (1962)\nPubblico\u00a0 nel 1950\u00a0 un racconto sulla rivista Il Falco Rosso dal titolo: \"I bambini di Marzabotto\"\u00a0 N\u00b0 1 del 1950\nVale la pena di ricordare, tra le opere di Vigan\u00f2, almeno altri due libri sul tema della Guerra di Liberazione: \"Donne della Resistenza\" (1955), ventotto affettuosi ritratti di antifasciste bolognesi cadute, e \"Matrimonio in brigata\" (1976), una raccolta di efficaci racconti partigiani, uscito proprio l'anno in cui la scrittrice \u00e8 scomparsa.\nDue mesi prima della morte, a Renata Vigan\u00f2 fu assegnato il premio giornalistico \"Bolognese del mese\", per il suo stretto rapporto con la realt\u00e0 popolare della citt\u00e0."}
{"id": "612503", "revid": "6923", "url": "https://it.wikipedia.org/wiki?curid=612503", "title": "Ernst Heinrich Weber", "text": "Weber studi\u00f2 medicina all'Universit\u00e0 di Wittenberg. Nel 1818 ebbe l'incarico di professore associato di anatomia comparativa all'Universit\u00e0 di Lipsia, dove divenne professore associato di anatomia e fisiologia nel 1821.\nAttorno al 1860 Weber lavor\u00f2 con Gustav Fechner sulla psicofisica, e proprio in quel periodo si arriv\u00f2 alla formulazione della legge di Weber.\nNel 1866 Weber si ritir\u00f2 dalla cattedra di fisiologia e anche da quella di anatomia nel 1871. Proprio in questo periodo lui e suo fratello, Eduard Friedrich Weber, scoprirono il potere inibitore del nervo vago."}
{"id": "612512", "revid": "287204", "url": "https://it.wikipedia.org/wiki?curid=612512", "title": "Armand Mattelart", "text": "Carriera.\nStudia Legge e Scienze politiche all'Universit\u00e0 di Lovanio dove consegue la laurea; successivamente studia demografia a Parigi, quindi si trasferisce in Cile, dove insegna Sociologia all'Universit\u00e0 Cattolica e partecipa alla fondazione del \"Centro de Estudios de la Realidad Nacional\". Dopo il colpo di Stato del generale Augusto Pinochet, ha lasciato il Cile e attualmente vive in Francia.\nDal 2003 \u00e8 presidente dell\"'Observatoire Fran\u00e7ais des M\u00e8dias\"; fino al 2005 \u00e8 stato professore di Scienze dell'Informazione e della Comunicazione all' (\"Vincennes \u00e0 Saint-Denis\")."}
{"id": "612513", "revid": "1809436", "url": "https://it.wikipedia.org/wiki?curid=612513", "title": "Francenigo", "text": "Francenigo (\"Franzenigo\" in veneto) \u00e8 una frazione di 2.473 abitanti del comune di Gaiarine, in provincia di Treviso. La frazione confina a nord con Cavolano, a est con San Giovanni di Livenza (Sacile), a sud-est con Brugnera e a sud con Calderano (comune di Gaiarine).\nDista circa cinque chilometri in direzione nord-est dal capoluogo ed \u00e8 situata in prossimit\u00e0 dell'ingresso \"Sacile ovest\" dell'autostrada A28 Conegliano-Portogruaro, al confine con il Friuli-Venezia Giulia.\nMonumenti e luoghi d'interesse.\nArchitetture religiose.\nChiesa di San Tiziano.\nLa chiesa parrocchiale di Francenigo, dedicata a San Tiziano, \u00e8 del 1547, costruita in luogo di un edificio preesistente. Coeva la torre campanaria.\nLa chiesa fu ampliata e molto rimaneggiata nella prima met\u00e0 del Novecento; oggi si mostra con facciata a salienti tripartita, con al centro un grande rosone.\nInternamente sono conservate un'importante pala d'altare del 1564 e delle tavole di Pomponio Amalteo\nArchitetture civili.\nVilla Piovesana.\nVilla Piovesana risale al XVIII secolo ed \u00e8 una villa veneta schedata dall'Istituto Regionale Ville Venete.\nSi compone di un corpo principale, di due piani pi\u00f9 sottotetto, aperto da monofore rettangolari e da un grande portale a tutto sesto, e di adiacenze laterali di epoca successiva, pi\u00f9 basse e scandite da piccole aperture quadrangolari. Il complesso guarda su un giardino con fontana, pozzo settecentesco e rigogliosa vegetazione.\nMulini e setificio.\nSul territorio di Francenigo sorgono numerosi mulini, oggi dismessi, che testimoniano una fiorente economia legata all'artigianato ed evolutasi poi, nella seconda met\u00e0 del XX secolo, in industria.\nDegni di nota il Mulino sull'Aralt e il Mulino Tonet; quest'ultimo, mosso dalle acque della Fossa del Cimitero, era sede di attivit\u00e0 di officina fabbrile.\nEsempio di archeologia industriale \u00e8 anche la struttura primo-novecentesca del Setificio Piovesana. Esso fu attivo tra 1922 e 1960. Si conservano bene le architetture, su cui svetta la ciminiera, mentre dentro si conservano ancora gran parte dei macchinari originali.\nAree naturali.\nCorsi d'acqua.\nNell'area orientale della frazione, sul confine con la regione Friuli Venezia Giulia, scorre il fiume Livenza, caratterizzato da anse attorno alle quali cresce una rigogliosa vegetazione tipica.\nInoltre a Francenigo scorre, passando proprio per il centro, il fiume Aralt, corso d'acqua che nasce nel comune di Orsago e sfocia nel (o nella) Livenza un centinaio di metri dopo la chiesa di Francenigo in direzione Brugnera.\nEventi.\nNel 1981 nasce l'A.R.Cu.F (associazione ricreativa culturale Francenigo) che si occupa dell'organizzazione della consueta sagra paesana, le prime due settimane di luglio, e di altre manifestazioni, come per esempio l'Ombra Fest a ottobre. Dal 1995 al 2017 si \u00e8 svolto (l'ultimo sabato della sagra estiva) il Palio dei Vecchi Mestieri, una vera e propria gara tra le principali vie del paese contraddistinte da vari colori. Esse si sfidavano in 17 giochi, appunto, i vecchi mestieri: fare il pane, battere il ferro, montare una stufa e altri.\nDal 2016 a Francenigo all'inizio della stagione primaverile si svolge \"Francenigo a Primavera\" definita dagli ideatori (i componenti della pro loco Primavera) festa pae-sana proprio per le attivit\u00e0 che riguardano \"tutto ci\u00f2 che a che fare con la qualit\u00e0 della vita\". Oltre a queste la manifestazione offre anche laboratori per bambini, spettacoli ed esibizioni musicali."}
{"id": "612515", "revid": "438678", "url": "https://it.wikipedia.org/wiki?curid=612515", "title": "Carlo di Cosimo de' Medici", "text": "Biografia.\nCarlo, nato intorno al 1428 (o 1430), era figlio naturale di Cosimo de' Medici detto \"il Vecchio\", avuto con una schiava circassa comprata a Venezia, di nome Maddalena. \nFin dalla giovinezza fu avviato dal padre alla vita religiosa. Dopo essere divenuto Canonico della Metropolitana di Firenze dal 1450, fu nominato Pievano di Santa Maria in Mugello e di San Donato di Calenzano, qui nel 1460 fece realizzare l'armonioso chiostro.\nDivenuto abate di San Salvatore a Vaiano tra il 1460/1470 circa, fu incaricato anche di fare il Collettore Generale e Nunzio in Toscana.\nNominato arciprete di Prato dal 1460 e nel 1463 ricevette la carica di Protonotaro apostolico. \nMor\u00ec a Firenze il 29 maggio del 1492, all'et\u00e0 di 62 anni.\nDi lui ci resta un presunto ritratto di Andrea Mantegna, conservato agli Uffizi di Firenze. Cosimo I gli fece realizzare un monumento funebre nel Duomo di Prato da Vincenzo Danti."}
{"id": "612517", "revid": "287204", "url": "https://it.wikipedia.org/wiki?curid=612517", "title": "Carlo de' Medici (disambigua)", "text": "Per Carlo de' Medici si pu\u00f2 intendere:"}
{"id": "612523", "revid": "1543377", "url": "https://it.wikipedia.org/wiki?curid=612523", "title": "LHA (formato di file)", "text": "LHA \u00e8 un formato di compressione file nato nel 1988 ad opera di Haruyasu Yoshizaki. Il primo programma che ne fece uso fu LHarc, scritto dello stesso creatore del formato. Una completa riscrittura di LHarc, che inizialmente si sarebbe dovuta chiamare LHx, fu distribuita col nome di LH. Al fine di evitare conflitti con il comando LH (Load High), introdotto nell'MS-DOS 5.0, il programma fu ribattezzato LHA.\nIl formato .LHA \u00e8 stato portato su un gran numero di piattaforme, tra cui computer giapponesi come lo Sharp X68000. Il primo programma in grado di farne uso su Amiga fu scritto da Stefan Boberg. Grazie ad Aminet, il pi\u00f9 grande archivio software per Amiga, LHA divenne il formato di compressione pi\u00f9 utilizzato su tale sistema.\nNoto soprattutto con l'estensione alternativa di .LZH, questo formato \u00e8 ormai poco usato in occidente ma ancora oggi molto diffuso in Giappone, dove gode di una popolarit\u00e0 paragonabile a quella dello ZIP. Ci\u00f2 \u00e8 dovuto essenzialmente al fatto che fu tra i primi formati di compressione utilizzabili sia su PC, sia su Macintosh, oltre che su molte macchine di grande successo nella madrepatria ma poco note all'estero. In Giappone, Microsoft ha distribuito un componente aggiuntivo per gestire gli archivi LHA/LZH sotto Windows XP. Le edizioni giapponesi di Windows 7 hanno il supporto gi\u00e0 integrato, mentre con Windows 7 Enterprise ed Ultimate \u00e8 possibile installarlo assieme al language pack giapponese."}
{"id": "612524", "revid": "287204", "url": "https://it.wikipedia.org/wiki?curid=612524", "title": "Il sole nudo", "text": "Il sole nudo (\"The Naked Sun\") \u00e8 un romanzo di fantascienza di Isaac Asimov, secondo libro appartenente al \"Ciclo dei Robot\" dopo \"Abissi d'acciaio\". Il romanzo venne pubblicato in volume nel 1957, dopo essere apparso a puntate nella rivista \"Astounding Science Fiction\" fra l'ottobre e il dicembre 1956.\nCome il romanzo di cui costituisce il seguito, \u00e8 una detective story e chiarisce un'idea di Asimov: la fantascienza \u00e8 un ingrediente che pu\u00f2 essere applicato ad ogni genere letterario. Il protagonista \u00e8 nuovamente il detective terrestre Elijah Baley in collaborazione con il robot umanoide R. Daneel Olivaw. \nIl Ciclo dei Robot, a cui questo romanzo appartiene, era inizialmente separato sia dal Ciclo dell'Impero che dal Ciclo della Fondazione, bench\u00e9 alcuni elementi delle tre serie mostrassero comunque riferimenti e sovrapposizioni. Comunque Asimov cerc\u00f2 di sviluppare, negli ultimi anni della sua vita, un'organizzazione e un'armonizzazione dei tre cicli.\nTrama.\nRikaine Delmarre, un \"fetologista\" (scienziato fetale), responsabile del centro nascite del pianeta Solaria, ostile alla Terra, viene ucciso. Nonostante l'odio che separa la Terra dai nuovi pianeti degli Spaziali, il poliziotto terrestre Elijah Baley viene chiamato a investigare su richiesta del governo solariano. Nonostante i difficili rapporti fra i due pianeti, il governo terrestre accetta la richiesta per individuare eventuali punti di debolezza nella societ\u00e0 solariana. Il pianeta non possiede una forza di polizia, resasi inutile grazie all'isolamento in cui vivono i suoi abitanti. Baley viene scelto grazie alla fama che si \u00e8 conquistato (nella vicenda narrata nel romanzo \"Abissi d'acciaio\"), e gli viene affiancato nuovamente il robot positronico R. Daneel Olivaw.\nNonostante le innumerevoli difficolt\u00e0 parategli dinanzi dalla societ\u00e0 solariana, Baley riesce a risolvere il caso, indicando come autore del delitto il roboticista Jothan Leebig, che stava lavorando a un modo per superare l'inabilit\u00e0 robotica di nuocere agli esseri umani. \nIl roboticista cercava di sfruttare una falla nella Prima Legge che controlla l'operato dei robot, vale a dire la mancanza della parola \"coscientemente\". Infatti sarebbe possibile far causare un danno ad un essere umano se il robot non si rendesse conto che la sua azione \u00e8 potenzialmente dannosa. Elijah porta ad esempio un fatto di per s\u00e9 semplicissimo, ovvero: immaginiamo che ad un robot venga detto \"metti una piccola quantit\u00e0 di questo liquido nel contenitore di latte che troverai in tal posto. Una volta saputo l'effetto, il composto verr\u00e0 gettato via. Una volta eseguita questa azione, ti dimenticherai di averla compiuta\". Se fosse ordinato allo stesso robot di servire il latte ad un essere umano, la Prima Legge lo spingerebbe ad interrogarsi sulla natura del liquido e a rifiutare di offrire il latte. In questo modo, invece, la Prima Legge non entra in azione, e il latte pu\u00f2 essere tranquillamente servito all'essere umano da un robot ignaro dell'alterazione del liquido.\nProprio usando questa tecnica, Leebig riesce quasi a causare la morte di Gruer, capo della sicurezza di Solaria e ad uccidere Rikiane creando un robot con giunture staccabili, utilizzate poi dalla moglie, Gladia. Per di pi\u00f9 Lije cade quasi vittima di uno stratagemma simile alla fabbrica di bambini.\nLe possibili conseguenze di questa falla nella programmazione robotica vengono sviluppate da Baley fino a immaginare una guerra combattuta da robot, il che sarebbe impensabile nel mondo di Asimov, rigidamente governato dalle Tre leggi della robotica.\nLeebig si suicida prima della cattura a causa della fobia solariana per i contatti umani. Colui che avrebbe dovuto arrestarlo era il robot R. Daneel Olivaw, talmente perfezionato da essere praticamente indistinguibile da una persona.\nNonostante la sua colpevolezza, Baley non rivela il ruolo di Gladia nell'omicidio, perch\u00e9 fra i due nasce un sentimento, peraltro non concretizzato. L'investigatore riesce a far trasferire la donna sul pianeta Aurora, dove questa potr\u00e0 far riemergere la sua componente umana e sociale, negatale dalla societ\u00e0 solariana.\nAmbientazione.\nIl romanzo si concentra sui singolari costumi della societ\u00e0 solariana, in cui il numero di abitanti \u00e8 rigidamente controllato e i robot superano gli umani con un rapporto di diecimila a uno. I solariani sono educati dalla nascita a evitare il contatto umano, e vivono in immense propriet\u00e0 da soli o al massimo con il coniuge, che comunque vedono durante la giornata solo per alcuni minuti, dove il rapporto \u00e8 limitato a brevi conversazioni. Qualsiasi rapporto fisico \u00e8 considerato non solo sgradevole dai solariani, ma persino ripugnante. La comunicazione viene effettuata soltanto attraverso trasmissioni olografiche.\nAnche la Terra sembra essersi evoluta in una societ\u00e0 inusuale, con la popolazione confinata, o piuttosto ormai interamente assuefatta, a una vita sotterranea, senza uscire mai all'aperto. Si \u00e8 infatti sviluppata una forma di agorafobia collettiva, un'irrazionale paura contro l'essere esposti al sole nudo.\nElijah Baley rientra sulla Terra senza aver scoperto informazioni utili al suo governo, ma evidenziando i difetti della societ\u00e0 terrestre. Le conseguenze della sua missione vengono comunque alla luce nel romanzo successivo, \"I robot dell'alba\", che segna una pietra miliare per la storia futura dell'umanit\u00e0.\nLe conseguenze estreme dell'isolamento solariano si paleseranno poi in un lontanissimo futuro, descritte nel libro \"Fondazione e Terra\", l'ultimo del Ciclo della Fondazione."}
{"id": "612530", "revid": "287204", "url": "https://it.wikipedia.org/wiki?curid=612530", "title": "Ciclo dei Robot", "text": "Il Ciclo dei Robot \u00e8 un insieme di racconti e romanzi di fantascienza dello scrittore Isaac Asimov.\nIl ciclo \u00e8 suddiviso fra i racconti dei robot positronici, collocati in un futuro prossimo ed incentrati sull'invenzione degli automi e sui tecnici robotici, ed i romanzi degli Spaziali, ambientati in un futuro pi\u00f9 remoto e che narrano dei rapporti fra gli emigrati nelle Colonie Spaziali ed i Terrestri, storia nella quale i robot giocheranno un ruolo chiave.\nI racconti dei robot.\nI racconti nascono dall'invenzione del cervello positronico e l'enunciazione delle \"Tre leggi della robotica\", a cui i robot positronici devono necessariamente sottostare. Sono ambientati in un futuro prossimo, precedente a quello dell'esplorazione spaziale extra-solare (l'invenzione di un motore ultraluce \u00e8 narrata in uno dei racconti, Meccanismo di fuga), ed il loro meccanismo narrativo si basa sui punti di debolezza delle Tre leggi (non sempre) e sulla istintiva mancanza di fiducia degli esseri umani nei confronti dei robot, quella che Asimov stesso chiama il \"complesso di Frankenstein\".\nMolti dei racconti hanno come protagonista la robopsicologa Susan Calvin oppure i collaudatori Gregory Powell e Mike Donovan della \"U.S. Robots and Mechanical Men\", e sono caratterizzati da un tono ironico ed un intento comico, anche se spesso nella trama sono presenti elementi del giallo.\nIntrecciati alternamente con questi, a volte viene ritrovata la figura del Multivac (leggi qui per l'elenco racconti), supercomputer governativo, dalla mente simile a quella dei robot positronici, se non pi\u00f9 evoluta, dato che a volte presenta sentimenti umani.\nComplesso di Frankenstein.\nIl complesso di Frankenstein, da nome di Victor Frankenstein creatore del Mostro di Frankenstein nel romanzo di Mary Shelley, \u00e8 la paura che una macchina possa ribellarsi contro il proprio creatore.\nBibliografia.\nI racconti del \"Ciclo\" sono pubblicati in Italia principalmente nelle raccolte\nAgli inizi degli anni '80 Asimov si decise a raccogliere tutti i suoi racconti fondamentali sui robot in un unico libro\nElenco pubblicazione racconti.\nDa notare che nelle antologie, i racconti sono stati ordinati in maniera completamente differente, per dare un senso di linearit\u00e0 temporale al filo conduttore di tutta la trama.\nTemi.\nNati indipendentemente dal Ciclo di cui sono successivamente venuti a far parte, i racconti sono solo debolmente legati fra loro e con i romanzi che si collocano pi\u00f9 avanti nel futuro. Le incongruenze non mancano: nel racconto \"Tricentenario\", il presidente degli Stati Uniti \u00e8 sostituito da un androide, come anche nel racconto \"La prova\" o \"L'uomo bicentenario\", sono presenti robot indistinguibili dagli umani, mentre le fattezze di R. Daneel Olivaw saranno una sorpresa nel romanzo \"Abissi d'acciaio\", collocato duemila anni nel futuro.\n\u00c8 interessante per\u00f2 notare che alcuni temi che diventeranno fattori chiave dei romanzi del Ciclo dei Robot e del Ciclo della Fondazione siano anticipati nei racconti: un robot telepate ed i suoi dilemmi sono protagonisti di \"Bugiardo!\", un robot che simula una natura umana raggiunge il potere supremo sempre in \"La prova\", le ragioni per la creazione della legge zero della robotica sono presentate in \"Conflitto evitabile\".\nTenendo conto di quanto appena detto, alcuni dei racconti presenti nelle antologie (soprattutto in quelli di \"Tutti i miei robot\"), devono essere \"necessariamente\" messi da parte per non generare un reale sconvolgimento all'interno della linea cronologica dell'Universo della Fondazione. Esempi lampanti sono \"Se saremo uniti\", dove la Guerra Fredda dura da ormai cento anni e dieci robot umanoidi trasportano i componenti di una bomba per compiere un attentato (quindi le stesse Tre leggi vengono trascurate); \"Vittoria involontaria\", dove si parla di vita endemica su Giove; \"Straniero in paradiso\", dove si prende per Anno Zero la data della fine di un immaginario conflitto (probabilmente la Terza guerra mondiale) che ha cambiato completamente il modo di pensare degli esseri umani ad esso sopravvissuti; \"Sally\", dove un'automobile con cervello positronico uccide un essere umano; \"Il Segregazionista\", dove un robot medico \u00e8 contrario ai trapianti di organi artificiali negli umani.\nI romanzi degli Spaziali.\nI romanzi sono collocati temporalmente circa 2000 anni nel futuro, quando gli emigrati dalla Terra avranno fondato le prospere Colonie Spaziali, e narrano dei rapporti fra gli Spaziali ed i Terrestri, e del ruolo che i robot rivestiranno nell'evoluzione dell'umanit\u00e0.\nL'intera saga \u00e8 composta da 4 romanzi\ne dal racconto \"Immagine speculare\" (\"Mirror Image\" - 1972), in Italia pubblicato ne \"Il meglio di Asimov\" che si colloca fra il 2\u00ba e il 3\u00ba romanzo.\nSia i romanzi che il racconto sono polizieschi a sfondo fantascientifico. \nNei primi tre romanzi e nel racconto il protagonista \u00e8 Elijah Baley, un investigatore terrestre che si trova a dover indagare su omicidi che hanno in qualche modo a che fare con i gi\u00e0 delicati rapporti tra la Terra e i \"Mondi spaziali\".\nLo aiuta in queste investigazioni un suo collega spaziale R. Daneel Olivaw, dove la R sta a significare robot, che prender\u00e0 il posto di Elijah come protagonista dell'ultimo libro del ciclo, la cui azione \u00e8 ambientata a 200 anni nel futuro rispetto ai primi tre libri.\nIl personaggio di R. Daneel Olivaw \u00e8 anche l'anello di collegamento con il \"Ciclo della Fondazione\", altro celebre ciclo asimoviano; il robot, infatti, compare anche nei romanzi \"Preludio alla Fondazione\", \"Fondazione anno zero\", \"Fondazione e terra\".\nInfine, si noti come le ultime parole dei 4 romanzi che compongono il Ciclo dei robot, siano i titoli dei rispettivi romanzi.\nIl Libro.\nTutti i romanzi del ciclo degli Spaziali sono anche raccolti in un unico volume edito da Arnoldo Mondadori Editore.\nL'introduzione di Riccardo Valla \u00e8 un'interessante cronistoria dell'autore Isaac Asimov che amava spesso auto-raccontarsi.\nContributi di altri scrittori.\nLa trilogia del \u201c\"Calibano di Asimov\"\u201d viene pubblicata tra il 1993 e il 1996 da Roger MacBride Allen, scrittore di fantascienza fattosi da poco apprezzare con \"L'anello di Caronte\" (1991), romanzo col quale apriva un'apprezzata trilogia di hard science fiction. Bench\u00e9 i romanzi della saga di Allen escano posteriormente alla scomparsa di Asimov, quest'ultimo aveva ampiamente autorizzato il suo collega a realizzare la trilogia e aveva con lui discusso dei dettagli dell'opera.\nLe vicende sono ambientate circa un secolo dopo gli avvenimenti de \"I robot e l'Impero\", e vedono i terrestri avviare una nuova fase di colonizzazione nello spazio alternativa a quella attuata dagli Spaziali. Lo scenario \u00e8 il pianeta Inferno, oggetto di un complesso lavoro di terraformazione, e il tema \u00e8 quello di nuovi robot che stanno sostituendo in alcuni compiti pi\u00f9 complessi quelli positronici: si tratta di robot gravitonici, con una struttura elettrocerebrale completamente differente dalla precedente per consentire lo sviluppo di nuove \"Leggi della Robotica\". Calibano, il robot da cui il titolo del primo romanzo \"Il Calibano di Asimov\" (Mondadori, 1994) e per estensione informalmente dell'intera trilogia, \u00e8 un robot sperimentale privo di ogni tipo di legge e sviluppato allo scopo di analizzarne la crescita mentale artificiale.\nIl primo romanzo entra subito nel merito della storia presentando il protagonista lo sceriffo Kresh e il suo assistente robot Donald, un omaggio alla pi\u00f9 celebre coppia inventata da Asimov, quella Baley-Oliwav che \u00e8 stata protagonista dei primi tre romanzi della saga dei robot. Anche qui la questione alla base \u00e8 un omicidio, o meglio un tentato omicidio verso la roboticista Fredda Leving, a capo dell'\u00e9quipe che sta sviluppando i robot con le Nuove Leggi della Robotica. I sospetti cadono su Calibano, il robot sperimentale fuggito dai laboratori di sviluppo, e le indagini procedono in un clima di sospetto, tensione e caos sociale provocato dalla conflittuale dicotomia tra robot e umani, finch\u00e9 Calibano verr\u00e0 individuato ma poi scagionato da ogni accusa.\nCon \"L\u2019Inferno di Asimov\" e il conclusivo \"L\u2019Utopia di Asimov\", la trilogia assume pi\u00f9 complesse sfumature di fantapolitica, recuperando i temi dello scontro sociale dipinti da Asimov nella sua saga originale. Il conflitto tra Colonizzatori e Spaziali, tra umani e robot, e tra i robot dotati delle Nuove Leggi e quelli vecchi, pone quasi sullo sfondo le trame investigative di solito alla base dei romanzi. Nel terzo capitolo, lo sceriffo Kresh \u00e8 assurto alla carica di governatore di Inferno e ha sposato la roboticista Leving, e lo scontro tra le Leggi vecchie e nuove giunge a un apice di drammaticit\u00e0 nel momento in cui Calibano e Prospero (uno dei primi robot dotati di Nuove Leggi) si confronteranno sul rispetto della Prima Legge, quella fondamentale che prevede la salvaguardia della vita umana.\nMacBride Allen, con questa trilogia, crea l'ideale continuatore della produzione asimoviana: diversamente dalla successiva trilogia delle Fondazioni, \"Second Foundation Trilogy\" di Benford, Bear e Brin, la trilogia di MacBride Allen si rivela rispettosa e scrupolosa dell'eredit\u00e0 di Asimov, riprendendo e sviluppando con logica consequenzialit\u00e0 le tematiche fondamentali della produzione del \"Buon Dottore\". La trilogia si pone quindi in maniera eccellente come seguito della saga dei robot che terminava con \"I robot e l'Impero\" e garantisce anche la continuit\u00e0 dell'ampio affresco futurista dipinto da Asimov con i suoi tre cicli fondamentali (Robot-Impero-Fondazioni) e non emerge la voglia di piegare la narrativa di Asimov ai propri temi, come invece altri autori di maggior successo hanno inevitabilmente tentato di fare."}
{"id": "612533", "revid": "1543377", "url": "https://it.wikipedia.org/wiki?curid=612533", "title": "Albedo 0.39", "text": "Albedo 0.39 \u00e8 il quarto album in studio del musicista greco Vangelis, pubblicato nel 1976 dalla Windham Hill Records.\nIl disco.\n\"Albedo 0.39\" fu la settima uscita discografica ufficiale fra album e colonne sonore ed il secondo album prodotto da Vangelis ai \"Nemo Studios\" di Londra, che furono la sua base creativa fino ai tardi anni ottanta. Differentemente dal precedente e classicheggiante Heaven and Hell, \"Albedo 0.39\", bench\u00e9 ancora una volta caratterizzato da una totale prevalenza di sound elettronico, mostra sonorit\u00e0 tipiche del rock progressivo in alcuni brani (come \"Pulstar\") e del jazz/blues in altri (\"Main Sequences\" e la suite \"Nucleogenesis\").\nAlbedo.\nIl titolo dell'album si riferisce all'albedo, ovvero la misura con cui si calcola il potere riflettente di un corpo celeste. 0.39 \u00e8 l'albedo della Terra. \nLe tracce.\n\"Pulstar\" (interpretabile come fusione tra le parole \"pulsar\" e \"star\") \u00e8 probabilmente il brano pi\u00f9 famoso, costruito su una sequenza \"pulse\" di un sintetizzatore, una tromba in \"main line\" e la melodia utilizzata per un programma televisivo per bambini della BBC, \"Horses Galore\".\n\u00c8 stata utilizzata (e lo \u00e8 ancora) diverse volte: ad esempio nelle pubblicit\u00e0 di due programmi televisivi, \"SportsCenter\" della ESPN e \"TV Patrol\" della CNN. Molte emittenti locali utilizzarono Pulstar come sigla di programmi, tra cui WNEW (Boston), CBLT (Toronto) e CFCF12 (Montr\u00e9al). In Brasile il brano venne utilizzato in uno spot TV per la ditta produttrice di sigarette \"Advance\". \"Pulstar\" \u00e8 anche il nome di un videogioco prodotto dalla \"Aicom\". In Italia viene pubblicata nel 1977 su 45 giri in quanto usata come sigla del programma televisivo Tam Tam (rotocalco televisivo italiano in onda come appendice settimanale del TG1 e precedentemente chiamata TV7), della durata di circa un quarto d'ora. Nel 1980, curiosamente facendo ascoltare a 33 giri il succitato 45, la parte principale viene adoperata anche dal GR1 quale sigla della rubrica mattutina sindacale \"GR1 Lavoro\". Uno stralcio verr\u00e0 poi usato per uno spot dell'Alfa Romeo 33, e dal 2009 il brano introdurr\u00e0 altre rubriche del TG1.\nI successivi brevi brani, \"Freefall\" e \"Mare Tranquillitatis\" sono costruiti su linee di sintetizzatori, il primo con anche due flauti ed una sequenza di gamelan. \"Main Sequence\" \u00e8 probabilmente il pezzo pi\u00f9 sperimentale, si sviluppa su una sequenza \"pulse\" sulla quale suona una tromba e si alternano suoni di batteria. Lo stile del brano \u00e8 ispirato ad un jazz dove protagonista \u00e8 proprio la batteria. \"Sword of Orion\" \u00e8 un altro breve pezzo costruito su un arpeggio con una melodia di tromba e percussioni.\nIn \"Alpha\", Vangelis sviluppa una composizione tecnica che ha poi usato in altri lavori (soprattutto in Direct): una melodia semplice che comincia ad essere eseguita solo da un sintetizzatore, con l'ingresso progressivo di altri strumenti fino al finale, in cui la melodia ha una variazione e viene eseguita con strumentazione completa. Tra gli strumenti usati, oltre all'arpeggio di sintetizzatore, ci sono xilofono, percussioni, tromba e batteria. In Italia, veniva utilizzata negli anni '80, come sottofondo per lo spot di \"Brancamenta\".\nLa suite \"Nucleogenesis\" \u00e8 caratterizzata da una sonorit\u00e0 dark che si sviluppa su un organo, varie linee di sintetizzatore, batteria e basso. Difficilmente classificabile, il pezzo appare una via di mezzo fra lo stile classico, blues e rock (quest'ultimo soprattutto nella seconda parte). La \"title-track\" che chiude l'album \u00e8 un brano atmosferico costruito su arpeggi di sintetizzatore con una voce non specificata che enuncia i dati tecnici della Terra, concludendosi nella ripetizione del dato dell'albedo.\nEstratti di Pulstar ed Alpha sono inclusi in alcuni episodi del documentario \"Cosmo\" di Carl Sagan e nel film \"Death of a Princess\"."}
{"id": "612536", "revid": "290023", "url": "https://it.wikipedia.org/wiki?curid=612536", "title": "Lochness", "text": "Lochness, pubblicato il 29 ottobre 1993, \u00e8 un album della cantante italiana Mina. Commercializzato anche in vinile nel formato di doppio Lp.\nIl disco.\nDopo il \"Mostro\" di langhiana memoria (\"Sorelle Lumi\u00e8re\"), Mina si rif\u00e0 ad un altro mostro famoso, quello di Lochness. La copertina, ancora una volta, mostra una rielaborazione del volto della cantante \u00abcoperto da un'inquietante mascheratura in metallo dorato, mentre una fila di bulloni coordinati le avvitano la fronte e le mascelle\u00bb. In questo album - soprattutto nel primo disco (e forse in volontaria contrapposizione con l'immagine cyborg della copertina) - Mina \u00absembra optare per un riflessivo \"understatement\", fatto di \"nuances\" e di interiorit\u00e0 pudica, che gli arrangiamenti [di Massimiliano] Pani raccolgono e assecondano con vigile senso del chiaroscuro ed eleganza forbita\u00bb. \u00abSembra quasi vederla seduta nella penombra di un night club, appoggiata al pianoforte, mentre le spazzole accarezzano i piatti della batteria [e] lei intona qualche classico della canzone americana come \"Everything Happens to Me\"\u00bb. \u00abIn qualche caso, il mostro compie qualche piccolo prodigio, come nel medley che lega \"Body and Soul\" a \"Non so dir (ti voglio bene)\" [e \"Nuages\"]. [...] Mina li canta in modo superbo, da grande vocalista jazz quale sa essere\u00bb. \u00abL'atmosfera si fa ancora pi\u00f9 crepuscolare e malinconica quando [...] canta \"Joana Francesa\"\u00bb - che Chico Buarque ha dedicato a Jeanne Moreau - e struggente nella riesecuzione di due tanghi, \"Nostalgias\", reso celebre da Carlos Gardel, e \"Adoro\" di Manzanero Canch\u00e9. Se \"Parlami d'amore Mari\u00f9\" si trasforma in un \u00abumbratile delirio sensuale\u00bb, \"Love Me\" \u00e8 \u00abtrattata con le atmosfere e i colori dell'epoca di Elvis Presley\u00bb. In chiusura, una trilogia pop: una \u00abvolitiva versione\u00bb di \"La notte (La nuit)\" di Adamo, una \u00abstruggente\u00bb \"Teorema\" di Marco Ferradini e Herbert Pagani, \u00abche rimane a tutt'oggi uno dei migliori pezzi della tradizione italiana\u00bb e \"Con il nastro rosa\" della coppia Battisti-Mogol, eseguita qui con \u00abironia un po' ribalda\u00bb.\nIl secondo disco si apre con \u00abl'unica idea di stupefazione\u00bb che \u00e8 \"S\u00ec, l'amore\", \u00abdove fra sospiri e qualche ansimare erotico il testo \u00e8 tutto nel titolo reiterato all'infinito, con grandissime esposizioni vocali\u00bb, per proseguire con la jazzata \"L'irriducibile\" e il lento e rarefatto \"Stile libero\", \u00abbrano di rara intensit\u00e0 che trasmette un'incredibile serenit\u00e0\u00bb. \"Se avessi tempo\", scritto da Massimo Bizzarri e Riccardo Cocciante, \u00abpregnante allusione continua a tutte le occasioni perse in un rapporto sentimentale [...], ci riporta alle atmosfere di \"Bugiardo e incosciente\"\u00bb. Curiosa \u00e8 \"Om mani peme hum\", \u00abballata dall'ampio respiro\u00bb grazie al giusto equilibrio di chitarre acustiche, fiati, percussioni e coro e il cui titolo non \u00e8 altro che un mantra buddista. Il secondo disco si chiude con una canzone-scioglilingua in cui aleggia il \"fantasma\" di Battisti, \"S\u00ec che non sei tu\", scritta dagli Audio2 (autori anche di \"Raso\", \u00absontuosa e minesca ballata d'effetto\u00bb), seguita da \"Ti accompagner\u00f2\" - \u00abcanzone sentimentale che \u00e8 difficile da raccontare, tanto \u00e8 densa di mille bagliori che illuminano l'anima di una donna innamorata\u00bb - e da una ninna nanna al contrario, \"Ninna p\u00e0\".\nTracce.\nDisco 1 / CD 1\nDisco 2 / CD 2"}
{"id": "612541", "revid": "713168", "url": "https://it.wikipedia.org/wiki?curid=612541", "title": "Carlo di Ferdinando de' Medici", "text": "Biografia.\nInfanzia e avvio alla carriera ecclesiastica.\nFiglio del granduca Ferdinando I de' Medici (che a sua volta era stato cardinale prima di rinunciare alla porpora per dirigere lo stato di Toscana) e Cristina di Lorena, ebbe una carriera di successo nella gerarchia ecclesiastica. Amante delle arti e della vita agiata, abbell\u00ec Villa Medici a Roma, mentre a Firenze fece ristrutturare, per esempio, la Villa di Careggi.\nCardinalato.\nFu nominato cardinale da papa Paolo V nel concistoro del 2 dicembre 1615, con il titolo di Santa Maria in Domnica e fino alla nomina del cardinale Agostino Spinola Basadone \u00e8 stato il porporato italiano pi\u00f9 giovane. Quando era a Roma, risiedeva tra Villa Medici e palazzo Madama, ambedue ereditati da suo padre.\nIl suo titolo fu trasferito a San Nicola in Carcere nel 1623, mentre nel 1644 fu il cardinale protodiacono al conclave che elesse papa Innocenzo X. Fu brevemente titolare di Sant'Eustachio prima di essere nominato cardinale presbitero nel dicembre dello stesso anno, con il titolo di San Sisto.\nL'anno successivo venne nominato cardinale vescovo con la sede suburbicaria di Sabina, ma presto egli opt\u00f2 per quella di Frascati sette mesi dopo.\nIl 29 aprile 1652 fu nominato cardinale vescovo di Porto e Santa Rufina e vice-decano del collegio cardinalizio.\nGi\u00e0 il 23 settembre dello stesso anno divenne decano del collegio dei cardinali e cardinale-vescovo di Ostia e Velletri. Presiedette il conclave che elesse papa Alessandro VII.\nMorte e sepoltura.\nMor\u00ec a Firenze nel 1666 e venne sepolto nella cripta con gli altri membri della sua famiglia in San Lorenzo.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nConclavi.\nDurante il suo cardinalato, Carlo de'Medici partecip\u00f2 ai seguenti conclavi:\nGenealogia episcopale.\nLa genealogia episcopale \u00e8:"}
{"id": "612543", "revid": "36426", "url": "https://it.wikipedia.org/wiki?curid=612543", "title": "Cardinale Carlo de' Medici", "text": ""}
{"id": "612546", "revid": "17351", "url": "https://it.wikipedia.org/wiki?curid=612546", "title": "DHC-4 Caribou", "text": ""}
{"id": "612547", "revid": "17351", "url": "https://it.wikipedia.org/wiki?curid=612547", "title": "DHC-4", "text": ""}
{"id": "612549", "revid": "713714", "url": "https://it.wikipedia.org/wiki?curid=612549", "title": "Filippo Angelitti", "text": "Biografia.\nLaureatosi in matematica nel 1878, per oltre 20 anni (dal 1878 al 1898) lavor\u00f2 all'osservatorio di Capodimonte a Napoli.\nFu anche direttore dell'osservatorio di Palermo e professore di astronomia dell'universit\u00e0 di Palermo.\nRiconoscimenti.\nIl comune di Aielli (AQ) in Abruzzo ha dedicato all'astronomo la sala polivalente situata a ridosso della torre medievale e un monumento posizionato di fronte alla sede municipale nel borgo vecchio."}
{"id": "612550", "revid": "73411", "url": "https://it.wikipedia.org/wiki?curid=612550", "title": "Camembert di Normandia", "text": ""}
{"id": "612553", "revid": "36426", "url": "https://it.wikipedia.org/wiki?curid=612553", "title": "Carlo de' Medici (cardinale)", "text": ""}
{"id": "612559", "revid": "17351", "url": "https://it.wikipedia.org/wiki?curid=612559", "title": "DHC-5 Buffalo", "text": ""}
{"id": "612560", "revid": "17351", "url": "https://it.wikipedia.org/wiki?curid=612560", "title": "DHC-5", "text": ""}
{"id": "612561", "revid": "123998626", "url": "https://it.wikipedia.org/wiki?curid=612561", "title": "Ettore Colombo", "text": "Biografia.\nInizia la sua attivit\u00e0 lavorativa appena tredicenne, sostituendo il padre alla guida dell'attivit\u00e0 di famiglia a Rovato, nella produzione e nell'imbottigliamento di bibite e birra con distribuzione in tutta la Lombardia.\nNella prima guerra mondiale presta servizio nel 5\u00ba Reggimento Alpini, Battaglione Valchiese con il grado di sottotenente riportando una menzione di merito per aver preso parte ad azioni di guerra sul Piave, dove in un contrattacco perde l'occhio destro.\nNel 1919 riprende la sua attivit\u00e0 interrotta durante il periodo bellico, aprendo nel 1924 una filiale a Brescia, e rilevando poi un'altra azienda sempre nel medesimo settore.\nAttivit\u00e0 imprenditoriale.\nLa sua aspirazione \u00e8 per\u00f2 avere una sua fonte di acqua minerale da imbottigliare. La scelta cade sulla Fonte Alpina di Peio, conoscendo la validit\u00e0 delle acque, ne intuisce la possibilit\u00e0 di sviluppo.\nNel 1949 inizia la costruzione dello stabilimento di imbottigliamento l'11 maggio 1951 esce la prima bottiglia, recante sull'etichetta una bella veduta di Peio. La denominazione scelta per la societ\u00e0 fu Idro Pejo. Lo stabilimento e la relativa attivit\u00e0 commerciale contribuirono a dare impulso anche all'attivit\u00e0 turistica e residenziale creando una fonte di ricchezza e di benessere per tutta la valle.\nEttore Colombo muore di incidente stradale il 29 settembre 1953 sulla Gardesana occidentale nei pressi di Limone del Garda mentre si stava recando con la sua vettura allo stabilimento con dei tecnici.\nCuriosit\u00e0.\nA lui si deve l'idea della denominazione \"Pejo\", toponimo utilizzato durante il periodo di appartenenza all'Impero Austro-Ungarico. Ritenendo infatti pi\u00f9 commerciabile un'acqua minerale con un nome che colpisse maggiormente, decise di sostituire la \"i\" del toponimo ufficiale, con una \"j\" dal tocco pi\u00f9 internazionale. La trovata ha causato per lunghi anni la presenza in doppia forma del nome, una delibera comunale ha per\u00f2 definitivamente stabilito in \"Peio\" la forma corretta ed ufficiale. Tutt'oggi l'uso della variante \"Pejo\" \u00e8 consentito per scopi turistici e commercial e su tutti il marchio dell'acqua prodotta nello stabilimento: Pejo Fonte Alpina."}
{"id": "612572", "revid": "1652635", "url": "https://it.wikipedia.org/wiki?curid=612572", "title": "Giovan Carlo de' Medici", "text": "Biografia.\nInfanzia ed educazione.\nSecondogenito maschio del granduca di Toscana Cosimo II e di Maria Maddalena d'Austria, ebbe un'educazione parallela al fratello maggiore, il futuro Ferdinando II de' Medici e inizialmente destinato alla carriera militare.\nLo si trova infatti come Cavaliere dell'Ordine di Malta e Gran Priore di Pisa dal 1620, poi Generale del Mare Mediterraneo nel 1638.\nCarriera ecclesiastica.\nPassato alla carriera ecclesiastica, fu nominato cardinale da papa Innocenzo X nel concistoro del 14 novembre 1644, con la diaconia di Santa Maria Nuova (cambiata in quella di San Giorgio in Velabro dal 1656).\nNel 1655 insieme a suo zio, il cardinale Carlo de' Medici partecip\u00f2 al conclave in cui Fabio Chigi fu eletto papa con il nome di Alessandro VII.\nGiovan Carlo era dotato di spiccata intelligenza e gusto estetico, che lo portarono a interessarsi dell'arte in genere, collezionando voracemente quadri, sculture e tutto ci\u00f2 che di bello si poteva acquistare. La vera e propria nascita di una collezione generale degli Uffizi (e della Galleria Palatina) si deve proprio al suo intervento.\nFu amante anche del teatro e fu lui che nel 1657 acquist\u00f2 il terreno dove fece costruire a Ferdinando Tacca il Teatro alla Pergola, il primo \"teatro all'italiana\" (cio\u00e8 con i palchetti e la platea) d'Europa, vera culla del melodramma.\nMorte e sepoltura.\nMor\u00ec di apoplessia nella Villa di Castello, il 23 gennaio 1663.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "612573", "revid": "1718925", "url": "https://it.wikipedia.org/wiki?curid=612573", "title": "Trauma (medicina)", "text": "Un trauma (dal greco \"\u03c4\u03c1\u03b1\u1fe6\u03bc\u03b1\", \"ferita\") \u00e8 una lesione dell'organismo causata dall'azione, dannosa e improvvisa, di agenti esterni (incidenti, violenze, ecc.).\nCome esempi di trauma si possono elencare le fratture, il trauma cranico, l'ustione, la causticazione o la contusione. I traumi possono portare a gravi complicanze secondarie, come lo shock cardio-circolatorio o l'insufficienza respiratoria e, nei casi peggiori, possono avere un esito fatale.\nSi stima che i traumi siano la sesta causa di morte nel mondo: sono un grave problema di salute pubblica e hanno notevoli costi sociali ed economici.\nFondamentale \u00e8 la loro prevenzione, che va dal semplice rispetto delle regole (mettere la cintura quando si guida, indossare il casco in moto o motorino, ecc.) fino all'adozione di misure di sicurezza supplementari (ad esempio portare gli occhiali di protezione durante lo sport o il bricolage consente di prevenire i traumi oculari), passando per un comportamento atto a una maggiore cautela in situazioni di rischio (moderare la velocit\u00e0 quando si scia, andare piano quando si va in bicicletta in citt\u00e0, ecc.)."}
{"id": "612575", "revid": "36426", "url": "https://it.wikipedia.org/wiki?curid=612575", "title": "Gian Carlo de' Medici", "text": ""}
{"id": "612576", "revid": "36426", "url": "https://it.wikipedia.org/wiki?curid=612576", "title": "Giovanni Carlo de' Medici", "text": ""}
{"id": "612581", "revid": "31886", "url": "https://it.wikipedia.org/wiki?curid=612581", "title": "Serie D 1977-1978", "text": "Il campionato di Serie D 1977-1978 fu la 28\u00aa edizione del campionato interregionale di calcio di quarto livello disputata in Italia. La 19\u00aa di Serie D.\nStagione.\nNovit\u00e0.\nLa FIGC decise la riforma della Lega Nazionale Semiprofessionisti, a cui la categoria apparteneva, per l'anno 1978. Le quattro migliori societ\u00e0 di ogni girone di Serie D sarebbero state promosse nel nuovo campionato di Serie C2, mentre le restanti sarebbero rimaste in Serie D ad eccezione di cinque club scelti comunque per l'ascesa ad insindacabile giudizio della Lega di Firenze in ragione del loro bacino d'utenza. La FIGC decise poi comunque di largheggiare, e ripesc\u00f2 ulteriormente altre otto formazioni. La Serie D rimase un campionato gestito dalla Lega Nazionale Semiprofessionisti solo fino al 1981. Dal 1981, con il cambiamento della denominazione in Campionato Interregionale, sarebbe stato affidato alla Lega Nazionale Dilettanti.\nRegolamento.\nLa normativa F.I.G.C. in vigore dalla stagione sportiva 1977-1978 stabiliva che, in caso di assegnazione di un titolo sportivo di promozione, alla fine del campionato si sarebbe dovuta disputare una gara di spareggio in campo neutro in caso di attribuzione del quarto posto in classifica; e al contrario di prendere in considerazione la differenza reti generale in caso di una o pi\u00f9 societ\u00e0 da classificare per stabilire una o pi\u00f9 societ\u00e0 retrocedeni nella categoria inferiore.\nGirone A.\nL'Istituto Sociale Cafasse gioca nella citt\u00e0 di Torino.\nClassifica finale.\nLegenda:\nRegolamento:\nNote:\nGirone B.\nLa Rotaliana \u00e8 una rappresentativa della citt\u00e0 di Mezzolombardo.\nClassifica finale.\nLegenda:\nRegolamento:\nNote:\nGirone C.\nIl Montello \u00e8 una rappresentativa della citt\u00e0 di Volpago del Montello.Il San Michele \u00e8 una rappresentativa della citt\u00e0 di Monfalcone.\nClassifica finale.\nLegenda:\nRegolamento:\nNote:\nGirone D.\nIl San Felice \u00e8 una rappresentativa della citt\u00e0 di San Felice sul Panaro.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nIl Tor Sapienza \u00e8 una rappresentativa della citt\u00e0 di Roma\nClassifica finale.\nLegenda:\nRegolamento:\nNote:\nGirone G.\nL'Irpinia \u00e8 una rappresentativa della citt\u00e0 di Avellino.\nClassifica finale.\nLegenda:\nRegolamento:\nNote:\nGirone H.\nLa Polisportiva Mola era una rappresentativa della citt\u00e0 di Mola di Bari.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:"}
{"id": "612583", "revid": "729019", "url": "https://it.wikipedia.org/wiki?curid=612583", "title": "Giro del Belgio 1978", "text": "Il Giro del Belgio 1978, sessantaduesima edizione della corsa, si svolse in cinque tappe tra il 26 e il 30 marzo 1978, per un percorso totale di 913,9\u00a0km e fu vinto dal belga Andr\u00e9 Dierickx."}
{"id": "612584", "revid": "729019", "url": "https://it.wikipedia.org/wiki?curid=612584", "title": "Giro del Belgio 1979", "text": "Il Giro del Belgio 1979, sessantatreesima edizione della corsa, si svolse in cinque tappe tra il 15 e il 19 aprile 1979, per un percorso totale di 860\u00a0km e fu vinto dal belga Daniel Willems."}
{"id": "612589", "revid": "599013", "url": "https://it.wikipedia.org/wiki?curid=612589", "title": "Aldo Osorio", "text": "Era un attaccante che faceva della velocit\u00e0 e della potenza i suoi punti di forza. Era utilizzato come punta centrale ed era abile nel colpo di testa. \nCarriera.\nTra le principali squadre in cui ha militato si ricorda l'All Boys (Serie B argentina, 1998-1999, 12 presenze, 13 gol), l'Argentinos Juniors (Serie A argentina, 1999-2000, 30 presenze, 13 gol), prima di essere acquistato dal Lecce nella stagione 2000-2001. Totalizza 19 presenze e due gol (contro Verona e ) in Serie A prima di essere ceduto nella stagione successiva in prestito al in Serie B (11 presenze, 0 gol) e Talleres, in Argentina, dove ritrova la vena del goal, realizzando 14 reti in 31 partite. La sua carriera continua in Spagna nel Numancia e poi ancora in Argentina con le maglie di Quilmes e Argentinos Juniors, dove conclude la carriera a 32 anni.\nDopo il suo ritiro dall'attivit\u00e0 agonistica, fa parlare di s\u00e9 nelle cronache rosa per la sua storia d'amore con la modella argentina Nazarena V\u00e9lez."}
{"id": "612590", "revid": "125183595", "url": "https://it.wikipedia.org/wiki?curid=612590", "title": "Canarino mannaro", "text": "Canarino mannaro, pubblicato il 21 ottobre 1994, \u00e8 un album della cantante italiana Mina. Commercializzato anche in vinile nel formato di doppio Lp.\nIl disco.\n\u00abVoce da canarino (quando vuole) e voglia famelica (di canzoni) da lupo mannaro\u00bb, Mina raggiunge con questo disco \u00ablivelli di eccellenza\u00bb, perch\u00e9, soprattutto \u00abnell'album delle cose conosciute[,] ci sono vecchi e nuovi standard italiani, finalmente trattati come tali. Quindi con ritmica jazz e grande orchestra basiana dietro, come amavano Ella, Sarah e Diana (e Frank). Perch\u00e9 lei sta benissimo tra le voci bianche americane, un poco jazz degli anni '50 e '60\u00bb. Il disco si apre con \u00abuna azzeccata rilettura\u00bb di \"Che m'importa del mondo\", qui sapientemente trasformata in una vera e propria \"torch song\" e una \u00abstrepitosa \"Va bene, va bene cos\u00ec\" [che] esalta il Vasco Rossi autore di ballate\u00bb. La \u00absofisticata e rarefatta\u00bb \"Wave\" di Jobim e grande successo di Sinatra lascia il posto a una \u00abefficace\u00bb \"cover\" di un vecchio brano di Mango, \"Oro\", abilmente chiusa con una hit di Battisti, \"La canzone del sole\", accennata dai suoi cloni, gli Audio2. \"Je so pazzo\" - \u00abvia di mezzo fra \"La pantera rosa\" e \"You Can Leave Your Hat On\"\u00bb - diventa qui \u00absfrontata e furente come solo il blues sa essere\u00bb, mentre l'altra canzone in napoletano, \"Na voce 'na chitarra (e 'o poco 'e luna)\", \u00absarebbe perfetta per una commedia di Garinei e Giovannini\u00bb, cos\u00ec come \"Someone Watch Over Me\" che contamina \"Crazy\", chiusa a sua volta da una breve \u00abrilettura alla Paperino\u00bb dello stesso brano. In chiusura, un rifacimento di \"Rosso\", vecchio \u00abbrano di spensierata smemoratezza adolescenziale\u00bb della Carr\u00e0, in cui Mina pecca di \u00abeccesso di snobismo\u00bb, e la beatlesiana \"Come Together\" \u00abtramutata in piccolo poema soul-jazz\u00bb.\n\u00abIl secondo disco \u00e8 dedicato alle canzoni inedite ed anche qui Mina si \u00e8 concessa di pi\u00f9, guardandosi in giro e scegliendo meglio di come aveva fatto in passato\u00bb. Cos\u00ec con Massimo Lopez intona una \u00abbucolica, rarefatta e seducente\u00bb \"Noi\" e \u00abrisulta particolarmente felice[,] per pathos interpretativo e affiatamento artistico\u00bb l'accoppiata Mina-Cocciante nella traccia \"Amore\". Il terzo duetto, \"Rotola la vita\" con gli Audio2, \u00ab\u00e8 davvero una sorpresa che scuote l'appassionato ma lineare scorrimento del disco\u00bb. \u00abC'\u00e8 poi una follia vocale e strumentale intitolata \"Tu dimmi che citt\u00e0\" [in cui] lei canta con una timbrica che sta fra Minni e Madonna e mentre sta in fila dal dentista si legge gli annunci [a luci rosse] di \"Secondamano\"\u00bb. \"In onda\" della coppia Salvatore-Panico ha \u00abuna struttura di gran classe dove lo swing \u00e8 sovrano\u00bb, mentre Pani firma le \u00abnobili melodie\u00bb di \"Tornerai qui da me\" e \"Fosse vero\" (gi\u00e0 incisa da Massimiliano nel suo secondo album \"Storie per cani sciolti\" e qui stranamente inserita tra gli inediti). In chiusura, un momento \u00abmolto minoso\u00bb (\"Continuando\") e un altro \u00abammaliante [con] la cupa e melodrammatica\u00bb \"Impagliatori d'aquile\".\nIn definitiva \u00ab\"Canarino mannaro\" si lascia ascoltare meglio dei precedenti lavori e propone una Mina pi\u00f9 umana, almeno apparentemente, di quella che abbiamo visto navigare mille volte, con mestiere e abilit\u00e0 ma anche con una certa freddezza, fra tante canzoni\u00bb.\nCuriosit\u00e0.\nLa prima edizione dell'album \u00e8 stata commercializzata in box doppio CD, mentre nella seconda pubblicazione del 1998, come succedeva per i 33 giri, i due dischi sono stati divisi e venduti singolarmente con l'aggiunta di \"vol.1\" e \"vol. 2\". Sono state mantenute inalterate la fotografia della copertina e la lista tracce. Nel 2009, i due dischi sono stati pubblicati (separatamente) su vinile picture disc.\nIl brano \"Tu dimmi che citt\u00e0\" \u00e8 in realt\u00e0 una cover di una canzone di Cristina D'Avena prodotta nel 1988. Nel 1994 Massimiliano Pani, figlio di Mina nonch\u00e9 autore di numerose sigle per cartoni animati tra gli anni '80 e i primi anni '90, torn\u00f2 a collaborare con Alessandra Valeri Manera, capostruttura della fascia ragazzi Mediaset dal 1980 al 2001, con la quale aveva scritto negli anni precedenti numerosi pezzi per l'animazione televisiva. Questa volta per\u00f2 la collaborazione nacque per scrivere un pezzo di Mina. Da l\u00ec a poco la cantante avrebbe lanciato l'album \"Canarino mannaro\" e il disco necessitava di un pezzo ironico, cos\u00ec il maestro Pani propose a Valeri Manera di ripescare una canzone scritta 6 anni prima per Cristina D'Avena: si trattava del brano \"Sempre attento al regolamento\", scritto da Valeri Manera e musicato da Pani nel 1988, pubblicato nell'album \"Palla al centro per Rudy\". Il brano di Cristina D'Avena, originariamente a tema calcistico, si prestava particolarmente bene ad un giochino adatto al disco di Mina, cos\u00ec fu riarrangiato, il testo riscritto da Valeri Manera in collaborazione con Alberto De Martini e il brano, fu pubblicato da Mina all'interno del suo album con il titolo \"Tu dimmi che citt\u00e0\". Valeri Manera si firm\u00f2 Tippete.\nIl brano \"Amore,\" originariamente pubblicato dal suo autore Maurizio Monti, era gi\u00e0 stato inciso da Gilda Giuliani nel 1976. Molti anni dopo, il testo fu appositamente rielaborato in funzione del duetto fra Mina e Cocciante, che la incisero anche in versione spagnola (nel disco di Riccardo Cocciante \"Un hombre feliz\" e nell'album \"Nostalgias\" di Mina, inedito in Italia e pubblicato nel 1998 in terra iberica). Sempre in \"Nostalgias\", Mina ha interpretato le versioni in spagnolo di \"Rotola la vita\" (\"De vueltas la vida\", sempre in duetto con gli Audio 2), di \"Noi\", (\"Hoy\", eseguita da sola), di \"Fosse vero\" (\"Lo s\u00e9\") e di \"Va bene, va bene cos\u00ec\" (\"De acuerdo\"). Fatta eccezione per \"De vueltas la vida\", tutti gli altri pezzi sono stati pubblicati in Italia nel 2009 nella raccolta \"Riassunti d'amore - Mina straniera\".\nIl brano \"Rosso\" \u00e8 stato notato dalla cantante durante una puntata dello show \"Non \u00e8 la RAI\" nella versione di Francesca Gollini.\nIl brano Impagliatori d'aquile \u00e8 stato ripreso con un testo in greco e, col titolo Stathero (\u03a3\u03c4\u03b1\u03b8\u03b5\u03c1\u03cc), \u00e8 stato uno dei brani dell\u2019estate greca 2021. \nTracce.\nDisco 1 / CD 1\nDisco 2 / CD 2"}
{"id": "612592", "revid": "33689", "url": "https://it.wikipedia.org/wiki?curid=612592", "title": "Riduzione assonometrica", "text": ""}
{"id": "612594", "revid": "184755", "url": "https://it.wikipedia.org/wiki?curid=612594", "title": "Multipropriet\u00e0", "text": "Con il termine multipropriet\u00e0 si intende una pratica commerciale in cui pi\u00f9 soggetti sono pieni proprietari di uno stesso immobile, goduto da ciascuno, a turno, per una frazione limitata dell'anno.\nIn Italia l'istituto \u00e8 stato per la prima volta normato dal decreto legislativo 9 novembre 1998, n. 427\nLa legge (artt. 69 e seguenti D. Lgs. 6 settembre 2005, n.206 o Codice del Consumo) disciplina solo il contratto con cui il consumatore acquista il diritto oggetto di multipropriet\u00e0.\nIl termine \"multipropriet\u00e0\" \u00e8 utilizzabile solo quando il diritto oggetto del contratto sia un diritto reale, secondo l'art. 72, 1\u00b0 comma, Codice del Consumo.\nTipologie di Multipropriet\u00e0 e nucleo comune delle fattispecie.\nEsistono diverse fattispecie di multipropriet\u00e0:\nIl nucleo comune di queste fattispecie \u00e8 che disciplinano l'avvicendamento a tempo indeterminato o a lungo termine, a turno, di pi\u00f9 titolari nel godimento di uno o pi\u00f9 immobili, per un periodo determinato o determinabile (art. 69, 1\u00b0 comma Codice del Consumo).\nMultipropriet\u00e0 immobiliare.\nLa multipropriet\u00e0 immobiliare consiste nell'acquisto da parte del singolo della \"quota di propriet\u00e0 indivisa\" della singola unit\u00e0 abitativa, insieme al diritto perpetuo ed imprescrittibile dell'uso pieno ed esclusivo dell'alloggio in un periodo predeterminato ogni anno.\nMultipropriet\u00e0 azionaria.\nLa multipropriet\u00e0 azionaria consiste nell'intestazione del complesso immobiliare ad una SpA previamente costituita, il cui capitale sociale si compone di azioni ordinarie e di azioni privilegiate.\nLe azioni privilegiate attribuiscono al titolare un diritto di godimento periodico, a titolo gratuito od oneroso, su una determinata unit\u00e0 immobiliare.\nMultipropriet\u00e0 alberghiera.\nL'unit\u00e0 immobiliare oggetto del godimento turnario fa parte di un complesso immobiliare gestito come impresa alberghiera, ai cui servizi accedono gli stessi multiproprietari.\nLa multipropriet\u00e0 alberghiera \u00e8 una variante delle prime due, dal punto di vista della titolarit\u00e0, utilizzando in concreto o lo schema immobiliare o lo schema azionario. In alternativa, \u00e8 utilizzato lo schema della comunione ordinaria sull'intero complesso alberghiero.\nIl godimento turnario \u00e8 comunque subordinato all'impresa alberghiera e, perci\u00f2, necessita di un gestore cui affidare la disponibilit\u00e0 delle strutture e dell'azienda alberghiera.\nNatura giuridica del diritto del multiproprietario immobiliare.\nLa multipropriet\u00e0 immobiliare \u00e8 l'unica con diretta attribuzione di un potere al multiproprietario, senza lo schermo societario o i vincoli di destinazione alberghiera.\nTeorie sulla natura della multipropriet\u00e0 immobiliare:\nTesi della comunione ordinaria.\nLa tesi non \u00e8 condivisibile per:\nTesi della concorrenza di diritti analoghi alla propriet\u00e0 individuale.\nLa tesi \u00e8 preferibile perch\u00e9:\nTutela del consumatore nell'acquisto della multipropriet\u00e0.\nLa disciplina originaria fu introdotta dal D.Lgs. 9 novembre 1998, n.427, d'attuazione della DIR. 94/47/CE.\nLa disciplina \u00e8 attualmente contenuta negli artt. 69 e seguenti del Codice del Consumo (Capo I del Titolo IV della Parte III), con poche variazioni, di cui nessuna sostanziale, rispetto al testo previgente.\nIl Codice del consumo tutela il consumatore acquirente di una multipropriet\u00e0, disciplinando il contratto relativo all'acquisto di un \"diritto di godimento ripartito di beni immobili\" e concluso fra il consumarore ed un venditore o promotore professionale.\nIl Codice del Consumo, come il D. Lgs. 427/98 in precedenza, non disciplina nel merito la figura.\nCome gi\u00e0 detto, il termine multipropriet\u00e0 \u00e8 riferibile solo ad un diritto \"reale\" di godimento ripartito di beni immobili.\nLa normativa \u00e8 raggruppabile in due aree:\nLe tutele predisposte dal Capo I sono inderogabili ex art. 78, che dispone la nullit\u00e0 di ogni clausola o patto aggiunto di rinuncia dell'acquirente ai diritti garantiti dallo stesso Capo I o di limitazione delle responsabilit\u00e0 previste a carico del venditore.\nStrumenti di tutela della chiarezza e della trasparenza.\nGli strumenti di tutela della prima area sono:\nIl documento (formulario) informativo.\nIl documento informativo, che deve essere necessariamente consegnato a chi chieda informazioni, deve specificare:\nI Requisiti del contratto.\nI requisiti del contratto sono:\nFacolt\u00e0 di recesso.\nL'area della facolt\u00e0 di recesso comprende:\nDiritto di recesso.\nIl diritto di recesso, il cui esercizio deve essere obbligatoriamente comunicato tramite raccomandata con ricevuta di ritorno, \u00e8 consentito:\nL'art. 75, 1\u00b0 comma del Codice del Consumo dispone anche l'applicazione delle regole generali sul diritto di recesso, secondo gli artt. 64-67 del Codice del Consumo, per quanto non diversamente disposto dall'art. 73 Codice del Consumo.\nSanzioni.\nLe sanzioni applicabili al venditore si dividono in due gruppi:\nLe sanzioni ex art. 81 puniscono il professionista che contravviene a:\nIl venditore \u00e8 punito con sanzione amministrativa pecuniaria da \u20ac 1.000 a \u20ac 5.000, con sospensione dall'esercizio dell'attivit\u00e0 per un periodo da 30 giorni a 6 mesi per la violazione ripetuta delle norme di cui sopra.\nLe sanzioni ex art. 62 puniscono il professionista che:\nIl venditore \u00e8 punito con sanzione amministrativa pecuniaria da \u20ac 516 ad \u20ac 5165, raddoppiati in caso di violazione ripetuta per due volte nello stesso anno.\nRestante disciplina.\nAl venditore \u00e8 fatto divieto di esigere o di ricevere acconti fino alla scadenza dei termini per l'esercizio del diritto di recesso secondo l'art. 73 Codice.\nLe norme del Codice, che disciplinano la multipropriet\u00e0, hanno carattere imperativo. L'art. 78 Codice dispone infatti la nullit\u00e0:"}
{"id": "612597", "revid": "1305772", "url": "https://it.wikipedia.org/wiki?curid=612597", "title": "Wonder Boy", "text": "Wonder Boy \u00e8 un videogioco arcade di genere a piattaforme realizzato dalla software house Escape (pi\u00f9 tardi nota come Westone) e pubblicato da SEGA nel 1986. Usc\u00ec anche per diversi home computer e console a 8 bit. Ebbe diversi seguiti, dei quali il successivo fu \"Wonder Boy in Monster Land\".\nTrama.\nSiamo nella preistoria. Tanya, la fidanzata del giovane cavernicolo Tom Tom (il \"Wonder Boy\" del titolo), viene rapita dal malvagio stregone Drancon. Armato solo del proprio coraggio e di un'ascia di selce, Tom Tom parte per affrontare le molteplici incarnazioni di Drancon e tentare di salvare la sua bella.\nModalit\u00e0 di gioco.\nI livelli (\"aree\" secondo la denominazione del gioco) da affrontare sono dieci, ciascuno diviso in 4 round costituiti dalle stesse tipologie di territori che si ripetono continuamente: foresta, zona collinare, isole in mezzo all'oceano, caverne e caverne ghiacciate. Giocando si osserva che \u00e8 possibile continuare (usare nuovi gettoni quando finiscono le vite) solo fino alla penultima area. Infatti, dal primo round dell'ultima area, il gioco non permette pi\u00f9 di continuare indipendentemente dal numero di crediti a disposizione. Ci\u00f2 fa s\u00ec che per arrivare alla fine il giocatore deve eseguire tutta l'ultima area con una sola partita. Inoltre, tramite i dip switch \u00e8 possibile impostare la modalit\u00e0 \"DIFFICULT\" che fa iniziare la partita direttamente dall'area 4.\nTom Tom deve giungere sano e salvo al termine di ogni round, per poi poter affrontare una delle incarnazioni di Drancon (che appare ogni volta con una differente testa di mostro o animale, la quale alla sua sconfitta cade e si trasforma in un oggetto magico) al termine del quarto round dell'area in modo da giungere all'area successiva.\nTutto ci\u00f2 dev'essere eseguito senza indugiare. Nella parte superiore dello schermo, infatti, \u00e8 visibile un indicatore che rappresenta la vitalit\u00e0 di Tom Tom, che decresce con il passare del tempo. Per recuperare vitalit\u00e0 \u00e8 necessario mangiare i frutti e i cibi che appaiono sullo schermo: quando la vitalit\u00e0 scende a zero, il Wonder Boy perde una vita. Quindi non solo bisogna stare attenti a un'enorme variet\u00e0 di trappole e ostacoli, ma anche tentare di terminare il round pi\u00f9 velocemente possibile.\nL'approccio al gioco \u00e8 quindi di un tipo molto comune per gli arcade del periodo, ma oggi largamente abbandonato: in sintesi, per terminare il gioco \u00e8 indispensabile memorizzare esattamente la disposizione di tutti i nemici e le trappole, la sequenza in cui i frutti appaiono e le azioni da eseguire per evitare i primi e raccogliere i secondi.\nBonus.\nAll'inizio della partita Tom Tom \u00e8 del tutto inerme, pu\u00f2 solo correre e saltare, ma subito potr\u00e0 trovare un enorme uovo che contiene l'ascia, sua unica arma per tutto il gioco. Ci sono numerose uova sparse per i vari round: esse possono contenere sia oggetti utili sia altri decisamente dannosi.\nAltro.\nEsistono poi altri due oggetti, non ottenibili tramite le uova, dagli effetti particolari:\nTitoli correlati.\nNel tentativo di convertire il videogioco per NES, Escape si rivolse alla software house Hudson Soft. Subito per\u00f2 si presentarono dei problemi legali: SEGA non era intenzionata a far s\u00ec che un titolo di sua propriet\u00e0 apparisse su una console Nintendo (allora la sua principale rivale nel campo videogiochi). Cos\u00ec, Hudson Soft convert\u00ec il gioco cambiando solo il nome (che divenne \"Adventure Island\") e l'aspetto del protagonista, ma lasciando inalterato l'aspetto grafico e tutto il resto. Da allora in poi, comunque, quella di Adventure Island divent\u00f2 una serie a s\u00e9 stante, con numerosi seguiti del tutto scollegati al mondo di Wonder Boy, anche se spesso ne riprendevano alcune idee di base, come le uova giganti che contengono bonus.\n\"Revenge of Drancon\" invece non \u00e8 nient'altro che il titolo della conversione nordamericana del gioco per il Game Gear: fu deciso di rinominarlo cos\u00ec, anche se non si trattava di un seguito, per evitare confusione con , convertito per Game Gear nello stesso periodo.\n\"Thunder Boy\" o \"Thunderboy\" \u00e8 un videogioco uscito per Amiga nel 1988, il quale non era altro che un clone di Wonder boy prodotto dalla Rainbow Arts. \n\"Monster Boy and the Cursed Kingdom\"; rappresenta \"Wonder Boy in Monster World 5\" creato in collaborazione con Ryuichi Nishizawa creatore del famoso Wonder Boy e della serie Monster World\".\" Pubblicato per i 30 anni della saga originale, prodotto da FDG Entertainment per le console Ps4, Xbox One, Nintendo Switch, e Steam. Chi gi\u00e0 possiede il gioco ricever\u00e0 la versione Ps5 o Xbox Series come download gratuito. \n\"Wonder Boy: Asha in Monster World\" sviluppato da Studio Artdink \u00e8 un remake con grafica 2.5D di \"Monster World IV.\" Ufficialmente il gioco doveva essere presentato al \"GDC 2020\" a San Francisco, California, ma a causa degli eventi di pandemia covid-19 l'evento viene spostato al Gamescom 2020. Il gioco \u00e8 stato pubblicato il 28 Maggio 2021."}
{"id": "612600", "revid": "767487", "url": "https://it.wikipedia.org/wiki?curid=612600", "title": "Buffalo Bill e gli indiani", "text": "Buffalo Bill e gli indiani (\"Buffalo Bill and the Indians, or Sitting Bull's History Lesson\") \u00e8 un film del 1976 diretto da Robert Altman.\nIl film risulta interessante per la rilettura in chiave realistica e non mitologica-hollywoodiana del personaggio di Buffalo Bill, che appare qui come un personaggio scavalcato dalla sua fama, in crisi dopo aver incontrato la figura spirituale di Toro Seduto.\nProduzione.\nDino De Laurentis aveva acquisito i diritti per \"Ragtime\", soggetto che interessava Altman, che tuttavia riteneva troppo costoso per il momento, nell'attesa decide di proporre un altro soggetto al regista di Kansas City: la commedia di Arthur Kopit \"Indians\" che verr\u00e0 riscritta completamente da Altman e Alan Rudoph.\nIl \"budget\" che il regista ha a disposizione \u00e8 il pi\u00f9 alto della sua carriera: 6 milioni di dollari che sfrutter\u00e0 per ingaggiare due icone hollywoodiane del western: Paul Newman, scelta strategica come Warren Beatty ne I compari e Burt Lancaster, e i popolarissimi \"indiani\" Will Sampson e Harvey Keitel.\nIl progetto \u00e8 la \"demitizzazione\" del pi\u00f9 popolare eroe western. Altman stesso dichiarer\u00e0:\nL'incontro, per la scritturazione di un contratto, in uno degli spettacoli da circo di Bill, con il Capo Spirituale di una trib\u00f9 di una riserva li vicino: Toro seduto."}
{"id": "612601", "revid": "729019", "url": "https://it.wikipedia.org/wiki?curid=612601", "title": "Opera provvisionale", "text": "Per opera provvisionale, in edilizia, si intende una lavorazione o la realizzazione di una struttura o di un manufatto che abbia una durata temporanea, e che non far\u00e0 parte dell'opera compiuta, perch\u00e9 verr\u00e0 rimossa prima.\nScopi dell'opera provvisionale.\nLe opere temporanee, o provvisionali, si dividono in:\nOpere per la sicurezza dei lavoratori.\nPer proteggere i lavoratori in un cantiere vi sono diversi riferimenti normativi che vanno poi a confluire in opere da realizzare in cantiere.\nIn Italia le leggi pi\u00f9 note sono la legge per la sicurezza sul posto di lavoro quale il d.lgs. 626/96 e il d.lgs. 494/96 (ora abrogati dal D. Lgs. 81/2008) che hanno istituito la figura del coordinatore per la progettazione ed ha imposto la redazione del progetto di sicurezza.\nIn generale le opere riferite alla sicurezza dei lavoratori si traducono in parapetti e indicazioni per i dislivelli che potrebbero causare la caduta, o impedire l'accesso ad aree in cui vi sono potenziali pericoli (stoccaggio di materiale esplosivo, ecc.); tavole in legno o tavolati metallici per superare avvallamenti o piccoli fossi che potrebbero determinare lesioni qualora vi si cadesse; parapetti provvisori per balconi, finestre e porte che danno sul vuoto o che non hanno ancora installati i parapetti definitivi; indicazioni e cartelli che indicano potenziali pericoli generici e specifici.\nOpere per la sicurezza degli estranei.\nNaturalmente un cantiere edile non pu\u00f2 costituire un rischio per le persone estranee all'attivit\u00e0 edilizia: esistono, dunque, una serie di strutture per impedire che qualunque oggetto possa cadere al di fuori dell'area del cantiere. Sono in genere costituite da impalcature di legno o di metallo che possano raccogliere eventuali corpi sfuggiti al controllo degli operai. Anche le staccionate o le perimetrazioni del cantiere servono ad impedire che le persone estranee entrino accidentalmente nell'area del cantiere: spesso queste paratie sono cieche per proteggere gli estranei da eventuali schegge o scintille varie.\nOpere per permettere agli operai di arrivare ovunque in sicurezza.\nVi sono una serie di opere necessarie per far arrivare gli operai dove altrimenti non potrebbero, senza mettere a serio rischio la loro sicurezza. L'esempio pi\u00f9 evidente \u00e8 l'impalcatura, una struttura costruita in aderenza alle facciate degli edifici che consentono agli operai di muoversi e lavorare agevolmente sulle facciate, anche con macchinari per lavorazioni complesse e delicate (sabbiatura, stuccatura, pittura a mano, restauro della cortina, ecc.). In alternativa all'impalcatura si possono utilizzare delle gru detti anche \"ragni\" che portano l'operaio nel punto esatto della lavorazione contenendolo in una gabbia metallica. Questa tecnica \u00e8 utilizzata per lavorazioni puntuali ed \u00e8 scomoda per le lavorazioni complesse e lunghe, come il restauro di facciate intere degli edifici.\nLe passerelle mobili che servono per pulire le facciate degli edifici (in genere in vetro) non sono opere provvisionali ma opere funzionali. Non \u00e8, infatti, un'opera che viene rimossa quando l'edificio viene ultimato.\nOpere per uno standard di comfort.\nSono in genere dei container contenenti i servizi igienici ad uso degli addetti ai lavori, spazi mensa o veri e propri uffici ad uso dei tecnici dell'impresa o dello staff di progettazione e direzione lavori.\nTutte queste voci di spesa devono essere conteggiate nel computo metrico estimativo, perch\u00e9 fanno parte delle opere necessarie alla realizzazione del manufatto finale."}
{"id": "612602", "revid": "1543377", "url": "https://it.wikipedia.org/wiki?curid=612602", "title": "Sage (Marvel Comics)", "text": "Sage, il cui vero nome \u00e8 Tessa, \u00e8 un personaggio dei fumetti creato da Chris Claremont (testi) e John Byrne (disegni), pubblicato dalla Marvel Comics. Apparsa per la prima volta sulle pagine di \"Uncanny X-Men\" n. 132 (aprile 1980), Sage fu inizialmente presentata come l'assistente personale di Sebastian Shaw ma successivamente si scopr\u00ec che era stata una dei primi mutanti scoperti da Xavier. Invece di entrare a far parte della prima squadra di X-Men, fu inviata a come spia tra i membri del Club infernale.\nBiografia del personaggio.\nOrigini.\nPoco si sa di Tessa, a parte il fatto che durante la sua adolescenza visse da sola in un villaggio dei Balcani cercando di venir fuori dal conflitto tra ribelli e forze governative che era in corso in quella zona, e che successivamente fece parte di un harem per motivi sconosciuti. Un giorno, sentendosi chiamata si rec\u00f2 presso una caverna nelle vicinanze delle montagne di Hindu Kush dove trov\u00f2 intrappolato Charles Xavier sotto una pila di detriti con entrambe le gambe fratturate, conseguenza dello scontro con l'alieno Lucifer. Tessa aiut\u00f2 l'uomo gravemente ferito e, mentre tentavano di raggiungere un ospedale, incontrarono un convoglio delle Nazioni Unite i cui membri erano stati in parte uccisi e in parte violentati. Provando rabbia verso coloro che avevano perpetrato tali atti, Tessa si vendic\u00f2 tanto brutalmente che i sensi di colpa non l'abbandonarono per anni.\nClub infernale.\nAnni dopo incontr\u00f2 nuovamente Xavier al tempo in cui questi stava reclutando i primi mutanti per formare gli X-Men. Dopo averla convinta ad unirsi a lui, la addestr\u00f2 ed invi\u00f2 come spia all'interno del Club infernale per avere notizie su Sebastian Shaw. L\u00ec Tessa incontr\u00f2 Psylocke, Jean Grey ed Emma Frost, che a quel tempo era Regina Bianca. Mentre fu in grado di scoraggiare la prima dell'indagare sul Club, non fu capace di prevenire la corruzione di Fenice in Fenice Nera e la sua annessione al club come Regina Nera. Nel periodo trascorso all'interno del Club, Sebastian Shaw ed Emma Frost erano soliti invitare ricchi magnati a giocare a poker e rubare i loro patrimoni. Elias Bogan, membro non in vista del Club, telepate dal grande patrimonio economico fu invitato ad una di queste partite. La posta in gioco era semplice: se Shaw avesse perso, Emma sarebbe appartenuta a Bogan; mentre se fosse stato questi a perdere la sua intera fortuna sarebbe passata nelle mani di Shaw. Sfruttando le sue facolt\u00e0 Tessa fece in modo che Shaw vincesse la partita. Non avendo mai perso prima, Bogan suppose che la colpa fosse dell'assistente di Shaw e giur\u00f2 di vendicarsi. Quando insieme a Xavier fu rapita da Donald Pierce, non si cap\u00ec se l'atteggiamento di Xavier verso di lei fosse atto a non far cadere la sua copertura o se davvero credesse di aver perso la sua agente; tuttavia, entrambi furono infine soccorsi dai Nuovi Mutanti e Sage prese in custodia Pierce. Il successivo incontro di Sage con gli studenti di Xavier avvenne quando gli X-Men e il Club infernale erano alla ricerca di Rachel Summers, dopo che questa aveva tentato di uccidere Selene, la nuova Regina Nera. Nel mezzo del combattimento giunse inaspettato Nimrod, sentinella del futuro, con il compito di uccidere tutti i mutanti. Uniti, i due gruppi riuscirono dopo un estenuante combattimento a danneggiarlo gravemente, mettendolo in fuga. Quando Magneto divenne membro del Club riusc\u00ec ad acquisire sempre pi\u00f9 potere al suo interno e, dopo la supposta morte degli X-Men nella minisaga \"La Caduta dei Mutanti\", le tensioni fra il signore del magnetismo e Sebastian Shaw crebbero fino a che Magneto non lo fece espellere. Successivamente, quando Shinobi Shaw sembr\u00f2 aver ucciso il padre ed Emma Frost cadde in coma Sage rimase a lavorare nel Club come assistente di Shinobi cominciando ad usare pi\u00f9 apertamente le sue abilit\u00e0 telepatiche. Tornato, Sebastian richiam\u00f2 Sage al suo servizio ed assieme a Selene e Madelyne Pryor cerc\u00f2 di riconquistare la posizione all'interno del Club. Sospettando di Madelyne, Sage entr\u00f2 nella sua mente mentre questa stava dormendo risvegliando ricordi della sua tragica vita con gli X-Men. La violazione della mente, svegli\u00f2 Madelyne che decise di non uccidere Sage per le inutili complicazioni che avrebbe comportato, tuttavia le cancell\u00f2 il ricordo di ci\u00f2 che aveva scoperto. Sebbene fossero passati diversi anni dal loro ultimo incontro, Bogan rap\u00ec Sage e la domin\u00f2 mentalmente offrendosi di restituirla a Shaw in cambio di tutti i suoi possedimenti: questi rifiut\u00f2 ed escluse Sage dalla propria vita e dal Club. Rimasta sola, Tessa venne salvata da Tempesta e grata agli X-Men, decise di rimanere con loro. Nel timore di essere nuovamente controllata mentalmente incanal\u00f2 tutte le sue abilit\u00e0 telepatiche per creare un impenetrabile scudo psichico.\nX-Treme X-Men.\nVenuti a conoscenza dell'esistenza dei diari profetici di Destiny Adler in cui era scritto il destino dell'umanit\u00e0, Tempesta ed un nuovo gruppo di X-Men formato da Alfiere, Psylocke, Bestia, Thunderbird III, Rogue decisero di allontanarsi dall'istutituto con lo scopo di ritrovarli in modo che non cadessero nelle mani sbagliate. Mentre l'X-Treme team fece uso frequentemente della mutazione \u201ccibernetica\u201d di Tessa per essere sempre in contatto fra loro, il suo potere di attivazione e sviluppo della mutazione altrui fu utilizzato per la prima volta su Bestia; per salvargli la vita lo fece evolvere ad un livello superiore e pi\u00f9 felino. Durante questo periodo svilupp\u00f2 una forte amicizia con Alfiere che li port\u00f2 molto spesso a risolvere casi insieme, tanto che furono chiamati allo Xavier Institute per risolvere il giallo della morte di Emma Frost.\nNew Excalibur.\nPer motivi sconosciuti Sage lasci\u00f2 Sunspot nella posizione di Lord Imperiale a comando del Club infernale e giunse in Inghilterra per dare man forte alla nuova Excalibur formata da Pete Wisdom, Fenomeno, Nocturne, Dazzler e guidata da Capitan Bretagna. Il gruppo riusc\u00ec a salvare Camelot, tornando indietro nel tempo, dalla sua prematura distruzione e mentre le sue abilit\u00e0 informatiche furono di grande supporto per le missioni del team, il suo buon cuore divenne essenziale nel recupero di salute di Nocturne dopo l'infarto. Quando il misterioso Albion mostr\u00f2 l'intenzione di conquistare la Gran Bretagna, Sage ide\u00f2 l'identit\u00e0 di \"Diana Fox\", completamente devota alla causa del nuovo nemico ed entr\u00f2 tra le sue file. Dopo aver provato la sua lealt\u00e0 le fu dato un costume che amplificasse la sua devozione, grazie al quale la personalit\u00e0 di Diana prese il sopravvento, ed assunse il nome-in-codice di \"Britannia\"; durante le varie missioni si scontr\u00f2 parecchie volte con Lionheart e collabor\u00f2 al ritrovamento di un congegno capace di spegnere qualsiasi fonte energetica sul territorio inglese. Solo un confronto diretto con i membri di Excalibur port\u00f2 Sage a riprendere il controllo del proprio corpo relegando Diana in un angolo della mente e sconfiggere Albion ed il suo esercito.\nExiles.\nDurante la festa in onore di Excalibur per aver salvato la nazione, Psylocke ora membro degli Exiles, ritorn\u00f2 su \"Terra-616\" per informare il fratello del suo ritorno alla vita, tuttavia l'entrata in scena della nuova nemica Rouge-Mort interruppe l'atmosfera e diede il via ad un nuovo combattimento spostatosi poi sulle sponde del Multiverso e combattuto fra Excalibur ed Exiles da un lato e Merlino e Furia dall'altro. Per fronteggiare la minaccia il team un\u00ec le forze con il Corpo dei Capitan Bretagna e Roma, che fu uccisa da Merlino prima della fine della battaglia riuscendo per\u00f2 a trasferire la sua enorme conoscenza nella mente di Sage, mandandola in saturazione cosa che le provoc\u00f2 numerose allucinazione e la riemersione della personalit\u00e0 di Diana. Timorosa di ci\u00f2 che sarebbe potuto succedere se sulla terra qualcuno avesse potuto disporre di queste informazioni, Sage decise di unirsi agli Exiles sciogliendo Excalibur.\nA differenza degli altri membri Sage decise di rimanere volontariamente all'interno del Palazzo di Cristallo per affrontare i propri fantasmi, compresa Diana. Collabor\u00f2 con Cat, versione alternativa di Shadowcat, per comprendere il perch\u00e9 della morte di intere dimensioni e come fermarle e durante una delle loro sessioni mand\u00f2 via la ragazza per poter approcciarsi al problema da un'altra prospettiva. Tuttavia fu interrotta da Diana con la quale ingaggi\u00f2 un combattimento al quale presero parte i fantasmi delle conoscenze di Roma e un redivivo Merlino ansioso di prendersi la propria rivincita. Le due donne, sopraffatte dai nemici, misero da parte la rivalit\u00e0 e li fronteggiarono comunemente fino a quando Diana decise di sacrificarsi per rendere di nuovo integra Tessa e premetterle di sconfiggere sia Merlino che gli altri. Dopo la battaglia, seguendo l'istinto Sage decise di fondersi con il nucleo del Palazzo fermando la distruzione dell'Omniverso e stabilizzandolo. Alla chiusura di \"New Exiles\", Sage e Psylocke decidono di rimanere con gli Exiles e portare avanti la loro missione di protettori del creato.\nPoteri e abilit\u00e0.\nLa mutazione di Sage consiste nell'avvertire il potenziale mutante negli altri, attivarlo nelle dovute circostanze e far avanzare allo stadio successivo la mutazione, essa le garantisce anche una mente computerizzata. Possiede una memoria perfetta che le permette di ricordare qualsiasi cosa abbia visto o sentito; elabora dati molto pi\u00f9 velocemente di qualsiasi super computer ed utilizza quest'abilit\u00e0 informatica per analizzare e catalogare i mutanti e i loro geni. Possiede anche abilit\u00e0 telepatiche che le permettono di collegarsi a chiunque e fare il download di tutti i suoi pensieri, ricordi ed esperienze. Tuttavia queste abilit\u00e0 non sono pi\u00f9 in uso perch\u00e9 convogliate a formare scudi telepatici che la rendono immune ai controlli e alle sonde psichiche.\nDovute ai suoi poteri, come alle sue esperienze di crescita in tempo e luogo di guerra, le abilit\u00e0 di combattente di Sage sono ottime quasi a livello di quelle di Wolverine. Osservando nell'avversario tutte le caratteristiche combattive che lo contraddistinguono \u00e8 capace di elaborare e mettere in pratica una perfetta controffensiva. Utilizza un paio di occhiali cibernetici che le permettono di collegarsi a vari computer ed al suo data network ed \u00e8 esperta nell'uso di molte armi da fuoco, di cui fa spesso uso.\nAltre versioni.\nX-Men: The End.\nNel futuro alternativo di \"X-Men: The End\", Sage \u00e8 ricercata dalla XSE composta da X-23, M e Uomo Ghiaccio. I tre riescono a rintracciarla ad Hong Kong dove la catturano per portarla alla sede americana. Il motivo di questa sua fuga \u00e8 da deputarsi al suo progetto di raccolta delle informazioni da ogni mente umana per creare un archivio."}
{"id": "612604", "revid": "767487", "url": "https://it.wikipedia.org/wiki?curid=612604", "title": "Marchetto Cara", "text": "Attivo a Mantova presso la corte dei Gonzaga e a Firenze presso la corte dei Medici, fu uno dei pi\u00f9 celebri compositori di frottole, assieme a Bartolomeo Tromboncino.\nBiografia.\nNulla si conosce sugli inizi della sua vita. Nel 1494 era gi\u00e0 alle dipendenze della famiglia Gonzaga a Mantova, e vi rimase, salvo brevi interruzioni per esibirsi in altre citt\u00e0, per tutto il corso della sua vita. Il suo impegno era diviso fra la Cattedrale di San Pietro e la corte dei Gonzaga.\nI Gonzaga, amanti e mecenati della musica, impiegavano diversi cantori e musicanti e Marchetto Cara fu a capo di questo gruppo. Egli compose musiche per matrimoni, cerimonie ufficiali, per \"intermedi\" - musiche suonate negli intervalli fra due atti di lavori teatrali -, e per le feste di corte. In questo modo cre\u00f2 alcuni dei capolavori della musica dell'epoca. Assieme al Tromboncino fu uno dei maggiori compositori di frottole. Le sue composizioni continuarono ad essere raccolte e pubblicate anche dopo la sua morte.\nMolto probabilmente mor\u00ec nel 1525, poich\u00e9 la sua vedova si rispos\u00f2 agli inizi del 1526; in quel periodo era in vigore una legge che proibiva alle vedove di risposarsi prima che fossero passati nove mesi dalla morte del marito. Quando mor\u00ec era un uomo ricco poich\u00e9 possedeva due case in citt\u00e0 e due case in campagna. Evidentemente i Gonzaga lo pagavano molto bene.\nIl Cara era famoso non solo come compositore, ma anche come cantore e suonatore di liuto. Egli cant\u00f2 a Mantova per la famiglia Gonzaga presso la quale prestava il suo servizio, ma anche a Firenze presso la corte dei Medici, la famiglia Bembo, I Bentivoglio signori di Bologna, e altre famiglie signorili a Venezia, Verona, Padova, Pesaro, Cremona e in altre citt\u00e0.\nBaldassarre Castiglione lo sent\u00ec cantare e scrisse di lui nel suo famoso libro \"Il Cortegiano\" (Venezia, 1528).\nLe sue opere.\nNonostante fosse prevalentemente un compositore di frottole, la forma musicale che precedette il madrigale, egli scrisse anche alcuni pezzi di musica sacra fra cui un \"Salve Regina\" a tre voci e sette laude spirituali. Molte sue frottole sono scritte in omofonia con brevi passaggi di imitazione nella parte iniziale della frase. Gli autori delle poesie relative alle sue 100 frottole sono ignoti. Non altrettanto pu\u00f2 dirsi degli autori dei suoi 16 poemi. Molti dei suoi poemi sono sotto forma di \"barzellette\", strambotti, sonetti e odi.\nAlcune di queste frottole hanno un carattere pi\u00f9 serioso e preannunciano la nascita del madrigale che fior\u00ec tra il 1520 e il 1530 proprio dopo la sua morte."}
{"id": "612606", "revid": "77358", "url": "https://it.wikipedia.org/wiki?curid=612606", "title": "Reazionarie", "text": ""}
{"id": "612607", "revid": "123785143", "url": "https://it.wikipedia.org/wiki?curid=612607", "title": "Pappa di latte", "text": "Pappa di latte, pubblicato il 20 ottobre 1995, \u00e8 un album della cantante italiana Mina.\nIl disco.\nSe con \"Canarino mannaro\" si \u00e8 parlato di \u00ablivelli di eccellenza\u00bb, tutt'altra cosa si \u00e8 scritto di questo album. \"Pappa di latte\" ha raggiunto la posizione pi\u00f9 bassa nelle classifiche di fine anno da quando Mina ha iniziato a cantare (46\u00b0 secondo i dati di hitparadeitalia.it) e forse per questo motivo ha rappresentato l'album di rottura con la consuetudine degli ultimi 20 anni in cui Mina ha puntualmente inciso un doppio composto da un disco di cover e uno di inediti. Il pubblico ha amato poco questo album (o lo ha comprato poco) e lo stesso si pu\u00f2 dire dei giornalisti. Poche sono le recensioni positive. C'\u00e8 chi parla di \u00abdisco dai suoni ben curati, dagli arrangiamenti ricercati e ricco di ottimi musicisti, ma troppo diseguale\u00bb, chi afferma che \u00abquest'anno anche Mina deve arrendersi. Il momento \u00e8 di bassa creativit\u00e0 e nemmeno la sua bravura vocale riesce a nobilitare alcuni brani\u00bb. Per qualcuno, le canzoni - soprattutto del primo volume - sono \u00abin bilico tra esercizi musicali e atmosfere che cadono spesso nel tedio [...] e la stanchezza che si avverte ascoltando l'album di cover, aumenta con gli inediti\u00bb mentre per altri questa \"Pappa di latte\" \u00abha un gusto un po' amarognolo [e] cela dietro la facciata pasticcera evocata dalla copertina [...] un contenuto molto meno allettante e zuccheroso\u00bb.\nNaturalmente, \u00e8 sempre Mina che canta e quindi, nello specifico, non tutto \u00e8 da buttare. Cos\u00ec la Tigre diventa \u00abeccezionale quando affronta il Gershwin di \"They Can't Take that Away from Me\" o lo spumeggiante swing di \"Chiedimi tutto\" di Luttazzi\u00bb e d\u00e0 \u00abuna di quelle interpretazioni da brivido che lasciano il segno\u00bb con \"Almeno tu nell'universo\" della compianta Mia Martini. C'\u00e8 chi poi trova il medley composto da \"A Night in Tunisia / Penso Positivo / Copacabana (At the Copa)\" \u00abcuriosissimo\u00bb (\u00abtanto per irritare [...] i puristi\u00bb), chi lo trova \u00abun esercizio musicale pi\u00f9 che una trovata geniale\u00bb, mentre nell'intreccio fra \"The Captain of Her Heart\" dei Double e \"Every Breath You Take\" dei Police - aggiungendo \u00abpiccole ma essenziali pennellate intimiste [- l'artista coglie] un risultato di gran classe\u00bb. Se non piace \"When You Let Me Go\" - versione inglese di \"Cosa rester\u00e0 degli anni '80\" di Raf - perch\u00e9 \u00abstrappata al suo carattere di riflessione epocale\u00bb, molto meglio va al \u00abbeatlesiano [...] duetto acustico\u00bb tra madre e figlia nel remake di \"More Than Words\" degli Extreme. Il resto \u00e8 la tradizionale Mina, sempre a suo agio - quindi perfetta - sia nel ricantare due classici in spagnolo - \"Porque tu me acostumbraste\" (\u00abspogliato per\u00f2 delle sue incrostazioni retoriche\u00bb) e \"Encadenados\" (\u00abdove la vocalit\u00e0 di Mina viaggia senza confini\u00bb) - sia nel pescare ancora una volta nella discografia dei Beatles, con \"If I Fell\", cantato con suo figlio Massimiliano.\ntris di inediti firmato dagli Audio2, \"Naufragati\" e \"Metti uno zero\" e \"Non c'\u00e8 pi\u00f9 audio\" - usato come battistrada radiofonico .i \"Per te che mi hai chiesto una canzone\", Filippo Trojani, che canta con la Tigre in un \u00abduetto d'atmosfera\u00bb e l'italo-napoletana \"Sulamente pe' parl\u00e0\", \u00abche incrocia il classico (\"Anema e core\") e il nuovo\u00bb. Pani firma \"Se finisse tutto cos\u00ec\" e \"Torno venerd\u00ec\", due belle canzoni d'amore inserite fra gli inediti ma gi\u00e0 incise dallo stesso Massimiliano (il primo pezzo per l'album \"Storie per cani sciolti\" con il titolo di \"Valentina senza di te\", il secondo per l'album di debutto di Pani, \"L'occasione\", nel 1991). C'\u00e8 poi un trittico che, insieme al gi\u00e0 citato pezzo di Luttazzi, sembra convincere pi\u00f9 degli altri brani: \"Timida\", deliziosa bossanova che sta \u00abtra Paolo Conte e i sapori brasiliani\u00bb; l'\u00abambiziosa \"Di vista\", rarefatta e d'atmosfera\u00bb e la \u00abtenebrosa e deforme\u00bb \"Donna donna donna\", scritta tra gli altri da Cocciante e arrangiata dal diciannovenne Christian Cappelluti, \u00abdrammatico canto di un gigantesco travestito eseguita con bassissima tonalit\u00e0\u00bb.\n\u00abInsomma, mai come quest'anno l'album di Mina - per fare, vista la copertina, un paragone dolciario - \u00e8 una torta bella da vedere ma cos\u00ec piena di ingredienti da mandare in tilt il palato. Pi\u00f9 che una pappa di latte, la solita zuppa. Questione di gusti, si dir\u00e0. Ma sempre a proposito di gusti: se quello musicale di Mina [...] non fosse pi\u00f9 quello di un tempo?\u00bb.\nTracce.\nDisco 1 / CD 1\nDisco 2 / CD 2"}
{"id": "612608", "revid": "105473599", "url": "https://it.wikipedia.org/wiki?curid=612608", "title": "Wrapper", "text": "Un wrapper (dal verbo inglese \"to wrap\", \"avvolgere\"), in informatica, e in particolare in programmazione, \u00e8 un modulo software che ne \"riveste\" un altro, ossia che funziona da tramite fra i propri clienti (che usano l'interfaccia del wrapper) e il modulo rivestito (che svolge effettivamente i servizi richiesti, su delega dell'oggetto wrapper). Il principio si pu\u00f2 applicare a sottoprogrammi come funzioni e metodi o a interi tipi, classi o oggetti."}
{"id": "612609", "revid": "599013", "url": "https://it.wikipedia.org/wiki?curid=612609", "title": "Diego Mateo", "text": "Caratteristiche tecniche.\n\u00c8 un mediano che pu\u00f2 essere arretrato sulla linea dei difensori.\nCarriera.\nCresciuto calcisticamente nelle giovanili del Newell's Old Boys, formazione di prima divisione argentina esordisce tra i professionisti nella stagione 1996-1997. Nel Newell's gioca per quattro stagioni collezionando 76 presenze e 3 gol.\nNella stagione 2000-2001 viene acquistato dal Lecce, . Dopo un campionato con 8 presenze viene ceduto al Danubio Montevideo come contropartita nella trattativa che porta Ernesto Chevant\u00f3n nel Salento.\nIl Danubio lo gira immediatamente in Spagna, al Racing Santander, dove milita fino a giugno 2004. La stagione successiva veste la maglia del Danubio nel campionato uruguayano, prima di far ritorno in Spagna con il Valladolid. Nel 2006-2007 gioca con l'Hercules nella Segunda Divisi\u00f3n spagnola per poi ritornare nella stagione 2007-2008 nel campionato argentino con il . Nell'estate 2009 fa ritorno nella sua squadra di origine, il Newell's Old Boys."}
{"id": "612610", "revid": "6923", "url": "https://it.wikipedia.org/wiki?curid=612610", "title": "Steinberg Nuendo", "text": "Nuendo \u00e8 un software professionale adibito alla registrazione e all'elaborazione musicale (Audio e MIDI) della software house Steinberg Media Technologies GmbH. \u00c8 considerato il fratello maggiore di Cubase (altro famoso software di casa Steinberg).\nCaratteristiche.\nCome sequencer audio/MIDI Nuendo offre molte caratteristiche altamente professionali come la possibilit\u00e0 di registrare audio fino a 192 kHz e 24 bit, un processo di calcolo interno a 32 bit floating point, una completa integrazione in sistemi di rete LAN e WAN, funzioni di editing audio tra cui quantizza audio e time warp, processamento del segnale audio basato sui formati VST e DirectX in tempo reale e non distruttivo, completa integrazione con superfici di controllo esterne e con tutti i tipi di hardware audio. Nella versione 3.2 \u00e8 inoltre stata introdotta la Control Room, un sistema di monitoraggio virtuale e digitale del segnale audio che permette un routing completo e versatile attraverso svariate uscite tutte indipendenti tra loro e modificabili, come studio send, talkback e control room.\nNella produzione di media questo programma offre inoltre altre caratteristiche professionali, come la possibilit\u00e0 di registrare, riprodurre ed esportare audio in formato Dolby Surround e Dolby Digital (fino a 10.2), un pacchetto di effetti audio in surround, traccia video con possibilit\u00e0 di editing limitato, funzioni di pull up/down e warp to picture, e la possibilit\u00e0 di esportare e importare numerosi formati di files, tra i quali AAF, OMF, Open TL e la possibilit\u00e0 di importare i Premiere Generic EDL files che lo rende molto compatibile con il software di montaggio video Adobe Premiere Pro: se teniamo conto del fatto che il processamento audio in Premiere Pro si basa sul formato VST, proprietario della Steinberg Media Technologies GmbH, possiamo notare come questi due software siano compatibili e complementari in una catena di produzione di media dall'inizio alla fine...\nTutto ci\u00f2 rende Nuendo un software molto usato in post produzione per la compatibilit\u00e0 che presenta nell'elaborazione audio per video e filmati, e per la sincronizzazione di audio con video. Le potenzialit\u00e0 di tale software in questo senso e la qualit\u00e0 dei suoi \"decoder\" per salvare audio in formato AC3 e DTS (formati standard per Dolby Surround e musiche per film) hanno portato Nuendo a conquistare una fetta di mercato sempre pi\u00f9 grande presso gli studi di registrazione professionali e commerciali \"high end\"."}
{"id": "612611", "revid": "729019", "url": "https://it.wikipedia.org/wiki?curid=612611", "title": "Strada statale 498 Soncinese", "text": "La ex strada statale 498 Soncinese (SS 498), ora \"strada provinciale 498 Soncinese (SP ex SS 498)\" in provincia di Bergamo e \"strada provinciale CR ex SS 498 Soncinese (SP CR ex SS 498)\" in provincia di Cremona, \u00e8 una strada provinciale italiana; \u00e8 un asse viario di interesse regionale della Lombardia. Collega le citt\u00e0 di Bergamo e Cremona, anche se il vero e proprio inizio della strada \u00e8 a Seriate, dove si stacca dal vecchio tracciato della strada statale 42 del Tonale e della Mendola.\nPercorso.\nIl nuovo tracciato inizia dall'intersezione con la variante sud della SS 42 nel territorio di Seriate e prosegue per due chilometri sotto forma di strada extraurbana secondaria.\nDopo aver superato lo svincolo del casello di Seriate dell'autostrada A4, la strada si inserisce sul vecchio tracciato tramite una rotatoria e passa per Cavernago, Ghisalba, Martinengo e Romano di Lombardia, centri della bassa bergamasca, poi per Covo, Antegnate (dove incrocia la ex strada statale 11 Padana Superiore) e Fontanella, ultimo centro bergamasco prima di oltrepassare il confine con la Provincia di Cremona.\nQui il primo paese a essere servito dalla strada \u00e8 Gallignano, frazione di Soncino, che \u00e8 la citt\u00e0 che si raggiunge pochi chilometri pi\u00f9 avanti, praticamente a met\u00e0 percorso tra Bergamo e Cremona. Per circa un chilometro, la circonvallazione dell'abitato \u00e8 in comune con la ex strada statale 235 di Orzinuovi.\nDa Soncino (citt\u00e0 da cui prende il nome la strada) la strada prosegue in direzione di Cremona; il primo capoluogo comunale attraversato \u00e8 Genivolta, poco oltre il quale si oltrepassa il sito noto come I Tredici Ponti. Si tratta di una serie di tredici manufatti di origine medioevale, pi\u00f9 volte ricostruiti, che permettono di scavalcare, in uno spazio di una cinquantina di metri, altrettanti corsi d'acqua contigui, alcuni di discrete dimensioni (Naviglio di Cremona e Naviglio Pallavicino), altri di minor calibro.\nSubito dopo i Tredici Ponti si stacca sulla destra una strada provinciale diretta a Soresina, distante 5 chilometri; a poco pi\u00f9 di 4\u00a0km, invece, si giunge a Casalmorano, quindi a Casalbuttano, e infine a Castelverde, ultimo centro abitato attraversato prima di arrivare a Cremona.\nAppena entrati in citt\u00e0, si passa sotto al cavalcavia della tangenziale (\"ponte del Dazio\") alla quale si accede mediante rampe laterali; si prosegue per circa 1\u00a0km attraversando il quartiere \"Sant'Ambrogio\", si passa sotto al voltone del ponte della ferrovia (realizzato all'inizio del XX secolo) e, in leggera salita, si perviene a Piazza Risorgimento, al limite del centro storico di Cremona, dove la strada termina.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo e della Provincia di Cremona per le tratte territorialmente competenti.\nAmmodernamento.\nLa Soncinese rappresenta senza dubbio un valido asse di collegamento diretto tra i due capoluoghi di provincia, ma presenta la caratteristica dei numerosi attraversamenti di centri abitati (in totale 13) che ne rende pi\u00f9 lungo il tempo di percorrenza.\nPer questo motivo, ma anche (e soprattutto) per rendere pi\u00f9 sicura la viabilit\u00e0 interna dei paesi toccati dalla strada, sono in corso d'opera o quantomeno di progetto alcune varianti esterne (a guisa di brevi tangenziali) per evitare l'attraversamento dei centri maggiori. Tra queste, si segnalano la \"tangenziale est\" di Castelverde, il cui progetto \u00e8 gi\u00e0 stato approvato, e la variante di Casalmorano, inaugurata il 12 ottobre 2011.\nLe condizioni del manto stradale sono in generale per il tratto da Martinengo a Fontanella generalmente pessime e abbastanza buone nei successivi, compreso il tratto da Castelverde a Cremona che \u00e8 stato rifatto nell'autunno del 2007.\nIl tratto iniziale, da Seriate a Cassinone, \u00e8 stato dismesso e sostituito da una variante a scorrimento veloce lunga 2 chilometri che si collega al km 5 del vecchio tracciato tramite una rotatoria.\nQuesta nuova strada inizia attraverso un'interconnessione con la futura Tangenziale Sud di Bergamo e la numerazione chilometrica parte dal km 3; al km 4 si trova lo svincolo per il casello di Seriate dell'A4."}
{"id": "612612", "revid": "44876", "url": "https://it.wikipedia.org/wiki?curid=612612", "title": "Campionato Nazionale Dilettanti 1993-1994", "text": "Il Campionato Nazionale Dilettanti 1993-1994 fu la 46\u00aa edizione del campionato di categoria e il V livello del calcio italiano.\nStagione.\nAggiornamenti.\nA completamento di organico vengono ripescate in Serie C2:\nIl , neo retrocesso dalla Serie C2, in difficili condizioni economiche, rinuncia ai giocatori della prima squadra svincolandoli e continua l'attivit\u00e0 sportiva iscrivendo una squadra Allievi provinciali ai campionati gestiti dal Comitato Provinciale di Mantova.\nAltre squadre che, pur avendone diritto, non si iscrivono al campionato sono:\nIl si trasferisce ad Alzano Lombardo dopo la fusione con la societ\u00e0 bianconera, assumendo la denominazione di \"Alzano Virescit Football Club 1909\".\nLe ripescate a completamento di organico furono: , , Casalese, , Interamnia Termoli, , , Santa Teresa di Gallura, , , e \nFormula.\nLe prime di ogni girone venivano promosse nella Serie C2, inoltre si sfidavano per ottenere il titolo di Campione d'Italia Dilettanti. Le ultime 4 di ogni girone retrocedevano in Eccellenza.\nGirone A.\nIl Nizza Millefonti \u00e8 una compagine di Torino.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nSpareggi.\nSpareggio salvezza.\nSeregno e Verbania terminarono il campionato a pari punti. Si procedette quindi con uno spareggio.\nGirone C.\nClassifica finale.\nIl Casalese \u00e8 una rappresentativa di Casalmaggiore.&lt;br&gt;\nLegenda:\nRegolamento:\nNote:\nGirone D.\nIl Centro del Mobile \u00e8 una compagine della citt\u00e0 di Brugnera.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nLa Spes Montesacro \u00e8 una rappresentativa della citt\u00e0 di Roma.\nClassifica finale.\nLegenda:\nRegolamento:\nSpareggi.\nSpareggio salvezza.\nBastia e Ostia Mare terminarono il campionato a pari punti. Si procedette quindi con uno spareggio.\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nIl Reggio Gallina \u00e8 una rappresentativa della frazione di Gallina, Reggio Calabria.\nClassifica finale.\nLegenda:\nRegolamento:\nSpareggi.\nSpareggio salvezza.\nGangi e Paolana terminarono il campionato a pari punti. Si procedette quindi con uno spareggio.\nPoule scudetto.\nA differenza della stagione scorsa, le nove squadre vincitrici dei gironi vennero suddivise in 4 gruppi (tre gruppi da due squadre e un gruppo da tre). Le squadre prime classificate per ogni girone si qualificavano per le semifinali (da disputare in gare dei andata e ritorno).\nTurno preliminare.\nGirone 1.\nLegenda:\nRegolamento:\nGirone 2.\nLegenda:\nRegolamento:\nGirone 3.\nLegenda:\nRegolamento:\nGirone 4.\nLegenda:\nRegolamento:"}
{"id": "612618", "revid": "43530", "url": "https://it.wikipedia.org/wiki?curid=612618", "title": "Azoun IV", "text": ""}
{"id": "612628", "revid": "116307557", "url": "https://it.wikipedia.org/wiki?curid=612628", "title": "Succinato deidrogenasi (ubichinone)", "text": "La succinato deidrogenasi (ubichinone) (o complesso II o complesso della succinato deidrogenasi) \u00e8 un complesso enzimatico situato nella membrana mitocondriale interna, che catalizza la seguente reazione:\n\u00c8 un enzima chiave del ciclo di Krebs ed \u00e8 l'unico di questo ciclo ad essere legato ad una membrana. Si trova in molti organismi aerobici ed anaerobici, incluso \"Escherichia coli\".\nStruttura e funzione.\nLa succinato deidrogenasi \u00e8 una flavoproteina (FAD) contenente cluster ferro-zolfo ed \u00e8 costituita da un eterotetramero diviso in tre subunit\u00e0:\nIl dominio SdhA contiene il cofattore FAD, legato covalentemente ad un residuo conservato di istidina, che \u00e8 il sito in cui il succinato viene ossidato in fumarato. Questo causa la riduzione del FAD in FADH2. Il complesso pu\u00f2 essere degradato ad ottenere la sola subunit\u00e0 SdhA, che mantiene l'attivit\u00e0 catalitica, ma non \u00e8 pi\u00f9 in grado di interagire con l'ubichinone.\nLa subunit\u00e0 per il trasferimento di elettroni (SdhB) contiene un cluster [2Fe-4S], uno [4Fe-4S] ed uno [3Fe-4S], che favoriscono il passaggio di elettroni dall'SdhA al dominio di membrana.\nQuesti elettroni vengono indirizzati, per la riduzione di una molecola di ubichinone, su un sito legante chinone collocato nel dimero SdhCD.\nLa riduzione del chinone \u00e8 un processo a due elettroni e richiede la formazione di un intermedio, il radicale \"ubisemichinone\".\nLa risultante molecola di ubichinolo viene rilasciata, libera di diffondersi attraverso la membrana cellulare e di interagire con i successivi enzimi della respirazione cellulare.\nPunti di contatto tra Ciclo di Krebs e catena respiratoria.\nIl complesso II \u00e8 chiamato succinato-CoQ riduttasi perch\u00e9 gli elettroni che giungono al CoQ dal FADH2 provengono dalla ossidazione dell'acido succinico. Il complesso 2 \u00e8 un punto di contatto tra ciclo di Krebs e catena respiratoria; infatti contiene l'enzima della tappa n\u00b0 6 del ciclo di Krebs ,che ossida l'acido succinico ad acido fumarico con la contemporanea riduzione del FAD a FADH2. Il FADH2 viene subito riossidato a FAD senza lasciare il complesso , e trasferisce i suoi elettroni a centri Fe-S che a loro volta riducono il CoQ.\nQuesto \u00e8 il punto d'ingresso nella catena respiratoria di tutte le molecole di FADH2 , anche di quelle provenienti da altre fonti.\nIl complesso II non \u00e8 una pompa protonica, cio\u00e8 non \u00e8 in grado di trasferire protoni dalla matrice allo spazio intermembrana a causa della troppo piccola variazione di energia libera generata dal trasferimento di elettroni dal FADH2 al CoQ.\nPer questo gli elettroni immessi dal FADH2 nella catena respiratoria portano alla formazione di 2 sole molecole di ATP contro le 3 generate quando gli elettroni provengono dall'ossidazione del NADH che arrivano al CoQ attraverso il complesso 1.\nRicerca.\nGli studi sulla succinato deidrogenasi sono all'avanguardia nel campo della bioenergetica, per il ruolo cruciale dell'enzima nel metabolismo cellulare.\nJoel Weiner, professore presso l'Universit\u00e0 dell'Alberta, in Canada, \u00e8 il maggior esperto mondiale di succinato deidrogenasi e di bioenergetica in generale. Negli ultimi 15 anni molte scoperte chiave, che hanno avuto luogo presso il suo laboratorio, hanno contribuito alla comprensione delle funzioni di questo enzima e delle malattie associate al suo cattivo funzionamento.\nMalattie legate alla succinato deidrogenasi.\nLe malattie legate alla funzionalit\u00e0 della succinato deidrogenasi includono il paraganglioma ereditario, disordini ossessivo-compulsivi, emissioni di flatulenze aromatiche e nanismo.\nLa rimozione di questo enzima dal genoma degli embrioni si \u00e8 dimostrata letale."}
{"id": "612631", "revid": "400694", "url": "https://it.wikipedia.org/wiki?curid=612631", "title": "Wild West (programma televisivo)", "text": "Wild West \u00e8 stato un reality show italiano, andato in onda su Rai 2 nel 2006.\nStruttura.\nDodici persone comuni si sono dovute trasformare in novelli cow-boys e condurre una mandria di mucche attraverso il deserto dell'Arizona, cercando di perderne il minor numero possibile, sotto la guida e l'aiuto di Craig Carter, un mandriano locale professionista (nonch\u00e9 cantante folk). Classico il meccanismo delle \"nomination\" tra i concorrenti e quello dell'eliminazione tramite televoto da parte degli spettatori a casa.\nDopo 3 sole puntate, a causa dei bassi ascolti ottenuti, lo show serale settimanale condotto da Alba Parietti \u00e8 stato sostituito da uno pomeridiano dalla durata pi\u00f9 breve, in onda il luned\u00ec, affidato alla conduzione di Milo Infante e Monica Leofreddi, all'interno del loro programma \"L'Italia sul 2\", mentre \u00e8 rimasta invariata la messa in onda della striscia quotidiana.\nIl montepremi vinto dal primo classificato, Matteo D'Errico, \u00e8 stato di 117.350 euro, cifra ricavata dalla vendita all'asta del numero finale di mucche.\nI partecipanti.\nInviato: Marco Mazzocchi."}
{"id": "612633", "revid": "1305772", "url": "https://it.wikipedia.org/wiki?curid=612633", "title": "Strada statale 16", "text": ""}
{"id": "612636", "revid": "1543377", "url": "https://it.wikipedia.org/wiki?curid=612636", "title": "Fumarato idratasi", "text": "La fumarato idratasi (o fumarasi) \u00e8 un enzima, appartenente alla classe delle liasi, che \u00e8 coinvolto nel ciclo di Krebs e che catalizza l'idratazione (aggiunta di una molecola di H2O mediante un doppio legame) del fumarato in L-malato. Catalizza la seguente reazione:\n\"(S)-malato \u21c4 fumarato + H2O\"\nClassi.\nVi sono due classi di fumarasi: la classe I e la classe II. La classificazione dipende dalla disposizione delle loro subunit\u00e0 relative, dalla necessit\u00e0 di metallo e dalla loro stabilit\u00e0 termica. Le fumarasi di classe I sono in grado di modificare lo stato o diventare inattive se sottoposte a calore o radiazioni, sono sensibili all'anione superossido, sono dipendenti dal ferro II (Fe2+) e sono proteine dimeriche, comprensive di circa 120 kD. Le fumarasi di classe II si trovano nei procarioti e negli eucarioti; sono enzimi tetramerici di 200.000 D che contengono tre distinti segmenti di amminoacidi significativamente omologhi. Sono anche indipendenti dal ferro e termo-stabili. I procarioti sono noti per avere tre diverse forme di fumarasi: fumarasi A, fumarasi B e fumarasi C. Quest'ultima fa parte delle fumarasi di classe II, mentre le fumarasi A e le fumarasi B sono classificate come di classe I."}
{"id": "612637", "revid": "1048993", "url": "https://it.wikipedia.org/wiki?curid=612637", "title": "Michael Winterbottom", "text": "Biografia.\nCandidato per la Palma d'oro al Festival di Cannes per tre volte, con i film \"Benvenuti a Sarajevo\", \"Wonderland\" e \"24 Hour Party People\", Michael Winterbottom ha vinto l'Orso d'oro al Festival di Berlino 2003 con il film \"Cose di questo mondo\". Sempre al Festival di Berlino, nell'edizione 2006, \u00e8 stato premiato con l'Orso d'argento per la miglior regia per il film \"The Road to Guantanamo\"."}
{"id": "612639", "revid": "922800", "url": "https://it.wikipedia.org/wiki?curid=612639", "title": "Fumarato", "text": "Il fumarato \u00e8 il sale dell'acido fumarico, un acido dicarbossilico. \nIn biochimica il fumarato \u00e8 un precursore dell'L-malato nel ciclo di Krebs.\nDeriva dall'ossidazione del succinato da parte della succinato deidrogenasi ed \u00e8 convertito in L-malato tramite la fumarasi.\nLa reazione catalizzata dalla succinato deidrogenasi \u00e8 stereospecifica, per cui si forma solo l'isomero trans del fumarato."}
{"id": "612640", "revid": "400694", "url": "https://it.wikipedia.org/wiki?curid=612640", "title": "Buon pomeriggio (Canale 5)", "text": "Buon pomeriggio \u00e8 stato un programma televisivo andato in onda dal luned\u00ec al venerd\u00ec dalle 17:10 alle 18:10 su Canale 5 nella stagione 2006-2007 e condotto da Maurizio Costanzo.\nIl programma.\nIl programma contenitore, trasmesso in diretta dal Teatro Parioli di Roma, ha avuto inizio il 18 settembre 2006, in sostituzione di \"Verissimo\", che nella stagione 2005/2006 era declinato negli ascolti, e che proprio nel settembre 2006 \u00e8 stato ridimensionato come contenitore settimanale in onda solo al sabato pomeriggio dalle 15:30 alle 18:45, con la nuova conduzione di Silvia Toffanin.\nIn origine era previsto che \"Buon pomeriggio\" durasse fino al giugno 2007, ma cos\u00ec non fu: infatti la prima ed unica edizione, a causa dei bassi risultati di ascolto, fu chiusa in anticipo (rispetto alla fine della stagione televisiva) in data 13 aprile 2007, giorno dell'ultima puntata.\nContenuti.\nIl programma, prodotto dalla Fascino PGT e da Videonews, \u00e8 stato l'erede, nei contenuti e nel cast (salvo l'assenza di Raffaele Morelli e di Umberto Broccoli), del precedente \"Tutte le mattine\", (programma mattutino di Costanzo), ed \u00e8 stato incentrato sugli ospiti e su coloro che telefonavano da casa, persone comuni che raccontavano la loro storia. Gli inviati in esterna del programma furono le showgirl Floriana Secondi e Katia Pedrotti."}
{"id": "612644", "revid": "1371684", "url": "https://it.wikipedia.org/wiki?curid=612644", "title": "Sebastian Shaw", "text": ""}
{"id": "612645", "revid": "22612", "url": "https://it.wikipedia.org/wiki?curid=612645", "title": "Terme di Telese", "text": ""}
{"id": "612646", "revid": "92723", "url": "https://it.wikipedia.org/wiki?curid=612646", "title": "Jaan Kirsipuu", "text": "Professionista dal 1993 al 2012, aveva caratteristiche di velocista. Dal 2013 \u00e8 direttore sportivo alla Astana.\nCarriera.\nPassato professionista nel 1993, fronteggi\u00f2 nella sua carriera velocisti quali Mario Cipollini ed Erik Zabel. La scarsa tenuta in salita, che ha da sempre contraddistinto la sua carriera, gli imped\u00ec di vincere, al contrario dei sopracitati, grandi classiche (riusc\u00ec a conquistare solo i terzi posti alla Parigi-Tours nel 1998 e 1999 ed alla Gand-Wevelgem del 2004) e di portare a termine un grande giro.\nVincitore di numerose frazioni in piccole corse a tappe e di diversi titoli nazionali sia in linea che a cronometro, nonch\u00e9 di due edizioni della Coppa di Francia (1999 e 2003), leg\u00f2 i suoi migliori ricordi al Tour de France: riusc\u00ec infatti a vincere quattro tappe ed a indossare la maglia gialla per sei giorni nell'edizione del 1999, rimanendo tuttora l'unico atleta del suo Paese ad esserci riuscito. Partecip\u00f2 una sola volta al Giro d'Italia, nel 2005, giungendo secondo a Marina di Grosseto, quinto a Rovereto e settimo nel prologo di Reggio Calabria, ma non riusc\u00ec a portare a termine la corsa.\nL'8 ottobre 2006 disput\u00f2 la Parigi-Tours, l'ultima sua gara professionistica in seguito all'annuncio del ritiro. Ha conseguito in totale 130 vittorie. Nel 2007, nonostante il ritiro, riusc\u00ec a laurearsi nuovamente campione nazionale a cronometro e termin\u00f2 al secondo posto la gara in linea. La stessa cosa accadde nel 2008, con la vittoria del titolo nazionale in linea, seguita dalla decisione di continuare la carriera professionale con squadre minori."}
{"id": "612653", "revid": "116271117", "url": "https://it.wikipedia.org/wiki?curid=612653", "title": "Mina navale", "text": "La mina navale \u00e8 un ordigno esplosivo di peso compreso fra i 150 e i 1000\u00a0kg, contenuto in un involucro a tenuta stagna generalmente metallico, usato per creare sbarramenti alle navi nemiche, lungo le rotte commerciali, gli ingressi dei porti o in particolari zone di mare d'importanza strategica.\nLa mina navale, al pari della sua omologa terrestre, \u00e8 un'arma che, se opportunamente impiegata, ha un rapporto costo/efficacia senza uguali nel campo degli armamenti. Infatti, essa pu\u00f2 mantenere la sua capacit\u00e0 distruttiva per anni o decenni, senza manutenzione, ed esplode quando una nave ne sollecita i sensori di detonazione.\nA causa del loro basso costo e disponibilit\u00e0 le mine sono armi alla portata di qualunque governo e teoricamente anche di un gruppo terrorista.\nLa mina navale \u00e8 un ordigno esplosivo . Schematicamente, essa consiste in un involucro ermetico (metallico o in materiale plastico) che contiene una certa quantit\u00e0 di esplosivo (da 50 a 150\u00a0kg) il tutto corredato dai sensori di attivazione/detonazione e collaudato per resistere a lunghi periodi di permanenza in mare.\nDi norma, le mine non vengono mai impiegate singolarmente, bens\u00ec in gruppi numerosi atti a costituire dei campi minati in zone critiche per la navigazione.\nConcetti operativi.\nIl campo minato \u00e8 una delle espressioni pi\u00f9 temute della potenza marittima (\"Sea Power\"): impedire all'avversario l'utilizzo \"sicuro\" di determinate rotte, siano esse mercantili o militari, oppure dei porti, istmi, insenature, ecc.\nGli scopi sono: indebolire l'avversario nell'approvvigionamento marittimo, in particolare del petrolio e altre materie prime indispensabili all'apparato economico-industriale; ostacolare l'attivit\u00e0 della sua marina da guerra, obbligandola ad accurate azioni di contromisure ed esponendo le unit\u00e0 navali maggiori ad una minaccia di danneggiamento grave.\nAspetti tattici.\nPer conseguire questi obiettivi gli ordigni sono di regola abbastanza piccoli, furtivi e relativamente poco costosi. Contrariamente a quanto si immagina, la mina (a differenza del siluro sottomarino) solitamente non affonda la nave colpita: \u00e8 sufficiente infliggere danni tali da mettere fuori combattimento l'unit\u00e0, e nel caso di navi mercantili una catastrofe ecologica per una petroliera squarciata \u00e8 ampiamente esplicativa della minaccia potenziale.\nTecnica.\nLe mine usate nelle due guerre mondiali furono essenzialmente ad attivazione magnetica e/o acustica, o semplicemente esplodevano per contatto diretto. Oggi quest'ultima possibilit\u00e0 \u00e8 scomparsa, ma l'intelligenza elettronica e sofisticati sensori permettono all'ordigno di \"leggere\" cosa succede sulla superficie del mare per selezionare il giusto bersaglio. La mina \"sente\" le variazioni di campo magnetico, di pressione idrostatica, i rumori di eliche, la rotta e velocit\u00e0 delle navi. Tali rilievi si confrontano con i dati prememorizzati e l'arma \"decide\" se e cosa attaccare.\nIl software include un calendario, programmabile affinch\u00e9 l'ordigno sia eventualmente operativo in un determinato lasso temporale, ovvero si disattivi automaticamente dopo un certo numero di mesi/anni di attesa. Certe mine (russe) sono addirittura autopropulse, cio\u00e8 una volta individuato il bersaglio riescono ad avvicinarglisi autonomamente per aumentare gli effetti d'urto dell'esplosione."}
{"id": "612654", "revid": "599013", "url": "https://it.wikipedia.org/wiki?curid=612654", "title": "Lauri Aus", "text": "Carriera.\nDopo le buone prestazioni a livello giovanile (quinto nella prova in linea ai Giochi olimpici di Barcellona nel 1992), pass\u00f2 professionista nel 1995 con la Mutuelle de Seine-et-Marne. Passista veloce, colse vittorie soprattutto in brevi corse a tappe francesi. Nel 2000 si laure\u00f2 campione nazionale estone su strada sia in linea che a cronometro.\nIl 20 luglio 2003, mentre si stava allenando sulle strade di casa, venne investito ed ucciso da un camion il cui conducente era in stato di ebbrezza. Aus aveva 32 anni ed aveva ottenuto 17 vittorie in carriera."}
{"id": "612656", "revid": "111272770", "url": "https://it.wikipedia.org/wiki?curid=612656", "title": "Galleria del San Bernardino", "text": "La galleria del San Bernardino \u00e8 stata costruita tra il 1961 e il 1967, e collega i villaggi di Hinterrhein con San Bernardino (frazione del comune di Mesocco), nel canton Grigioni. Venne inaugurata il 1\u00ba dicembre 1967. La galleria rappresenta l'opera principale dell'autostrada A13 tra Sankt Margrethen e Bellinzona, e permette di evitare il passo del San Bernardino.\nLa galleria.\nLa galleria collega la Svizzera tedesca con quella italiana e rappresenta, per importanza, il secondo collegamento attraverso le Alpi in Svizzera, dopo il traforo del San Gottardo, per il traffico di merci su strada e individuale. Si tratta di una galleria a un solo tubo con traffico bidirezionale. La velocit\u00e0 massima consentita \u00e8 di 80\u00a0km/h.\nAl momento della progettazione l'intensit\u00e0 attuale del traffico non era immaginabile. I sistemi di ventilazione non corrispondevano pi\u00f9 alle moderne esigenze e non esisteva un cunicolo di fuga e di salvataggio fino a quando tra il 1998 e il 2007 vennero eseguiti i lavori di rinnovo.\nLa strada del San Bernardino serve per il traffico pesante internazionale quale via alternativa all'autostrada A2, in particolare quando la galleria stradale del San Gottardo \u00e8 chiusa a causa di incidenti o di eventi naturali sulle rampe di accesso. Ci\u00f2 malgrado le pendenze che raggiungono l'8%, i numerosi tornanti molto stretti, e la larghezza della galleria insufficiente per un transito fluido e sicuro del traffico pesante.\nIl risanamento totale.\nL'et\u00e0 dell'opera e il carico crescente di veicoli hanno reso necessario un rinnovo della galleria. I lavori di risanamento, iniziati nel 1998, si sono conclusi nel 2007. Il 22 settembre 2007 \u00e8 stata festeggiata la conclusione dei lavori di risanamento, contemporaneamente al giubileo dei 40 anni dall'apertura della galleria.\nNell'ambito di questo progetto vennero eseguiti i lavori seguenti:\nI lavori di risanamento furono eseguiti con la galleria in esercizio. I costi complessivi ammontarono a circa 240 milioni di franchi svizzeri (circa 150 milioni di Euro)."}
{"id": "612659", "revid": "713168", "url": "https://it.wikipedia.org/wiki?curid=612659", "title": "Gabriele Rossetti", "text": "Biografia.\nGabriele Rossetti, figlio di Nicola e Maria Francesca Pietrocola, nacque a Vasto, il 18 febbraio 1783. Esord\u00ec in patria come improvvisatore di versi di tono arcadico-anacreontico.\nIl Rossetti giunse a Napoli nel 1804 grazie all'interessamento di Venceslao Mayo, amministratore di Tommaso d'Avalos, marchese del Vasto. Grazie al sostegno del marchese del Vasto Gabriele complet\u00f2 gli studi, dedicandosi inoltre alla composizione poetica. In seguito al mutare della situazione politica nel regno di Napoli, causata dall'invasione francese, il Rossetti perse il suo protettore, fuggito in Sicilia. Con l'arrivo dei francesi a Napoli Gabriele Rossetti cerc\u00f2 l'appoggi\u00f2 di Giuseppe Bonaparte, al quale dedic\u00f2 un volume di componimenti poetici. \nGrazie a Giuseppe Bonaparte ottenne un incarico quale conservatore dei marmi e dei bronzi antichi del museo di Napoli. Con l'avvento di Gioacchino Murat fu poeta del Teatro San Carlo di Napoli, per il quale compose alcuni libretti d'opera. Si dedic\u00f2 anche alla poesia civile e a quella sacra. \nIn seguito al ritorno della dinastia borbonica, Gabriele Rossetti pot\u00e9 conservare la sua posizione di conservatore presso il Museo reale. Tuttavia, a causa del suo appoggio agli insorti dei moti liberali del 1820-1821, espresso sia per mezzo di componimenti letterari sia mediante la partecipazione ad eventi bellici (battaglia di Rieti-Antrodoco), Rossetti fu costretto all'esilio. Trov\u00f2 rifugio su un naviglio britannico, la HMS Rochfort, grazie all'aiuto dell'ammiraglio Graham Moore (1764\u20131843) e della moglie di questi, Dora Eden. Giunse a Malta nel maggio del 1821, dove si leg\u00f2 d'amicizia con i fratelli Gabriele e Domenico Abatemarco e con lo scrittore e diplomatico britannico John Hookham Frere. Gabriele Rossetti venne esplicitamente menzionato tra coloro esclusi dall'amnistia accordata da Ferdinando I delle Due Sicilie e proclamata il 28 settembre 1822. Da questo fatto nacque la decisione di trasferirsi nel 1824 a Londra, dove avrebbe trascorso il resto della sua vita. Divenne professore di lingua e letteratura italiana presso il King's College di Londra (1831) e mantenne l'incarico fino al 1847.\nPubblic\u00f2 numerose raccolte di poesie, che traducono violenza giacobina e passione religiosa in un cantabile sentimentalismo: \"Odi cittadine\" (1820), \"Iddio e l'uomo\" (1833, seconda redazione 1843), \"Il veggente in solitudine\" (1846) e \"L'arpa evangelica\"; fu anche autore di alcune opere di critica letteraria, soprattutto su Dante e la \"Divina Commedia\".\nTra i critici che si sono occupati della sua opera, ricordiamo in particolare Giosu\u00e8 Carducci e Pompeo Giannantonio, curatore, quest'ultimo, della pubblicazione del \"Commento analitico al Purgatorio\", scritto dal poeta vastese negli anni del suo esilio londinese e pubblicato postumo, nel 1966. Il primo traduttore della sua opera poetica \u00e8 stato il letterato vastese Romualdo P\u00e0ntini che, per l'editore Le Monnier di Firenze, cur\u00f2 le versioni di \"La casa di vita\" (The House of Life, 1904) e \"Ballate\" (Ballads, 1921).\nNegli ultimi anni Mario Fresa, un altro studioso dell'opera poetica del vastese, ha scoperto due importanti manoscritti autografi rossettiani: si tratta delle due redazioni (1833 e 1843) del poema politico-religioso \"Il Tempo, ovvero Dio e L'Uomo\", opera che fu inclusa, a causa dei violenti attacchi contro la monarchia e contro il potere temporale della Chiesa che vi erano contenuti, nell\"'Index Librorum Prohibitorum\". Una preziosa copia stampata della prima edizione (1833) dell'opera fu donata dallo stesso Rossetti alla Biblioteca del British Museum di Londra. Il poema \u00e8 stato pubblicato in edizione critica nel 2012, a cura di M. Fresa, col sostegno del Centro Europeo di Studi Rossettiani di Vasto.\nQuarto dei Mille (Genova) gli ha dedicato una strada, e Vasto, sua citt\u00e0 natale, la piazza principale.\nLa famiglia.\nFratello, tra gli altri, di Domenico Rossetti (1772-1816), spos\u00f2 Frances Polidori (1801-1886), figlia di un altro esule italiano, Gaetano Polidori (1764-1853), dalla quale ebbe quattro figli:\nTra i suoi numerosi cugini si devono ricordare Luigi Pietrocola padre di quel Teodorico Pietrocola Rossetti, che frequent\u00f2 a lungo la sua casa londinese, e il municipalista vastese Floriano Pietrocola (1779 1799)\nPensiero.\nRossetti fu influenzato sin dalla giovinezza dalla nuova corrente del liberalismo e del giacobinismo francese. Infatti Gabriele visse in prima persona i moti popolari di matrice murattiana, che portarono alla costituzione della repubblica Partenopea, nella sua Vasto si costitu\u00ec la repubblica Vastese: il municipalista Floriano Pietrocola, suo cugino, insieme ad altri liberali, fu trucidato da reazionari filoborbonici. Sarebbe stato questo episodio, insieme a molti altri, a influenzare profondamente il sentimento antireazionario del Rossetti; nel 1804 quando Gabriele and\u00f2 a Napoli, la citt\u00e0 era in subbuglio, tanto che Ferdinando IV di Borbone dovette abbandonare la capitale.\nLa poesia piacque agli ambienti letterari napoletani, e anche al nuovo sovrano, che gli confer\u00ec l'incarico di Conservatore del Real Museo. Presto fu nominato poeta e librettista del Teatro San Carlo, per cui scrisse il \"Giulio Sabino\", cui segu\u00ec il \"Natale di Alcide\", azione drammatica rappresentata il 15 agosto 1809. Dopo l'occupazione di Gioacchino Murat, che venne incoronato Re di Napoli, Rossetti a Roma occupata fu nominato socio dell'Accademia Tiberina, e di quella degli Arcadi, assumendo lo pseudonimo di Filodauro Labediense, anche se la felicit\u00e0 dur\u00f2 poco, poich\u00e9 nel 1815 il governo murattiano cadde, e venne nominato nuovamente Ferdinando IV di Borbone, come \"Ferdinando I delle Due Sicilie\".\nRossetti condann\u00f2 il fatto con l'invettiva:\nSuccessivamente Rossetti, iscrittosi alla Carboneria, vide l'insurrezione scoppiare il 2 luglio 1820, quando i sottotenenti Morelli e Silvati disertarono la guarnigione di Nola, dirigendosi ad Avellino. Il 9 luglio il Generale Pepe a capo dei carbonari e dell'esercito entrava a Napoli, Rossetti cambi\u00f2 completamente registro per lo stile delle odi, passando dall'anacreontico al tirtaico, per questo venendo soprannominato pi\u00f9 avanti il \"Tirteo d'Italia\".\nInfatti Giosu\u00e8 Carducci commentava riguardo l'ode \"Sei pur bella con gli astri sul crine\": \u00abInno splendido di immagini antiche e pure per lungo tempo declamato e cantato sommessamente da donne e fanciulli, e pure molesto alla polizia austriaca che nel processo al Conte Arrivabene f\u00e9 carico di tenerlo e di darlo a leggere, e pure ferocemente inquisito dal Duca di Modena; inno le cui trenta strofe costarono al Poeta ben trent'anni di esilio e la morte in tera straniera.\u00bb\nIl Rossetti acclamava cos\u00ec l'arrivo di Guglielmo Pepe:\nE mentre il sovrano borbonico si recava nella chiesa di Santo Spirito per analizzare la Costituzione, il popolo si riuniva il 13 luglio attorno a Gabriele Rossetti, declamando: \"Aire che attendi pi\u00f9? Lo scettro ispano / Gi\u00e0 infranto cadde al suol, funesto esempio / A chi resta a regnar!\"\nDopo che il Re ritir\u00f2 la Costituzione, dopo averla concessa, Rossetti scrisse un opuscolo \"Alla difesa, Cittadini\", e l'ode famosa \"Al campo, al campo\", declamato dalla societ\u00e0 Sebazia nel febbraio 1821. Rossetti scrisse odi anche in occasione della battaglia di Antrodoco, che fu persa dai liberali, il 23 marzo 1821: le truppe austriache entravano a Napoli: il marchese di Circello, presidente del governo provvisorio, promulg\u00f2 un decreto con cui condannava a morte i carbonari e i murattiani, sicch\u00e9 il Rossetti, inserito nella lista di proscrizione, dovette abbandonare la citt\u00e0.\nOggi Rossetti \u00e8 noto per lo pi\u00f9 per il \"Commento analitico alla Commedia\" dantesca, che doveva constare inizialmente di 6 volumi, solo i primi relativi all\"'Inferno\" furono pubblicati tra il 1826-27. Il manoscritto dei due volumi del \"Purgatorio\" \u00e8 stato donato alla Biblioteca comunale di Vasto (CH) dal figlio Guglielmo Michele in occasione della sua visita alla casa paterna nel 1893, e pubblicato solamente nel 1966 a cura di Pompeo Giannantonio. L'opera rossettiana segna una tappa fondamentale nella moderna esegesi dantesca dell'800, intende svelare insieme alla pubblicazione \"La Beatrice di Dante\" (1842) il linguaggio simbolico usato dal Sommo nella \"Divina Commedia\" per nascondere dottrine politiche e religiose ardite. Anche se tali interpretazioni furono osteggiate all'inizio, di recente sono state riproposte nella critica dantesca.\nNel 1846 con la pubblicazione a Parigi il \"Veggente in solitudine\", presso la Societ\u00e0 Letterati Italiani si apr\u00ec il dibattito per coniare una moneta con l'effigie del poeta, conio che avvenne grazie a Nicola Cerbara, che sul verso reca l'immagine di Giovan Battista Niccolini, storico e drammaturgo toscano, con la dedica: \"A Gabriele Rossetti / Degl'invidiosi veri / Che da Dante / Fino a Muratori / Si gridarono / Propugnatore magnanimo / L'Italia riconoscente / A. MDCCCXXXXVII\"\nLa fama rossettiana continu\u00f2 anche dopo la sua morte, nel 1849 l'inno \"Minaccioso l'Arcangel di guerra\", musicato da Rossini, fu il canto principale dei garibaldini insieme a \"Fratelli d'Italia\".\nA Londra il Rossetti conobbe vari letterati e uomini di cultura e politica italiani esiliati, tra cui Ugo Foscolo, anche se nella sua \"Memoria\" non ne traccia un ricordo felice. Degli studi abruzzesi testimoniano come il Rossetti fosse un personaggio dall'eccezionale versatilit\u00e0 culturale, poich\u00e9 in alcune lettere ad amici vastesi, come ai fratelli Palizzi, o all'amico Gabriele Smargiassi, si rivolgeva nel linguaggio colloquiale dialettale, e si dilett\u00f2 anche di pittura.\nLuoghi rossettiani.\nPiazza centrale di Vasto, dove si affacciano il Palazzo Palmieri, una porzione del rione Gisone dall'aspetto convesso, sino a Torre di Bassano; poi a sud si apre il Corso Italia con i vecchi uffici delle scuole elementari, e ad ovest la facciata della chiesa dell'Addolorata. La piazza ha aspetto ellittico in quanto vi si trovava l'anfiteatro romano, di cui sono visibili alcuni resti sotto vetro trasparente allo sbocco di via Cavour, a Torre di Bassano.\nAl centro, circondato lateralmente da quattro aiuole dove si trovavano delle palme, si trova il grande monumento a Gabriele Rossetti. Il monumento fu realizzato nel 1926 grazie al contributo del Lions Club Vasto, inaugurato dal principe ereditario Umberto II di Savoia, nel piano di riqualificazione urbana della citt\u00e0, e progettato da Filippo Cifariello. Il monumento poggia su basamento di pietra, si innalza verticalmente a colonna, avente in cima l'aquila littoria in bronzo con ali spiegate, stesso motivo ricorrente nell'architrave del Politeama Ruzzi. In alto ci sono dei medaglioni bronzei con i quattro figli di Gabriele: Dante Gabriel, poeta e pittore preraffaellita, Christina Georgina, poetessa, William Michael. critico letterario e curatore dell'opera paterna, e Maria Francesca, suora conventuale. La statua idealizzata del poeta in piedi che legge un libro, realizzato nelle solenni forme modello con cui si realizzavano a partire dall'Unit\u00e0 anche i monumenti a Dante Alighieri (Rossetti fu uno dei primi esegeti moderni dell'opera dantesca) si trova davanti l'alto basamento, con dietro di lui un'iscrizione commemorativa.\nOpere.\nConsultabili on line:"}
{"id": "612666", "revid": "1714743", "url": "https://it.wikipedia.org/wiki?curid=612666", "title": "Bia de' Medici", "text": "Biografia.\nInfanzia.\nNata prima che Cosimo salisse al trono, probabilmente durante la sua adolescenza alla Villa di Castello, la bambina era la primogenita del futuro granduca. Cresciuta nella corte ducale, fu sotto le cura della nonna Maria Salviati, con gli altri figli legittimi di Cosimo. La sua vita \u00e8 circondata da un alone di mistero per le notizie scarseggianti circa la sua vera origine. \u00c8 ignoto infatti chi fosse veramente la madre. Il Vasari nelle \"Vite\", al capitolo su Agnolo Bronzino, scrive che egli ritrasse \"anche la Bia fanciulletta e figliola naturale del Granduca\".\nAmatissima da Cosimo, che la portava sempre appresso, fu infatti oggetto di uno dei ritratti pi\u00f9 famosi del pittore preferito dal granduca, che la ritrasse in un sontuoso abito e con gioielli che testimoniavano il suo altissimo status sociale. Il medaglione al collo contiene un profilo del padre. Tra i ritratti dei bambini di Cosimo I dipinti da Bronzino (Francesco, Giovanni, Maria e Garz\u00eca), questo \u00e8 il pi\u00f9 celebre e amato dal pubblico. Il largo impiego di blu di lapislazzulo rende la piccola tavola ancora pi\u00f9 preziosa ed evidenzia il luminoso incarnato della bimba, sul cui viso \u00e8 dipinto un sorriso appena accennato.\nMorte.\nNel 1542 Cosimo si rec\u00f2 per un viaggio ad Arezzo, citt\u00e0 nei possedimenti fiorentini, e volle con s\u00e9 la figlia prediletta. Durante il viaggio di ritorno, per\u00f2, la bambina si ammal\u00f2, con una febbre via via sempre pi\u00f9 grave, che la port\u00f2 a una rapida morte all'et\u00e0 di appena cinque anni.\nIl suo ritratto venne in seguito posto nella Tribuna degli Uffizi, il posto spettante alle pi\u00f9 prestigiose opere delle collezioni medicee."}
{"id": "612667", "revid": "1226", "url": "https://it.wikipedia.org/wiki?curid=612667", "title": "Narrativa gotica", "text": ""}
{"id": "612668", "revid": "267975", "url": "https://it.wikipedia.org/wiki?curid=612668", "title": "Santa Maria Immacolata di Lourdes a Boccea (titolo cardinalizio)", "text": "Il titolo cardinalizio di Santa Maria Immacolata di Lourdes a Boccea () fu istituito il 3 maggio 1985 da papa Giovanni Paolo II.\nIl titolo insiste sulla chiesa di Santa Maria Immacolata di Lourdes, nel quartiere Aurelio, sede parrocchiale dal 1\u00ba novembre 1978.\nIl titolo \u00e8 vacante. "}
{"id": "612670", "revid": "1935652", "url": "https://it.wikipedia.org/wiki?curid=612670", "title": "Santa Maria in Ara Coeli (titolo cardinalizio)", "text": "Il titolo cardinalizio di Santa Maria in Ara Coeli, conosciuto anche come Santa Maria in Capitolio fu eretto da papa Leone X il 10 luglio 1517, quando, in occasione del concistoro del 1\u00ba luglio, increment\u00f2 notevolmente il numero dei cardinali. Dieci anni dopo, con il breve apostolico \"Cum olim felicis recordationis\" del 17 aprile 1527, papa Clemente VII lo soppresse. Per\u00f2 nel 1544 papa Paolo III lo riammise in forma provvisoria e il 4 dicembre 1551 papa Giulio III lo riammise in forma definitiva. La chiesa a cui \u00e8 legato il titolo \u00e8 retta dall'ordine dei frati minori."}
{"id": "612673", "revid": "1463849", "url": "https://it.wikipedia.org/wiki?curid=612673", "title": "Niccol\u00f2 van Westerhout", "text": "Biografia.\nLa famiglia van Westerhout, di origini fiamminghe, si era stabilita in Puglia nel XVII secolo, dapprima a Bari e poi a Monopoli. Nicola van Westerhout, nonno di Niccol\u00f2, spost\u00f2 invece la sua dimora a Mola di Bari, dove nacque anche Onofrio Agostino, padre del compositore, che gli insegn\u00f2 pianoforte e solfeggio.\nA 13 anni, Niccol\u00f2 van Westerhout compose un'opera sul soggetto del \"Giulio Cesare\" di Shakespeare, dimostrando un notevole talento musicale. Fu quindi aiutato dalla giunta comunale di Mola di Bari a trasferirsi a Napoli e frequentare il Conservatorio San Pietro a Majella: qui studi\u00f2 composizione con Nicola De Giosa, Nicola D'Arienzo e Lauro Rossi. A Napoli avrebbe vissuto tutta la vita, risiedendo in via Egiziaca nel quartiere di Pizzofalcone. \nOltre a un'ampia produzione cameristica e sinfonica, compose cinque opere liriche complete: \"Tilde\", su libretto di Golisciani, che doveva essere rappresentata per l'inaugurazione del teatro Bellini di Napoli, ma della quale si sono perse le tracce; \"Cimbelino\", che riutilizzava parte della musica scritta per l'opera lasciata incompiuta \"Una notte a Venezia\" e che venne per la prima volta rappresentata al Teatro Argentina di Roma nel 1892; \"Fortunio\", rappresentata a Milano nel 1894 (destinata, in origine, al Teatro alla Scala di Milano, ma poi messa in scena presso il Teatro Lirico); \"Do\u00f1a Flor\", rappresentata il 18 aprile 1896 al teatro comunale di Mola di Bari con l'orchestra del Teatro San Carlo di Napoli; \"Colomba\", rappresentata postuma il 27 marzo 1923 al Teatro San Carlo di Napoli diretta da Tullio Serafin con Rosetta Pampanini e Giovanni Inghilleri.\nNiccol\u00f2 van Westerhout mor\u00ec il 21 agosto 1898 per una peritonite, lasciando incompiute l'opera \"Imogene\", di ispirazione wagneriana, per la quale l'editore Ricordi aveva messo sotto contratto il compositore. Per l'indigenza cui versava la famiglia, il Comune di Napoli si assunse gli oneri del funerale, e depose la salma nel cimitero monumentale di Poggioreale. \nRiconoscimenti.\nA Mola di Bari il compositore venne commemorato con l'intitolazione di una strada e del teatro comunale e l'apposizione di una lapide presso la casa natale. Nel 1961 fu eretta nella centrale piazza XX Settembre fu eretta una statua bronzea, opera dello scultore molese Bruno Calvani, che rappresenta la protagonista dell'opera \"Do\u00f1a Flor\".\nNel 2007, in occasione del 150\u00ba anniversario della nascita, le spoglie di van Westerhout sono state traslate nel cimitero molese dalla congrega napoletana di San Raffaele a Mater Dei."}
{"id": "612679", "revid": "267975", "url": "https://it.wikipedia.org/wiki?curid=612679", "title": "Santa Maria in Monserrato degli Spagnoli (titolo cardinalizio)", "text": "Il titolo cardinalizio di Santa Maria in Monserrato degli Spagnoli (in latino: \"Titulus Sanct\u00e6 Mari\u00e6 Hispanorum in Monte Serrato\") fu istituito nel 2003 da papa Giovanni Paolo II."}
{"id": "612680", "revid": "1565034", "url": "https://it.wikipedia.org/wiki?curid=612680", "title": "Santa Maria in Traspontina (titolo cardinalizio)", "text": "Il titolo cardinalizio di Santa Maria in Traspontina (in latino: \"Titulus Sanctae Mariae in Traspontina\"), fu eretto da papa Sisto V il 13 aprile 1587 con la costituzione apostolica \"Religiosa\"."}
{"id": "612682", "revid": "267975", "url": "https://it.wikipedia.org/wiki?curid=612682", "title": "Santa Maria in Vallicella (titolo cardinalizio)", "text": "Il titolo cardinalizio di Santa Maria in Vallicella (in latino: \"Titulus Sanct\u00e6 Mari\u00e6 in Vallicella\"), fu eretto il 18 dicembre 1937 con la costituzione apostolica \"Quum S. Thomae in Parione\" di papa Pio XI per sostituire quello di San Tommaso in Parione, la cui chiesa era fatiscente."}
{"id": "612685", "revid": "1895641", "url": "https://it.wikipedia.org/wiki?curid=612685", "title": "Santa Maria in Via (titolo cardinalizio)", "text": "Il titolo cardinalizio di Santa Maria in Via () fu eretto da papa Giulio III il 4 dicembre 1551.\nIl titolo insiste sulla chiesa di Santa Maria in Via, nel rione Trevi, gi\u00e0 parrocchia della diocesi di Roma, soppressa il 18 ottobre 2020.\nIl titolo \u00e8 vacante."}
{"id": "612687", "revid": "767487", "url": "https://it.wikipedia.org/wiki?curid=612687", "title": "The Jackal (film)", "text": "The Jackal \u00e8 un film del 1997 diretto da Michael Caton-Jones, liberamente tratto dal romanzo \"Il giorno dello sciacallo\" di Frederick Forsyth. La pellicola, che vede come protagonisti Bruce Willis, Richard Gere e Sidney Poitier, pu\u00f2 essere considerata come un remake del film del 1973 intitolato \"Il giorno dello sciacallo.\"\nTrama.\nA Mosca, agenti dell'FBI collaborano con il Ministero degli affari interni della Russia - MVD per sgominare una organizzazione della mafia russa; durante un raid, uno dei presenti sta per sparare all'agente federale americano Carter Preston, ma viene freddato dal maggiore Valentina Koslova della polizia russa. Il morto era fratello del capo dell'organizzazione, che vuole vendicarsi ad ogni costo; cos\u00ec incarica i suoi uomini pi\u00f9 fidati di rintracciare un sicario tra i pi\u00f9 abili nell'ambiente.\nIl prescelto \u00e8 \"the Jackal\" (lo Sciacallo), un misterioso ed infallibile killer professionista, abilissimo nel non lasciare tracce dietro di s\u00e9; il capomafia russo lo ingaggia per uccidere una persona (che non viene mostrata allo spettatore); sapendo che una volta fatto il lavoro sar\u00e0 ricercato ovunque e dovr\u00e0 sparire per sempre, l'assassino chiede una cifra molto alta: 70 milioni di dollari. Quando l'MVD riesce a catturare uno degli uomini che avevano cercato Jackal, durante l'interrogatorio salta fuori il nome del killer, per\u00f2 mancano i dettagli sui bersagli; l'agente Preston e il maggiore Koslova ritengono che essi siano la stessa Koslova (che ha ucciso il fratello del boss) e il direttore dell'FBI (che ha appoggiato l'operazione congiunta).\nPer fermare il killer prima che compia la sua missione, i due poliziotti si ritrovano costretti a cercare chi ha avuto contatti con il killer in passato; tra i nomi pi\u00f9 probabili c'\u00e8 Isabella Zanconia, una separatista basca ormai sparita da anni; la donna ha rinunciato alla politica e alla lotta armata e si \u00e8 costruita una famiglia; per trovarla, Preston e la Koslova vanno a parlare con il suo ex ragazzo, un ex terrorista dell'IRA Declan Joseph Mulqueen, ora rinchiuso in carcere; Declan si rifiuta di coinvolgere Isabella ancora e si offre al suo posto, poich\u00e9 anche lui \u00e8 una delle poche persone ad aver conosciuto Jackal e quindi capace di riconoscerlo. Nonostante tutto, Preston insiste per parlare con Isabella, e Declan acconsente a patto che la donna sia tenuta fuori dalla caccia; parlando con la Koslova, Isabella dichiara di averlo conosciuto in un campo d'addestramento in Libia, e lo descrive portando Declan come controesempio: l'irlandese era pieno di fuoco ma nonostante tutto non andava oltre certi limiti (non ha mai fatto attentati contro obiettivi civili o provocato stragi per spargere terrore), mentre Jackal era gi\u00e0 allora freddo ed impassibile, praticamente privo di emozioni.\nTra un inseguimento e l'altro attraverso il Nordamerica, presto i tre scopriranno che rintracciare Jackal \u00e8 un'impresa quasi impossibile, vista la sua abilit\u00e0 nel cambiare continuamente identit\u00e0 e nascondere le proprie tracce; Jackal \u00e8 inseguito anche da terroristi ed altre organizzazioni a cui ha pestato i piedi. Intanto Declan e Valentina Koslova si avvicinano nonostante le differenze; l'ex terrorista spiega ad un certo punto che per lui \u00e8 una questione personale: Jackal spar\u00f2 a lui e Isabella anni prima, colpendo la donna al ventre e uccidendo cos\u00ec il bambino che portava in grembo. Ottenuta la vendetta, Declan vuole sparire sfruttando una chiave datagli da Isabella, che apre un armadietto con un passaporto pulito e contanti, nascosti l\u00ec all'epoca dell'arresto di Declan da suoi amici che affidarono la chiave ad Isabella.\nDopo vari tentativi di neutralizzazione dello \"Sciacallo\", quest'ultimo, dopo aver assassinato il suo armiere e l'uomo che lo ospitava (il killer si era finto gay per corteggiarlo e farsi invitare a casa sua, in modo da usarla come base non rintracciabile) scover\u00e0 la Koslova e la uccider\u00e0 a sangue freddo, insieme all'agente FBI Witherspoon.\nDa una frase che Jackal ha sussurrato alla Koslova affinch\u00e9 la riferisse all'irlandese e da un servizio televisivo, Declan intuisce che il vero obiettivo del sicario non \u00e8 il Direttore dell'FBI, bens\u00ec un'altra persona che apparir\u00e0 con lui ad un evento pubblico, la First Lady. Quindi, arrivato appena in tempo con le forze speciali per sventare l'attentato, l'ex terrorista localizza \"Jackal\" che tenta la fuga in metropolitana, e nel contempo l'agente Carter Preston, del Federal Bureau americano, riesce a salvare la First Lady dai colpi sparati da un'arma, fuori controllo, piazzata all'interno di un furgone dallo stesso killer. Questi, sceso nella metro, prende in ostaggio una ragazza e neutralizza Declan: ma Isabella, giunta sul posto, riesce a sparare a Jackal salvando la vita dell'ex compagno, il quale subito dopo salver\u00e0 entrambi sparando pi\u00f9 volte al mercenario non ancora morto.\nGiorni dopo Declan e l'agente Preston, convalescenti per le rispettive ferite, assistono alla sepoltura del killer in una tomba anonima, con una lapide che dice solo \"The Jackal\". Preston \u00e8 dispiaciuto che le autorit\u00e0 non abbiano concesso la grazia a Declan nonostante il suo aiuto, ma Declan \u00e8 soddisfatto di aver chiuso i conti col killer. Allora Preston (che ha sempre saputo della chiave), dopo averlo ringraziato per le azioni eroiche svolte e avergli augurato buona fortuna, lo lascia solo per trenta minuti in modo che possa dileguarsi.\nProduzione.\nCast.\nPrima che Bruce Willis fosse assunto, vennero considerati per il ruolo dello \"sciacallo\" Sean Connery, Willem Dafoe e Matthew McConaughey, che tuttavia rifiutarono la parte. Nel film appare in un ruolo minore anche Jack Black, nei panni del complice dello \"Sciacallo\", che costruisce la base mobile dell'arma con cui poi Jackal lo uccider\u00e0 a lavoro compiuto.\nRiprese.\nGran parte del film venne girato a Richmond, in Virginia, tranne alcune scene che vennero invece girate in altre location, tra cui Montreal in Canada ed Helsinki e Porvoo, in Finlandia.\nIncasso.\nIl film, prodotto con un budget di 60 milioni di dollari, ha incassato 160 milioni."}
{"id": "612690", "revid": "72265", "url": "https://it.wikipedia.org/wiki?curid=612690", "title": "Datazione stratigrafica", "text": ""}
{"id": "612693", "revid": "121130030", "url": "https://it.wikipedia.org/wiki?curid=612693", "title": "Arusha", "text": "Arusha \u00e8 una citt\u00e0 nel nord della Tanzania. \u00c8 capoluogo del distretto omonimo e della regione omonima e sede centrale dell'East African Community. Ha una popolazione di 416.442 abitanti (censimento del 2012), e si trova su un altopiano della Grande Rift Valley, fra la pianura di Serengeti, il cratere di Ngorongoro, il lago Manyara, la gola di Olduvai, il Tarangire National Park e il Kilimangiaro. Nello slang locale, Arusha viene chiamata anche A-town.\nGeografia e clima.\nArusha si trova ai piedi del monte Meru. Il clima \u00e8 relativamente fresco e secco.\nStoria.\nSebbene Arusha sia diventata ufficialmente \"citt\u00e0\" solo il 1\u00ba luglio 2006, essa ha sempre rappresentato un importante polo soprattutto in campo diplomatico. Nel 1961, Arusha fu il luogo prescelto per la firma dell'accordo che sanciva l'indipendenza della Tanzania dal Regno Unito. Nella citt\u00e0 furono in seguito elaborati e firmati altri documenti importanti, tra cui la Dichiarazione di Arusha (1967) e gli Accordi di Arusha (1993). Nel 1994 il Consiglio di sicurezza delle Nazioni Unite stabil\u00ec che ad Arusha si insediasse il Tribunale penale internazionale per il Ruanda.\nArusha dal 2004 \u00e8 sede della Corte Africana dei Diritti umani. \nEconomia.\nLa principale attivit\u00e0 economica della regione \u00e8 l'agricoltura, con grandi piantagioni di vegetali e fiori da cui si esportano prodotti di alta qualit\u00e0 verso l'Europa. La micro-agricoltura \u00e8 stata colpita duramente dalla crisi del caff\u00e8 ed \u00e8 quasi esclusivamente agricoltura di sussistenza. Nella zona di Arusha si trovano anche diversi stabilimenti industriali che producono birra, pneumatici e farmaci.\nA causa della sua posizione strategica fra i principali parchi della Tanzania (Ngorongoro, Serengeti, Manyara, Tarangire e Kilimangiaro), Arusha \u00e8 un importante polo turistico. Vi si trovano numerosi tour operator, societ\u00e0 che organizzano safari, hotel e lodge.\nQuartieri.\nFra i quartieri pi\u00f9 importanti di Arusha di sono la Central Business Area (la zona centrale degli uffici, dove si trova il campanile), Sekei (nella zona nordovest, zona residenziale con una vibrante vita notturna), Njiro (un sobborgo meridionale in rapida espansione) e Tengeru (un quartiere-mercato nella zona orientale).\nPoco a nord della citt\u00e0 si trova il villaggio di Longido, ai piedi del monte omonimo. \u00c8 abitati principalmente da Maasai, e costituisce una tappa di alcuni itinerari turistici.\nInfrastrutture e trasporti.\nArusha \u00e8 servita dall'aeroporto internazionale del Kilimangiaro, situato a 60\u00a0km a est della citt\u00e0, pi\u00f9 o meno a met\u00e0 strada verso Moshi. L'aeroporto di Arusha ospita solo voli nazionali. Non esiste un servizio ferroviario per passeggeri ma frequenti pullman che collegano la citt\u00e0 a Nairobi, Dodoma e Dar es Salaam.\nCultura.\nArusha \u00e8 un importante centro per la musica africana, e in particolare per un genere hip hop locale detto Bongo Flava, che unisce elementi della tradizione Maasai e Swahili al rap occidentale. Fra i gruppi musicali pi\u00f9 noti di Arusha si possono citare gli X Plastaz. Nella citt\u00e0 \u00e8 presente un'importante comunit\u00e0 indiana, che gestisce, tra l'altro, molti ristoranti.\nCi sono tre scuole internazionali in Arusha e dintorni: lo International School Moshi Arusha Campus, la Braeburn School e la St. Constantine's International School."}
{"id": "612694", "revid": "72265", "url": "https://it.wikipedia.org/wiki?curid=612694", "title": "Probabilit\u00e0 congiunta", "text": ""}
{"id": "612695", "revid": "339392", "url": "https://it.wikipedia.org/wiki?curid=612695", "title": "Kilimanjaro National Park", "text": ""}
{"id": "612697", "revid": "339392", "url": "https://it.wikipedia.org/wiki?curid=612697", "title": "Angrist", "text": ""}
{"id": "612704", "revid": "1305772", "url": "https://it.wikipedia.org/wiki?curid=612704", "title": "BWV (disambigua)", "text": ""}
{"id": "612709", "revid": "2166756", "url": "https://it.wikipedia.org/wiki?curid=612709", "title": "Emanuele Rotondo", "text": "Alto 194\u00a0cm, ha giocato l'ultima stagione nel ruolo di guardia-ala piccola con la Robur et Fides Sassari in Serie B Dilettanti.\nCarriera.\nRotondo \u00e8 prodotto del vivaio della Dinamo Sassari, di cui \u00e8 stato anche capitano. Con la maglia della Dinamo ha messo a segno 6.551 punti, risultando sempre tra i migliori marcatori della Legadue, nonch\u00e9 il miglior marcatore nella storia del club sassarese. \u00c8 stato inoltre capocannoniere della Serie B d'Eccellenza nel 2000-01, totalizzando una media di 24,8 punti. Emanuele Rotondo \u00e8 leader in numerose voci statistiche nelle 9 stagioni in Legadue disputate con la maglia della Dinamo Basket Sassari: stagioni (9), partite giocate (255), punti realizzati (2.816), rimbalzi offensivi (231), tiri da 2 realizzati (932), totale tiri realizzati (1.087) e palle recuperate (436).\nDopo sedici anni di militanza nel club della sua citt\u00e0, e 119 partite nel campionato di Legadue, nell'estate del 2007 si trasferisce alla Silver Basket Porto Torres. Con i turritani, Rotondo partecipa al campionato 2007-08 di serie B d'Eccellenza in una stagione che, con 4 vittorie e 26 sconfitte, si conclude con la retrocessione della squadra in serie B2 (chiude la stagione al 1\u00ba posto nella classifica realizzatori con una media di 20,17 punti/partita).\nIl 28 novembre 2008 firma un contratto fino al 31 dicembre con il Basket Livorno in Legadue, poi prorogato fino a fine stagione. A Livorno ha disputato 18 partite in Legadue. Nella stagione 2009-2010 gioca in Serie A Dilettanti con la maglia della Pallacanestro Lago Maggiore, formazione piemontese (chiude la stagione al 3\u00ba posto nella classifica realizzatori con una media di 18,39 punti/partita).\nDall'estate del 2010 Rotondo \u00e8 ritornato a giocare nella sua citt\u00e0 natale, Sassari, per disputare il campionato di Serie B Dilettanti con la maglia della Robur et Fides Sassari con cui ha guadagnato la permanenza nella categoria, dopo la disputa dei playout salvezza.\nRotondo vanta presenze nelle nazionali giovanili (Cadetti e Under 20) e due raduni con la Nazionale maggiore: il primo nel 1999-2000 e il secondo nel 2003-2004, in vista degli Europei 2005.\nNell'ottobre del 2011 si \u00e8 ritirato.\n\u00c8 laureato in giurisprudenza."}
{"id": "612714", "revid": "73537", "url": "https://it.wikipedia.org/wiki?curid=612714", "title": "Governo fantoccio", "text": ""}
{"id": "612715", "revid": "1494169", "url": "https://it.wikipedia.org/wiki?curid=612715", "title": "Monte Meru", "text": ""}
{"id": "612720", "revid": "110157", "url": "https://it.wikipedia.org/wiki?curid=612720", "title": "La citt\u00e0 sul confine", "text": "La citt\u00e0 sul confine \u00e8 un libro dello scrittore altoatesino Paolo Valente in cui sono raccolte ventiquattro \"storie meranesi di uomini e fantasmi\". Il volume, edito dalla casa editrice OGE (Opera Graphiaria Electa), \u00e8 uscito nel 2006.\nIn uno dei pi\u00f9 avvincenti racconti di questo ciclo meranese, Gino Bartali affronta in fuga solitaria le asperit\u00e0 della tappa dolomitica, con traguardo finale proprio a Merano, durante il vittorioso Giro d'Italia del 1937.\nSul piano simbolico, la fatica letteraria di Paolo Valente si riflette nell'impresa del campione toscano. Seguendo una linea cronologica, la bicicletta del narratore parte dal misterioso fondovalle della preistoria. Scala i ripidi tornanti del medioevo, dell'et\u00e0 moderna e dell'Ottocento, fra scontri di popoli ed eserciti, alternarsi di egemonie politiche, imperversare di epidemie e alluvioni. S'inerpica fino al valico che immette nel drammatico percorso del Novecento, culminante con la bufera della seconda guerra mondiale, dove si affacciano ombre inquietanti di dittatori e carnefici. Ridiscende poi verso il Passirio (con un richiamo alle tragiche giornate di inizio 1996 che videro tornare violentemente protagonista la follia nazionalista impersonata dalla triste figura di Ferdinand Gamper) e infine si rituffa nell'ancestrale avventura dell'\u201cuomo venuto dal ghiaccio\u201d per raccordarla idealmente, sul filo del confine italo-austriaco, con il presente della provincia autonoma di Bolzano.\nAl di l\u00e0 dell'interesse storiografico (accentuato dalle rivelazioni sull'imperatrice Elisabetta di Baviera, Juan Per\u00f3n, Mussolini) e dell'incalzante ritmo narrativo (ravvivato da \u201ccambi di marcia\u201d nel linguaggio e nello stile), i 24 pannelli della \"Citt\u00e0 sul confine\" sottintendono un duplice intento: da un lato propongono, della frontiera fra il mondo latino e quello germanico, una concezione aperta, dinamica e soprattutto pacifica; dall'altro invitano i lettori a riattivare la loro memoria nel recupero di un prezioso, variegato patrimonio culturale."}
{"id": "612721", "revid": "297745", "url": "https://it.wikipedia.org/wiki?curid=612721", "title": "Panevin", "text": ""}
{"id": "612723", "revid": "31886", "url": "https://it.wikipedia.org/wiki?curid=612723", "title": "Meru", "text": ""}
{"id": "612724", "revid": "1684799", "url": "https://it.wikipedia.org/wiki?curid=612724", "title": "Morena Salvino", "text": "Biografia.\nNata a Milano da genitori di origini calabresi, ha un fratello gemello e una sorella maggiore. Dagli 11 ai 14 anni ha svolto esperienze teatrali. Ha frequentato un istituto tecnico turistico, specializzandosi poi come promotrice. In seguito, ha partecipato come modella a concorsi per le acconciature \"Wella\".\nNel 1997 \u00e8 stata iscritta dalle amiche al concorso di \"Miss Italia\", dove si posiziona nella top 80 per poi essere eliminata il secondo giorno. Ha lavorato come modella per show room, prendendo parte a varie campagne pubblicitarie e programmi televisivi.\nNel 1998 ha partecipato a \"Il brutto anatroccolo\", programma in onda su Italia 1, dove \u00e8 stata protagonista di una delle trasformazioni eseguite a fine puntata.\nNel 2002 \u00e8 protagonista dello spot \"Cogli l'attimo\" realizzato per la FIAT dall'agenzia \"Leo Burnett\", che le d\u00e0 grande visibilit\u00e0. Nello stesso anno viene ingaggiata come \"letterina\" nel programma televisivo di Canale 5 \"Passaparola.\" Riprende inoltre il teatro con la scuola \"Progetto Teatro 3\" di Enrico Bertorelli.\nNel 2003 termina la sua esperienza a \"Passaparola.\" Nel 2004 partecipa alla soap opera \"CentoVetrine,\" in cui interpreta il personaggio di Chiara Baldi. Nel 2007 lascia il set della soap opera. Nel 2008 interpreta il ruolo di Matilda nel film \"Principessa\"\",\" un'opera prima che le far\u00e0 guadagnare il premio come migliore attrice al \"Greenville International Film Festival\" in Sud Carolina nel 2012.\nSuccessivamente prende parte a diversi spot per il mercato estero. \nDal 2013 ha aperto anche un suo blog, nel quale presenta delle ricette culinarie."}
{"id": "612726", "revid": "6923", "url": "https://it.wikipedia.org/wiki?curid=612726", "title": "Mabel Bocchi", "text": "Giocatrice di alta statura e di buona stazza, in campo giocava come centro.\nCarriera.\nBandiera storica del , Bocchi inizia la sua carriera sportiva nella Partenio Avellino, squadra che Mabel, nel campionato 1968-69, porta per la prima volta nella sua storia alla Serie A.\nHa vinto otto scudetti italiani e una Coppa dei Campioni. \u00c8 stata una delle migliori giocatrici europee per diverse stagioni. Al Campionato mondiale del 1975 fu eletta miglior giocatrice del torneo, oltre ad essere la migliore realizzatrice. Ha collezionato 121 presenze in Nazionale.\nNegli anni ottanta ha partecipato a diverse edizioni de La Domenica Sportiva ed \u00e8 apparsa nella commedia Lui \u00e8 peggio di me con Renato Pozzetto e Adriano Celentano. In seguito \u00e8 diventata collaboratrice per la Gazzetta dello Sport.\nHa un fratello, Norberto, campione di bridge e una sorella, Ambra, anche lei ex giocatrice di serie A, oggi allenatrice a Scalea."}
{"id": "612729", "revid": "108850952", "url": "https://it.wikipedia.org/wiki?curid=612729", "title": "Mika Kaurism\u00e4ki", "text": "Biografia.\nMika Kaurism\u00e4ki ha vissuto a lungo in Brasile realizzando diversi film incentrati sul Brasile e sulla cultura brasiliana, come \"Amazon\", \"Tigrero - Elokuva, joka ei valmistunut\", \"Sambolico\", \"Rytme\" (episodio del film collettivo \"Danske piger viser alt\"), \"Moro no Brasil\" e \"Brasileirinho\", dedicato allo Choro, un genere musicale brasiliano.\nNel 2009 realizza \"The House of Branching Love - La casa degli amori stabili\", commedia noir che racconta le vicissitudini familiari di una famiglia allargata.\nHa girato film in inglese, finlandese, italiano e in portoghese. \nVita privata.\n\u00c8 il fratello maggiore del regista Aki Kaurism\u00e4ki."}
{"id": "612732", "revid": "767487", "url": "https://it.wikipedia.org/wiki?curid=612732", "title": "L\u00e9on (film)", "text": "L\u00e9on \u00e8 un film del 1994 diretto da Luc Besson, interpretato da Jean Reno, Natalie Portman e Gary Oldman.\nTrama.\nLittle Italy, New York. L\u00e9on, un sicario italoamericano, vive da solo conducendo un'esistenza quasi maniacale dedita esclusivamente al mestiere di killer e apparentemente priva di qualsiasi emozione; uniche eccezioni a questa apatia sono le cure amorevoli che riserva a una pianta in vaso, che afferma di sentire simile a s\u00e9 perch\u00e9 altrettanto priva di radici, e la sua regola fondamentale di non uccidere donne e bambini. Come vicini di casa ha la problematica famiglia allargata di una ragazzina di nome Mathilda, il cui padre \u00e8 immischiato in traffici di droga e di cui fanno parte la matrigna, la sorellastra e il fratellino di quattro anni, l'unico a cui la giovane sia affezionata veramente.\nUn giorno alcuni poliziotti della DEA, comandati dal corrotto e psicopatico Norman Stansfield, irrompono a casa di Mathilda per recuperare una partita di stupefacenti che avevano affidato al padre della ragazza, il quale ha tagliato una parte della droga ma ha sottovalutato l'avvertimento del poliziotto e finge di non sapere nulla in proposito. Stansfield, che nonostante la sua posizione \u00e8 egli stesso un assiduo consumatore di droghe, scatena un conflitto a fuoco in cui viene massacrata tutta la famiglia di Mathilda, mentre lei si salva poich\u00e9 fuori casa; al suo rientro, rendendosi conto di quanto \u00e8 accaduto, suona al campanello di L\u00e9on, il quale, dopo un attimo di indecisione e avendo osservato l'accaduto, la fa entrare.\nIn breve Mathilda scopre l'arsenale di L\u00e9on e capisce prontamente la sua professione; l'uomo, la notte stessa, pensa di disfarsi della ragazzina ma non riesce a contravvenire alla sua regola, per cui, confuso, ripone l'arma dopo averla puntata alla testa di Mathilda dormiente. Inizia cos\u00ec il rapporto tra i due, caratterizzato dall'iniziale difficolt\u00e0 di L\u00e9on a rapportarsi con una ragazza e dal desiderio di Mathilda di vendicare il fratellino e dal suo scoprirsi innamorata dell'uomo. L\u00e9on accetta di insegnarle il mestiere del sicario mentre Mathilda, che in cambio si occupa della casa e gli insegna a leggere, introdottasi nella sua vecchia abitazione recupera il gruzzolo nascosto e contemporaneamente scopre la vera identit\u00e0 di Stansfield.\nDopo aver offerto inutilmente al sicario il denaro per eliminarlo, Mathilda decide di farsi giustizia da s\u00e9 lasciandogli un biglietto e il denaro per vendicarla nel caso non ci fosse riuscita: L\u00e9on si precipita alla sede della DEA e riesce a salvare Mathilda, il cui piano \u00e8 fallito, uccidendo due degli uomini di Stansfield. Quest'ultimo, infuriato, impiega poco a rintracciare L\u00e9on e gli tende un agguato, forte della sua posizione di alto funzionario, mobilitando una forza d'assalto. L\u00e9on, abilissimo e spietato, riesce a mettere in salvo Mathilda e a tenere in scacco gli assalitori; camuffato da agente riesce quasi a sfuggire, quando Stansfield lo riconosce, lo segue e gli spara alle spalle.\nPoco prima di morire per\u00f2, L\u00e9on, sganciati gli anelli delle granate che teneva sotto il giubbotto antiproiettile, si fa esplodere insieme a Stansfield, vendicando cos\u00ec Mathilda. Quest'ultima, dopo aver bussato alla porta del datore di lavoro di L\u00e9on e aver capito che nessun aiuto le sarebbe giunto da quella parte, torna al collegio che, in precedenza, aveva smesso di frequentare, raccontando la sua storia all'esterrefatta direttrice, per poi piantare nell'immenso giardino della tenuta la piantina di L\u00e9on.\nProduzione.\nIl soggetto e la sceneggiatura sono sempre di Besson il quale, per la parte dello spietato killer L\u00e9on, scelse Jean Reno, a cui aveva gi\u00e0 fatto recitare un ruolo molto simile in \"Nikita\" (1990).\nNatalie Portman, all'inizio del casting, sembrava troppo giovane per la parte di Mathilda, ma Besson cambi\u00f2 idea dopo averla vista recitare; per tale ruolo era stata presa in considerazione anche Liv Tyler, ma venne ritenuta troppo grande poich\u00e9 all'epoca gi\u00e0 diciassettenne. Una volta ventiseienne, Portman ha rivelato che la sua partecipazione al film la port\u00f2 a ricevere lettere \"sessualmente esplicite\" da parte di fan, e che quest'esperienza la condizion\u00f2 molto nelle sue successive scelte lavorative, tanto che per molto tempo si rifiut\u00f2 di girare scene di sesso davanti alla cinepresa.\nAccoglienza.\n\"L\u00e9on\", con il suo 29\u00ba posto nella IMDb Top 250, \u00e8 il film francese con la posizione pi\u00f9 alta in classifica.\n\"Empire\" ha posizionato la pellicola al 227\u00ba posto della sua classifica dei 500 migliori film della storia; inoltre, la stessa rivista britannica ha collocato Mathilda al 62\u00b0 in quella riservata ai 100 personaggi pi\u00f9 importanti del cinema."}
{"id": "612734", "revid": "17351", "url": "https://it.wikipedia.org/wiki?curid=612734", "title": "Breda 88", "text": ""}
{"id": "612736", "revid": "1568601", "url": "https://it.wikipedia.org/wiki?curid=612736", "title": "Monte Meru (Tanzania)", "text": "Il Monte Meru \u00e8 uno stratovulcano attivo della Tanzania, 70\u00a0km a ovest del Kilimanjaro. \nRaggiunge quota 4.566 metri, ma ha perso parte della propria massa in una esplosione avvenuta in tempi remoti. L'ultima eruzione, di scarsa rilevanza, \u00e8 avvenuta nel 1910. La quantit\u00e0 di crateri vulcanici nei dintorni del Meru fanno supporre che il vulcano abbia conosciuto in passato numerose esplosioni. \nIl Meru si trova al centro dell'area naturale protetta del Parco nazionale di Arusha. \u00c8 circondato dalla savana e coperto in parte di foresta. Sulle sue pendici vivono molti animali selvatici, incluse 400 specie di uccelli, scimmie e leopardi."}
{"id": "612738", "revid": "287204", "url": "https://it.wikipedia.org/wiki?curid=612738", "title": "\u0160koda 6Tr", "text": "Lo \u0160koda 6Tr \u00e8 un modello di filobus realizzato nell'allora Cecoslovacchia e poco diffuso negli altri paesi dell'Europa orientale.\nStoria.\nQuesto filobus viene prodotto come prototipo nel 1948, succedendo allo \u0160koda 5Tr, e in serie orientativamente fra il 1949 ed il 1951, anno in cui inizia la produzione dello \u0160koda 7Tr.\nCaratteristiche.\n\u00c8 un filobus a due assi con guida a sinistra, a due o tre porte a libro, lunghezza dieci metri e mezzo. L'equipaggiamento elettrico \u00e8 fornito dall'azienda di Praga \u010cKD, sigla di \"\u010ceskomoravsk\u00e1 Kolben Dan\u011bk\".\nNell'aspetto ricorda vagamente i Fiat 405 dell'ATAC di Roma.\nVersioni.\nNel breve periodo di produzione, questo modello \u00e8 stato allestito in pochissime versioni; la foto in alto raffigura il 6Tr2 del 1949.\nDiffusione.\nLo \"\u0160koda 6Tr\" era presente quasi esclusivamente nell'allora Cecoslovacchia; lo splendido esemplare custodito a Plze\u0148 \u00e8 frutto di un accurato restauro."}
{"id": "612743", "revid": "729019", "url": "https://it.wikipedia.org/wiki?curid=612743", "title": "Invincibile Armata", "text": "L'Invincibile Armata (in spagnolo: \"Armada Invencible\", reale denominazione: \"Grande y Felicisima Armada\") fu la flotta composta da 130 unit\u00e0 (di cui 65 galeoni e 4 galere, bench\u00e9 quest'ultime rimasero a Lisbona, non prendendo parte alla spedizione) e 29664 uomini approntata dal re di Spagna Filippo II nel 1587 per contrastare la crescente potenza marittimo-commerciale dell'Inghilterra e per porre termine al conflitto (mai dichiarato) che ormai da due anni veniva combattuto con atti di pirateria da entrambe le parti.\nLa guerra anglo-spagnola, avvenuta tra il 1585 e il 1604 e che fu parte della guerra degli ottant'anni, era iniziata nel 1585 con l'invio di truppe inglesi in aiuto delle protestanti Province Unite, la cui indipendenza non era riconosciuta dalla Spagna cattolica.\nStoria.\nI presupposti.\nIl progetto originario del re per l'invasione dell'Inghilterra (che fondeva i piani proposti dal duca di Parma e dal marchese di Santa Cruz) era di raccogliere almeno 500 navi a Lisbona e quindi farle navigare in formazione fino al canale della Manica. Una volta arrivate avrebbero dovuto imbarcare nelle Fiandre l'esercito della coalizione che si era creato contro l'odiata Elisabetta I e trasportarlo in Inghilterra dove, sbarcato nelle spiagge del Kent, avrebbe spazzato via senza difficolt\u00e0 le truppe inglesi per poi marciare su Londra.\nA comandare queste truppe uno dei nobili che avevano aderito all'impresa, il duca di Parma. Ma le frequenti incursioni di Sir Francis Drake in Spagna, nei Caraibi, e nell'Oceano Atlantico ostacolarono la realizzazione del piano e fu possibile mettere insieme solo 130 navi (galeoni, caracche, pinacce, galee e galeazze). Filippo II poteva rivendicare a s\u00e9 il trono inglese sia per motivi di origine dinastica (per quanto deboli), sia perch\u00e9 era stato principe consorte della regina Maria I d'Inghilterra.\nL'attacco all'Inghilterra.\nL'inizio dell'impresa venne rinviato per l'improvvisa morte avvenuta nel 1588 di \u00c1lvaro de Baz\u00e1n, comandante designato dell'\"Armada\", ed al suo posto venne individuato Alonso P\u00e9rez de Guzm\u00e1n y Sotomayor. Il secondo tentativo avvenne nel maggio del 1588 ma la flotta venne sorpresa da una bufera e dovette rifugiarsi nel porto di La Coru\u00f1a per riparare i danni subiti.\nFinalmente al terzo tentativo il 28 maggio 1588 la flotta riusc\u00ec a salpare e il 29 luglio l'Armada, comandata dal duca di Medina Sidonia (uno dei pi\u00f9 grandi nobili spagnoli, nato nel 1550 e relativamente giovane e inesperto per quel comando), fece il suo ingresso nella Manica. La flotta si muoveva lentamente ed era schierata con una tattica da esercito terrestre: la prima fila era composta dai vascelli da battaglia pi\u00f9 potenti, seguita da 4 file di trasporti e dal resto della flotta disposta a scaglioni.\nIl primo attacco inglese contro l'Invincibile Armata avvenne il 30 luglio mentre le navi spagnole passavano davanti a Devon. Infatti la flotta inglese, forte di 200 vascelli e ormeggiata a Plymouth, contava fra le proprie forze almeno tre navi che \u2500 oltre ad avere comandanti di valore \u2500 potevano considerarsi delle vere e proprie macchine da guerra dell'epoca: l'Ammiraglia \"Ark Royal\" da 38 cannoni, comandata da Lord Howard di Effingham, la \"Revenge\" da 36 cannoni comandata da Sir Francis Drake e infine la \"Victory\" da 44 cannoni comandata da Sir John Hawkins (che come Drake aveva messo le sue attivit\u00e0 corsare al servizio della corona).\nGli spagnoli nelle battaglie navali usavano ancora il \u201cvecchio sistema\u201d di abbordare le navi per conquistarle utilizzando i cannoni solo per indebolire il nemico (come nella battaglia di Lepanto del 1571); i loro equipaggi erano infatti molto preparati nei combattimenti corpo a corpo. In questo caso, per\u00f2, di fronte allo schieramento inglese gli spagnoli dovettero serrarsi in formazione difensiva. Gli inglesi infatti (che avevano navi pi\u00f9 piccole e leggere), mentre bombardavano il nemico non gli permisero mai di avvicinarsi abbastanza per lanciare i suoi grappini ed effettuare l'abbordaggio.\nLe navi inglesi erano superiori tecnologicamente a quelle spagnole grazie all'affusto navale dei cannoni inglesi che permetteva un fuoco pi\u00f9 veloce, preciso, sicuro e disciplinato di quello (di derivazione terrestre) dei cannoni spagnoli. Per molti cannoni spagnoli le operazioni di ricarica dovevano essere eseguite in parte uscendo dall'opera morta ed esponendo un servente al fuoco nemico.\nInoltre nelle navi spagnole erano ancora molto diffusi i piccoli cannoni (falconi, falconetti, mignon) con funzione anti-uomo, mentre la marina britannica disponeva soprattutto di cannoni pesanti, con proiettili tra le 18 e le 42 libbre (e forse anche 60). Il volume di fuoco della flotta inglese non fu comunque mai inferiore a una bordata ogni 4 minuti circa, con rare eccezioni di fuoco pi\u00f9 veloce. Gli spagnoli invece tiravano molto lentamente, e di solito dopo una salva a segno cercavano di manovrare per andare all'abbordaggio.\nBench\u00e9 continuassero a cannoneggiare il nemico, gli inglesi non riuscirono a fare molti danni nelle file della flotta del duca di Medina-Sedonia (le cui navi si trovavano sopravento), che in questa prima battaglia perse solo due galeoni, uno catturato da Drake e l'altro esploso per un guasto.\nLe schermaglie fra le due flotte continuarono fino al 2 agosto, giorno in cui l\"'Armada\" cerc\u00f2 di distruggere con un contrattacco improvviso l'avanguardia inglese comandata da Martin Frobisher che, grazie alla marea e ai venti a lui favorevoli, riusc\u00ec a salvarsi.\nFinalmente il 6 agosto lArmada\" gett\u00f2 l'ancora al largo di Calais per imbarcare l'esercito (le truppe di Alessandro Farnese non erano riuscite ad arrivare al punto d'incontro). La notte del 7 agosto, 8 navi incendiarie inglesi vennero lanciate contro i legni spagnoli che, presi alla sprovvista, dovettero disperdersi lasciando agli inglesi gioco facile per un attacco. La battaglia che ne segu\u00ec, nota come battaglia di Gravelinga\"', si combatt\u00e9 a distanza ravvicinata e fu disastrosa per gli spagnoli, che persero tre galeoni e furono costretti a ritirarsi nella Manica.\nIl fallimento.\nL'Armada spagnola non era stata realmente battuta sul mare, pur avendo subito danni pesanti e perdite dolorose, aveva per\u00f2 perso la speranza di sconfiggere gli inglesi, manovrava ormai a fatica e avrebbe dovuto aprirsi la strada combattendo per raggiungere le coste dei Paesi Bassi. Decise quindi di desistere dall'impresa e cerc\u00f2 faticosamente di riorganizzarsi.\nOrmai il tentativo di imbarcare le truppe con la conseguente invasione era fallito, cos\u00ec i galeoni spagnoli cercarono di ritornare in patria ma a causa dei venti contrari decisero di puntare verso nord, navigando tra gli arcipelaghi delle Orcadi e delle Shetland per poi dirigersi a sud veleggiando ad ovest dell'Irlanda.\nGli inglesi, che in un primo momento avevano inseguito il nemico, lo lasciarono poi andare tranquillamente, sebbene consapevoli che sarebbe tornato.\nIl 10 agosto la flotta inglese si avvicin\u00f2 per tentare un attacco alle navi spagnole rimaste attardate, ma Medina Sidonia riusc\u00ec a ricompattare le sue squadre e si prepar\u00f2 a dar nuovamente battaglia, cui gli inglesi tuttavia preferirono sottrarsi e quindi, dopo un fiacco scambio di cannonate, le due flotte si separarono definitivamente.\nMa un'incredibile serie di tre violentissime tempeste si abbatt\u00e9 sugli spagnoli. La prima li sorprese il 12 agosto, al largo delle Isole Orcadi e presso le Isole Shetland; la seconda il 12 settembre al largo delle coste irlandesi; seguita dopo pochi giorni da una terza al largo delle coste del Connacht (sempre in Irlanda).\nDelle 138 navi con uomini che erano salpate da Lisbona, 45 imbarcazioni e 10.000 uomini andarono perduti. La grande impresa di Filippo II sfum\u00f2 e lo stesso re cattolico pens\u00f2 che Dio proteggeva i protestanti e puniva coloro che credevano in lui.\nGrazie a questo importantissimo successo, l'Inghilterra della regina eretica e anti-spagnola Elisabetta I afferm\u00f2 il proprio dominio sui mari del nord e inflisse una battuta d'arresto al tentativo spagnolo di egemonia sullo scacchiere europeo.\nLa Spagna continu\u00f2 per\u00f2 la sua guerra navale contro l'Inghilterra, riuscendo anche a ottenere alcuni importanti successi (come nelle campagne delle isole Azzorre); altre flotte spagnole operarono nella Manica nei decenni seguenti."}
{"id": "612747", "revid": "124789410", "url": "https://it.wikipedia.org/wiki?curid=612747", "title": "Roberto D'Agostino", "text": "Biografia.\nIl padre era un saldatore e la madre bustaia. Nato in via dei Volsci a Roma nel quartiere San Lorenzo, vi \u00e8 vissuto fino all'et\u00e0 di trentasette anni. Il primo impiego fu a 18 anni come ragioniere alla Breda. Due anni dopo la madre \"ottenne una raccomandazione per la Cassa di Risparmio di Roma\" a suo favore, dove rimase a lavorare per dodici anni.\nNel 1965 debutta come \"disc jockey\" nel programma radiofonico \"Bandiera gialla\" sul Secondo Programma. Con Dario Salvatori, Gianfranco Giagni e Paolo Zaccagnini forma il complesso \"Tina &amp; The Italians\", che ottiene un buon successo con \"E adesso te ne puoi andar\", cover del brano di Dusty Springfield. Nel 1971 sottoscrisse la lettera aperta a L'Espresso contro il commissario Luigi Calabresi.\nNel 1977 Carlo Massarini lo coinvolge come giornalista musicale nella rivista \"Popster\" da lui diretta e poi nella trasmissione televisiva musicale del Programma Nazionale intitolata \"Mister Fantasy\" in cui D'Agostino fa l'inviato speciale realizzando servizi come per esempio quello sul Great Complotto del 1981. Dal 16 aprile 1981 D'Agostino diventa giornalista pubblicista. Nel 1985 Renzo Arbore lo vuole con s\u00e9 nello storico programma televisivo \"Quelli della notte\" su Rai 2, affidandogli il ruolo satirico di \"lookologo\", un critico di costume ed esperto di \"look\". Nel 1992 si cimenta con la regia cinematografica, girando il film \"Mutande pazze\", prodotto dalla Cecchi Gori Film, con Monica Guerritore, Eva Grimaldi e Raoul Bova.\nIl 22 maggio 2000 su consiglio di Barbara Palombelli apre il portale internet \"Dagospia\", sito di rassegna stampa ma anche collettore di indiscrezioni e \"scoop\"; molto seguito per le anticipazioni sugli scenari politici, economici e sociali italiani.\nIn alcuni periodi a fornire informazioni e retroscena per il sito fu anche il Presidente emerito della Repubblica Italiana Francesco Cossiga. Sebbene considerato un sito di \"pettegolezzo\", da D'Agostino viene definito: \nLa definizione del sito \u00e8 di \u00abRisorsa informativa online a contenuto generalista che si occupa di retroscena. \u00c8 espressione di Roberto D'Agostino\u00bb.\nDopo la nascita del figlio Rocco, nel 1997 ha sposato Anna Federici, erede di una famiglia di costruttori edili.\nControversie.\nBattibecchi in TV.\nRoberto D'Agostino \u00e8 stato protagonista di alcuni battibecchi televisivi. Celebre il litigio con Vittorio Sgarbi, con cui si scontr\u00f2 una prima volta nel novembre 1989 all'interno del programma \"Uno su cento\" di Pippo Baudo, e una seconda volta nell'aprile 1991 ne \"L'Istruttoria\", condotta da Giuliano Ferrara: in questa occasione, dopo essere stato provocato da Sgarbi che gli gett\u00f2 addosso dell'acqua, D'Agostino reag\u00ec dandogli uno schiaffo. L'oggetto del contendere era Sgarbi stesso in qualit\u00e0 di critico d'arte e di professore universitario, che D'Agostino metteva in discussione, sostenendo non avesse nessuna cattedra universitaria e non fosse apprezzato dai suoi colleghi. \nSponsorizzazione Eni.\nNel 2011 fece scalpore la notizia, emersa dall'interrogatorio del faccendiere Luigi Bisignani nell'ambito dell'inchiesta P4, che Bisignani aveva procurato al sito \"Dagospia\" una pubblicit\u00e0 Eni da euro all'anno. Bisignani dichiar\u00f2 di essere molto amico di D'Agostino, che \u00e8 sposato con Anna Federici, figlia di un noto costruttore romano amico di Andreotti. Secondo il quotidiano \"la Repubblica\", Bisignani userebbe \"Dagospia\" per \"ammansire le sue vittime e orientare la grande stampa\". Ne sarebbero esempio \"il fango sul vicepresidente del Csm Michele Vietti\" e \"il tormentone sulla relazione tra Italo Bocchino e il ministro Mara Carfagna\". Il \"Corriere della Sera\" scrisse che D'Agostino \"rivendica la libert\u00e0 di scegliersi le fonti\". D'Agostino ha querelato \"la Repubblica\" per diffamazione.\nOrdine dei Giornalisti.\nNel 1981 si \u00e8 iscritto all'Ordine dei giornalisti come giornalista pubblicista, ma in seguito \u00e8 stato radiato dall'albo."}
{"id": "612749", "revid": "901462", "url": "https://it.wikipedia.org/wiki?curid=612749", "title": "Repubblica Reggiana", "text": "La Repubblica Reggiana fu un'effimera municipalit\u00e0 repubblicana nata dalla secessione dei territori reggiani dal Ducato di Modena e Reggio proclamata il 26 agosto 1796 dal senato di Reggio in seguito all'occupazione ad opera delle truppe napoleoniche e alle manifestazioni filofrancesi del popolo reggiano.\nStoria.\nLa sera del 7 maggio 1796, due giorni prima l'ingresso di Napoleone Bonaparte a Milano, il duca di Modena e Reggio Ercole III d'Este decise di abbandonare il suo territorio per rifugiarsi a Venezia. Prima di fuggire nomin\u00f2 una Reggenza incaricata di svolgere le principali funzioni amministrative. Cos\u00ec si cerc\u00f2 un compromesso con i francesi, ma tutto quello che la delegazione modenese riusc\u00ec ad ottenere fu un onerosissimo armistizio che prevedeva pesanti richieste di denaro e munizioni. Per soddisfare le pretese del trattato furono immediatamente innalzate le tasse e le chiese e i monasteri furono spogliati dei loro beni pi\u00f9 preziosi. A Reggio il malcontento crebbe ulteriormente, anche perch\u00e9 il duca Ercole III, che a Venezia si era portato il tesoro di stato, si rifiutava di contribuire. Vennero mandate da Modena altre truppe per controllare la citt\u00e0, ma il 20 agosto, una lite tra un'ortolana, tale Rosa Manganelli di Montecavolo, ed un soldato estense, gener\u00f2 una rivolta tale che il governatore Fici e le truppe modenesi furono costrette a lasciare la citt\u00e0. La notte del 25 agosto venne innalzato in piazza Grande l'albero della libert\u00e0 ed il giorno successivo venne proclamata la Repubblica Reggiana. L'aquila estense venne cancellata da tutti gli edifici pubblici e il Senato di Reggio, composto esclusivamente da elementi del patriziato cittadino si attribu\u00ec le funzioni legislative.\nIl territorio della Repubblica Reggiana.\nIl Senato di Reggio interpell\u00f2 i singoli comuni che formavano il Ducato di Reggio sulla loro eventuale adesione alla novella repubblica. Alcuni, come Albinea, Cad\u00e8, Cavriago, Castelnovo di Sotto, Iano, Felina, San Polo e Vezzano aderirono immediatamente, successivamente entr\u00f2 nella repubblica anche Montecchio. Importanti centri del contado come Arceto, Bagnolo, Castelnovo ne'Monti, Correggio, Novellara e Scandiano per\u00f2 rifiutarono.\nMontechiarugolo.\nIl 30 settembre 1796 avvenne l'evento pi\u00f9 importante della breve storia della Repubblica Reggiana. Una colonna di soldati austriaci in fuga da Mantova, assediata dai francesi, attravers\u00f2 il territorio reggiano con l'intento di riparare nel Granducato di Toscana. Smarrita la via il contingente militare si rifugi\u00f2 dentro le mura del castello di Montechiarugolo, nell'allora Ducato di Parma e Piacenza, ma al confine con lo stato reggiano. Per contrastarli part\u00ec da Reggio la Guardia Civica, appositamente istituita dal Senato per difendere il territorio della repubblica. Dopo un assedio di alcuni giorni gli austriaci capitolarono e Napoleone in persona si congratul\u00f2 con i reggiani inviando una lettera di encomio il 16 vendemmiale.\nEpilogo.\nDopo i fatti di Montechiarugolo, il 16 vendemmiale arriv\u00f2 spontaneamente la Guardia nazionale milanese ad aiutare i repubblicani reggiani a dare l\u2019assalto alla Reggenza a Modena in modo da liberare tutto il vecchio territorio estense. Facilmente sopraffatta, la Reggenza estense venne sostituita da un Consiglio di governo filofrancese di sette persone il 19 vendemmiale. Ma fu proprio la liberazione dell\u2019altra provincia dello Stato a permettere lo sviluppo di nuovi eventi.\nLa Repubblica Reggiana dur\u00f2 infatti soltanto poche settimane, in quanto gi\u00e0 il 16 ottobre 1796 i rappresentanti delle province di Modena, Bologna, Ferrara e Reggio Emilia si riunirono nella Confederazione Cispadana, la quale divent\u00f2 in seguito la Repubblica Cispadana.\nAlcuni cimeli della Repubblica Reggiana, tra cui il proclama del senato del 26 agosto, sono conservati al Museo del tricolore.\nBibliografia.\nMirella Comastri Martinelli, \"Reggio Narrata-Il Seicento e il Settecento\", Bizzocchi Editore;"}
{"id": "612751", "revid": "9416", "url": "https://it.wikipedia.org/wiki?curid=612751", "title": "Pregiudizi", "text": ""}
{"id": "612754", "revid": "122886041", "url": "https://it.wikipedia.org/wiki?curid=612754", "title": "Ernst Marischka", "text": "Specializzato in commedie musicali e in operette, \u00e8 famoso soprattutto per aver diretto i tre film dedicati a Sissi, l'imperatrice d'Austria e regina di Ungheria, interpretati da Romy Schneider tra il 1955 e il 1958. Fratello di Hubert Marischka, scrisse i versi di \"Vergi\u00df mich nicht\", la versione tedesca della celeberrima \"Non ti scordar di me\" di Ernesto De Curtis.\nBiografia.\nFinite le scuole, suo fratello Hubert lo present\u00f2 a un amico, il conte Alexander Kolowrat, un pioniere del cinema austriaco che a Vienna aveva fondato una propria casa di produzione, la Sascha Film. Ernst scrisse la sua prima sceneggiatura per Kolowrat: \"Der Millionenonkel\", film diretto da suo fratello, era una grossa produzione spettacolare che gli apr\u00ec la strada del cinema. Pass\u00f2 presto anche dietro la macchina da presa e firm\u00f2 il suo primo film da regista nel 1915.\nNella sua carriera, diresse trentacinque film. Ma il suo lavoro principale rest\u00f2 per tutta la vita quello di scrittore: specialista nel genere brillante, scrisse numerosi romanzi e commedie musicali. Lavor\u00f2 in Austria, Germania, Italia, Francia e anche negli Stati Uniti. Hollywood riprese alcuni dei suoi soggetti e delle sue sceneggiature come \"L'eterna armonia\", film biografico su Chopin diretto da Charles Vidor e \"Parata di primavera\" diretto da Henry Koster del 1940 e interpretato da Deanna Durbin.\nPremi e riconoscimenti.\nNel 1946, Marischka venne candidato all'Oscar per il miglior soggetto per il film \"L'eterna armonia\" (\"A Song to Remember\")."}
{"id": "612760", "revid": "767487", "url": "https://it.wikipedia.org/wiki?curid=612760", "title": "Lu Colombo", "text": "Biografia.\nNacque in una famiglia dove la pratica musicale era apprezzata e incoraggiata, interessandosi anche alla pittura, ma scegliendo un percorso scolastico di matrice classica, che termina con una laurea in Lettere. Negli anni sessanta inizi\u00f2 a cantare e a suonare la chitarra: fu corista per il gruppo Stormy Six, e fece parte del trio Plastic Doves. Negli anni settanta fu attiva in teatro, dove scrisse e cur\u00f2 alcune colonne sonore, oltre a lavorare in uno studio di registrazione e montaggio cinematografico, dove incise anche \"jingle\" pubblicitari. In quegli anni lavor\u00f2 anche part-time in una rivista musicale come grafica, e come assistente del fotografo Giovanni Molino.\nNel 1981 pubblic\u00f2 il singolo \"Maracaibo\" e il singolo \"Skipper\". Nel 1982 firm\u00f2 un contratto con l'etichetta EMI Italiana e pubblic\u00f2 il singolo \"Dance All Nite\", con il quale nel 1983 partecip\u00f2 al Festivalbar e vinse il Disco per l'estate. Il brano fu poi incluso, insieme a \"Maracaibo\", nella colonna sonora del film \"Vacanze di Natale\". Nel 1984 partecip\u00f2 di nuovo al Festivalbar con \"Aurora\", mentre nell'edizione del 1985 present\u00f2 \"Rimini Ouagadougou\", dopo aver vinto il Festival di Saint Vincent. Negli anni successivi usc\u00ec lentamente dalla scena musicale, rimanendone fuori per tutti gli anni novanta nei quali visse all'estero e si dedic\u00f2 alla pittura murale.\nNel 2001 pubblic\u00f2 l'album \"Maracaibo 20th Anniversary\" per Self Distribuzione e nel 2011 una versione reggae di \"Maracaibo\" per il trentesimo anniversario. Nel 2004 fece il suo ritorno con Maurizio Geri nell'album swing \"L'uovo di Colombo\" (Trimurti Records), nel quale incise anche una nuova versione di \"Rimini-Ouagadougou\" e il brano \"Gina\". Nel 2008 produsse e interpret\u00f2 \"19 giorni e 600 notti\" (cover di \"19 d\u00edas y 500 noches\" di Joaqu\u00edn Sabina) nell'album dei Pan Brumisti \"Quelle piccole cose\", presentato al Premio Tenco.\nNel 2009 collabor\u00f2 con il gruppo musicale bresciano The The per la realizzazione del disco \"Lupai\", composto da cover ballabili degli anni sessanta e settanta. Il disco venne distribuito in edicola e gli introiti furono destinati a finanziare iniziative umanitarie in Guatemala e in Ghana. Nel 2012 pubblic\u00f2 l'album \"Molto pi\u00f9 di un buon motivo\" (Artup Records), interamente dedicato a Joaqu\u00edn Sabina, in cui interpreta dodici canzoni, tutte tradotte in italiano da Sergio S. Sacchi del Club Tenco, riproponendo \"19 giorni e 600 notti\" e una versione rivisitata di \"De purisima y oro\".\nNel 2014 si rec\u00f2 in Spagna per un concerto con il gruppo al Tinta roja di Barcellona nel programma di \"Cose di Amilcare\", e incontr\u00f2 a Madrid Joaqu\u00edn Sabina. Tra il 2010 e il 2020 ha partecipato a numerosi eventi, concerti e progetti tra cui un omaggio a Gabriella Ferri registrato con i fiati del Circo Paniko. Ha scritto il brano \"Bambu balla\" insieme al fisarmonicista Jovica Jovic e si \u00e8 piazzata come autrice al quinto posto nell'edizione 2014 dello Zecchino d'oro. Per Squilibri Editore ha partecipato alla presentazione dei libri-cd \"Mutifilter\" e \"Vent'anni di sessantotto\".\nNel 2017 \u00e8 uscito l'EP \"Basta\" con quattro brani contro la violenza sulle donne, due dei quali con la Four On Six band e una traduzione di \"I will survive\".\nNel 2020 ha pubblicato \"Ali ali\", canzone composta per ringraziare tutti gli operatori sanitari e tutti i servizi pubblici che hanno garantito la vita durante il lockdown. A questa seguir\u00e0 una versione dal titolo \"Ali ali fase 2\", registrata con Luca Pozzuoli.\nPer il 25 aprile scrive un brano dedicato al padre, prigioniero di guerra, in collaborazione con Silvio Meazza. Sempre nel 2020 ha registrato il brano \"Danza\" con la partecipazione di Tony Esposito alle percussioni e ha partecipa alla realizzazione del remix del brano \"Rimini-Ouagadougou\" con i dj Max Monti e Claudio Coveri."}
{"id": "612762", "revid": "104485", "url": "https://it.wikipedia.org/wiki?curid=612762", "title": "Pianola", "text": "La pianola, detta anche autopiano o pianoforte meccanico, \u00e8 uno strumento musicale che, grazie a meccanismi pneumatici o elettromeccanici, suona automaticamente. Tali meccanismi sono pre-programmati con schede perforate di carta, o pi\u00f9 raramente di metallo.\nNei modelli con implementazioni moderne viene usato il MIDI oppure Floppy disk e Compact disc. La nascita del pianoforte meccanico fu legata alla diffusione di massa del pianoforte ad uso domestico tra il XIX ed il XX secolo. Il picco di vendite fu nel 1924, anno in cui inizi\u00f2 il declino di questo strumento, anche a causa della diffusione delle registrazioni su fonografo e dello sviluppo di nuove tecniche di registrazione elettrica negli anni Venti. L'avvento della radio e la crisi del '29 ne decretarono il declino.\nStoria.\nIl nome pianola deriva da una marca della Aeolian Company di New York City. In Germania la Ditta Hupfeld di Lipsia produsse un sistema simile, chiamato \"Phonola\". Le prime pianole furono prototipi: non avevano alcun sistema tecnico nella tastiera, ma suonavano con dita in legno imbottite su un pianoforte verticale, o pianoforte a coda, posatovi di fronte.\nIl suonatore di pianola \u00e8 colui che suona la pianola producendo il tipo di tono manualmente.\n Pi\u00f9 tardi apparvero anche autopiani il cui sistema meccanico venne montato in un normale pianoforte. Nella foto ne \u00e8 visibile la parte interna. Le corde vengono suonate tramite i martelletti azionati per\u00f2 pneumaticamente.\nQuesto apparecchio, introdotto nello strumento musicale, riproduceva brani musicali preparati su strisce di carta perforata (rulli cartacei per le note). Nella lingua tedesca si usa spesso definire tali pianoforti meccanici \"Treter\" (pedali). Nei modelli pi\u00f9 perfezionati, indicava oltre alle note anche dinamiche, variazioni di tempo e perfino di timbro. La preparazione del rullo era effettuata su un pianoforte particolare suonato da un professionista. Riproducendo a posteriori l'esecuzione di un autentico pianista, gli autopiani si possono considerare i precursori della registrazione su matrice che avrebbe dato adito alla nascita e diffusione del grammofono. Grazie ai rulli e agli autopiani a noi pervenuti possiamo oggi essere a conoscenza del modo di suonare di musicisti come Debussy, Stravinsky o Ravel, che nella carta hanno immortalato le proprie \"performance\".\nIn questi strumenti l'aria aspirante veniva prodotta mediante due pedali, simili a quelli dell'armonium; pi\u00f9 tardi invece venne prodotta da un motore elettrico. In questo caso si parla di \"pianoforte elettrico\", in inglese da pianola a piano.\nUn altro modello pi\u00f9 sviluppato di pianoforte automatico \u00e8 il pianoforte meccanico automatico (\"Kunstspielklavier\") e il pianoforte di riproduzione Welte-Mignon. A livello mondiale furono prodotti fino al 1930 pi\u00f9 di due milioni di strumenti meccanici automatici e prototipi.\nDal 1926 questi strumenti trovarono sul mercato una concorrenza spietata a causa dei nuovi giradischi elettrici e della radio, molto pi\u00f9 economici nella produzione e notevolmente pi\u00f9 piccoli. Dal 1930 inizi\u00f2 una forte crisi economica a livello mondiale nell'industria degli strumenti musicali meccanici, durante la quale solo poche Ditte riuscirono a sopravvivere.\nLa prima pianola fu costruita nel 1895 da Edwin S. Votey a Detroit. Non si pu\u00f2 considerare la pianola come sua invenzione, ma indiscutibile \u00e8 il suo contributo per avere impiegato in modo ingegnoso numerose tecniche presenti nella costruzione del primo pianoforte meccanico. Votey fu ingaggiato dalla Aeolian Company che nel 1897 commercializz\u00f2 questo strumento negli Stati Uniti e in Europa.\nEsiste un esemplare di pianola anteriore costruita da Celestino Guerra, \" Libertad\" ancora oggi perfettamente funzionante in cui sullo strumento ci sono incise tre medaglie con la data 1895. Una per l'Exposicion Espanola de Londres, una per l'Esposizione Permanente Partenopea e una per quella delle Scienze di Bruxelles. Forse, quest'ultimo \u00e8 l'esemplare pi\u00f9 antico di pianola.\nNumerosi compositori hanno scritto brani musicali per pianoforti automatici, ad esempio Igor Strawinsky ed Alfredo Casella per la pianola; Paul Hindemith ed Ernst Toch per il pianoforte automatico Welte-Mignon. Esiste un arrangiamento della versione di \"Shepherd Hey\" per pianola di Percy Grainger. Nel luglio del 1927 George Antheil fece un arrangiamento della 1\u00aa parte del suo \"Ballet m\u00e9canique\" per Welte-Mignon. Conlon Nancarrow fu compositore che si dedic\u00f2 quasi esclusivamente alle composizioni per player-piano (pianoforte meccanico)."}
{"id": "612763", "revid": "2519", "url": "https://it.wikipedia.org/wiki?curid=612763", "title": "Antropogeografia", "text": ""}
{"id": "612765", "revid": "2519", "url": "https://it.wikipedia.org/wiki?curid=612765", "title": "Geografia umana", "text": ""}
{"id": "612767", "revid": "33689", "url": "https://it.wikipedia.org/wiki?curid=612767", "title": "Halo Wars", "text": "Halo Wars \u00e8 un videogioco strategico in tempo reale del 2009, sviluppato da Ensemble Studios e pubblicato da Microsoft Game Studios per Xbox 360 e Microsoft Windows. Si tratta di uno \"spin-off\" della fortunata saga di videogiochi \"Halo\", e cronologicamente si colloca prima degli eventi narrati in \".\nTrama.\nIl gioco \u00e8 ambientato nel 2531, 20 anni prima degli eventi narrati in \", e segue le vicende della nave CST \"Spirit of Fire\", comandata dal capitano Cutter e su cui \u00e8 in servizio il sergente Forge.\nBase Alfa.\nLa storia di Halo Wars inizia il 4 febbraio 2531, quando la Spirit of Fire raggiunge la colonia di Harvest, e il capitano Cutter fa un breve resoconto: sono passati 5 anni da quando la guerra \u00e8 iniziata sul pianeta, 5 anni di inferno e dolore.\nIl polo nord del pianeta Harvest, gi\u00e0 pesantemente danneggiato, viene preso di mira dai Covenant. Su consiglio di Anders e Serina (risulta infatti che i Covenant abbiano trovato qualcosa nel ghiaccio), Cutter vuole indagare sul motivo che spinge gli alieni a concentrare le loro forze in quell'area e ordina al sergente Forge, che si trova sulla superficie del pianeta, di radunare le truppe disperse e riconquistare la base Alfa, ora sotto il controllo nemico, in quanto si trova molto vicino al sito in cui gli invasori hanno cominciato a estrarre dal ghiaccio una reliquia dei Precursori, la razza estinta che i Covenant venerano come Dei. Forge riesce nell'impresa e la base viene ricostruita.\nLa Reliquia.\nUn Arbiter di nome Ripa'Moramee era stato inviato personalmente dal Profeta del Rimorso a cercare la reliquia su Harvest; temendo che possa cadere in mani umane (probabilmente per non far scoprire il segreto della reliquia), il profeta ordina all'\u00c9lite di piazzare delle cariche e distruggerla. Scoperte le intenzioni dei Covenant, Forge e i suoi uomini partono dal punto d'appoggio della base Alfa, eliminano la resistenza nemica fino all'entrata della reliquia e distruggono il detonatore della bomba Covenant.\nDentro la Reliquia.\nAnders raggiunge la superficie e spara all'impazzata, scortata da Forge, penetra nella reliquia, attivando una mappa galattica che indica il pianeta Arcadia; l'analisi viene interrotta dall'arrivo di un plotone di \u00c9lite. Per salvare Forge e Anders dagli alieni, due carri Grizzly vengono inviati nella reliquia; grazie all'abilit\u00e0 di Anders, il ponte di luce che portava all'esterno, danneggiato dai Covenant, viene ripristinato, e la squadra viene riportata a bordo della Spirit.\nCitt\u00e0 di Arcadia.\nLa Spirit of Fire fa rotta su Arcadia come indicato dalla mappa stellare dei Precursori, e vi scopre un'invasione Covenant gi\u00e0 in atto; Cutter manda Forge e altre truppe nella capitale Pirth ad aiutare la Squadra Rossa Spartan a proteggere i civili e le navi per l'evacuazione fino alla loro fuga.\nSobborghi di Arcadia.\nCompiuta la missione, le truppe CST abbandonano la citt\u00e0 e piazzano una base in un cratere nella giungla, durante la missione i Covenant costruiranno una torretta potentissima, star\u00e0 a te distruggerla con il supporto di alcuni rinforzi e le 2 squadre SPARTAN (rossa e omega), annientando le forze nemiche circostanti e assicurando un punto d'appoggio sul pianeta.\nCupola di Luce.\nI rilevamenti della Spirit indicano che i Covenant hanno piazzato sul pianeta un enorme scudo di energia a forma di cupola; per abbatterlo senza distruggere ci\u00f2 che c'\u00e8 sotto, vengono impiegati prototipi di carri armati Rhino al plasma, forniti dalla Pillar of Autumn. Forge e i suoi uomini scortano i carri in posizione in modo che abbattano parte della cupola, e il cannone CAM della Spirit distrugger\u00e0 i generatori all'interno, finendo l'opera.\nScarab.\nIn un'ubicazione sconosciuta chiamata Sito Apice, il Profeta del Rimorso si incontra con l'Arbiter e gli ordina di rapire Anders; pensa infatti che la professoressa potrebbe attivare la struttura in cui si trovano allo stesso modo in cui ha attivato quella su Harvest. Intanto, su Arcadia, Forge e i suoi uomini esplorano l'interno della cupola e si trovano a dover affrontare un immenso Super Scarab: la megamacchina da guerra, ancora in fase di costruzione, non pu\u00f2 muovere le gambe ma il cannone principale \u00e8 perfettamente operativo e letale. Muovendosi con attenzione, nascondendosi e danneggiando i nodi energetici che alimentano lo Scarab, la squadra UNSC riesce ad avvicinarsi e distruggere il mostro.\nSegnale di Anders.\nMentre Forge e Anders esaminano i resti dello Scarab, l'Arbiter compare dal nulla, sconfigge rapidamente il sergente e rapisce la professoressa. A bordo della Spirit, Serina pu\u00f2 ancora localizzare il segnale di Anders, che si trova a bordo di una nave Covenant sul punto di balzare nell'iperspazio verso destinazione sconosciuta. Su consiglio di Forge, vivamente preoccupato per Anders, e degli Spartan, Cutter decide di seguire la nave prima di perderla. La Spirit balza cos\u00ec nell'iperspazio e si ritrova nei pressi di un pianeta sconosciuto in una zona ignota della galassia. La presenza Covenant sulla superficie si limita ad alcuni branchi di Brute e Grunt, ma mentre Forge e altri uomini stanno esplorando, vengono attaccati da una mostruosa e proteiforme razza aliena parassita \u2013 i Flood \u2013 che sembra aver invaso gran parte del pianeta (probabilmente perch\u00e9 erano stati liberati inavvertitamente da qualche struttura di ricerca situata nei paraggi, anche se non viene espressamente rivelato). Dopo aver soccorso due carri Elephant con le relative squadre, Forge rende sicura la zona per il consolidamento di una base.\nI Flood.\nLa Squadra Rossa Spartan, esplorando la zona, rimane intrappolata in un'area infestata dal parassita; Forge prepara le sue truppe nella nuova base e va a soccorrerli. Nelle vicinanze c'\u00e8 un'immensa Forma Cervello Flood, la cui presenza sembra interferire col segnale di Anders, cos\u00ec le unit\u00e0 CST la distruggono.\nPianeta Scudo.\nAnders \u00e8 prigioniera dell'Arbiter e di Rimorso nel misterioso Sito Apice; quando l'Arbiter apprende che la Spirit of Fire \u00e8 stata avvistata nelle vicinanze del portale d'entrata al Sito, ordina che il Profeta, per sicurezza, sia ricondotto alla citt\u00e0 santa di Alta Opera. Frattanto la Spirit, seguendo il segnale di Anders sul pianeta, si trova su un oceano; improvvisamente, le acque si dividono formando un'immensa apertura e dei droidi volanti \u2013 le Sentinelle dei Precursori\u00a0\u2013 ne escono per esaminare la nave, che viene attirata dentro il portale da una forza invisibile. Anche con tutta la potenza della nave, Serina calcola che non si potr\u00e0 evitare a lungo di venire risucchiati, cos\u00ec Cutter ordina alle squadre di terra di tornare a bordo prima che sia troppo tardi; compito non facile, visto che molte truppe si trovano intrappolate in zone infestate dai Flood e devono prima essere soccorse. Alla fine, tutti riescono a tornare a bordo.\nPurificazione.\nLa Spirit viene trascinata nel portale, che si chiude dietro di essa, e si trova ad attraversare le viscere metalliche del pianeta; purtroppo l'infestazione Flood si sta diffondendo anche l\u00ec, e frammenti di biomassa parassita cominciano ad attaccarsi e a crescere sul ponte della nave, cos\u00ec Forge, con l'aiuto di uomini e veicoli, viene inviato all'esterno a combattere i Flood. Serina rivela inoltre un IA dei Precursori, che considera la nave infetta un potenziale pericolo e invia le Sentinelle a combattere non solo i Flood, ma anche gli umani, complicando la situazione; alla fine l'IA fa passare la nave attraverso una serie di strutture dette \u201canelli purificanti\u201d che rimuovono le strutture Flood gi\u00e0 danneggiate liberando la nave. Forge e i suoi uomini, riparandosi dentro la nave nei momenti opportuni, sfuggono all'azione degli anelli.\nRiparazioni.\nLa Spirit of Fire raggiunge il centro del pianeta artificiale, una gigantesca cavit\u00e0 tappezzata di continenti e oceani, un vero e proprio mondo dentro il mondo, al cui centro vi \u00e8 un piccolo sole artificiale stabilizzato dal Sito Apice. Appena entrata la Spirit entra in collisione con una corazzata Covenant, e il suo nucleo energetico viene danneggiato; Forge, ancora sul ponte, si assicura che le unit\u00e0 di riparazione Cyclops aggiustino il nucleo e coordina uomini e mezzi contro l'offensiva Covenant. Finita la riparazione, la Spirit pu\u00f2 fuggire dalla zona.\nTesta di Sbarco.\nL'Arbiter costringe Anders ad attivare il Sito Apice, che rivela il suo terrificante segreto: una gigantesca flotta di navi da guerra dei Precursori, con la quale i Covenant potranno facilmente annientare la razza umana. Approfittando della distrazione degli \u00c9lite, Anders fugge attraverso un teletrasporto dei Precursori e viene ritrovata dalla squadra di Forge e riportata in salvo sulla Spirit, dove studier\u00e0 un piano per fermare i Covenant. Forge e i suoi uomini intanto consolidano una testa di sbarco sulla superficie distruggendo una serie di basi Covenant e piazzandoci basi umane, e vedendosela nel contempo anche coi Flood.\nReattore.\nPortando il reattore transluminale della Spirit al Sito Apice e facendolo esplodere, si potrebbe destabilizzare il sole e creare una piccola Supernova che distruggerebbe il pianeta, la flotta dei Covenant e i Flood; l'unico problema \u00e8 che senza quel reattore la nave non pu\u00f2 saltare nell'iperspazio e quindi non potr\u00e0 tornare sulla Terra, ma visto che \u00e8 in gioco il destino dell'umanit\u00e0 Cutter accetta il rischio. Il reattore viene trainato da un carro Elephant scortato dalla squadra di Forge fino in cima alla collina dove sorge l'Apice; nonostante gli attacchi di Covenant, Flood e Sentinelle, arriva sano e salvo e viene trasportato dentro la struttura.\nFuga.\nMentre approntano il reattore, Forge e gli Spartan della Squadra Rossa vengono attaccati dall'Arbiter e dai suoi \u00c9lite; mentre gli Spartan pensano alle guardie, Forge affronta l'Arbiter riuscendo a ucciderlo. A quel punto il reattore si \u00e8 surriscaldato e qualcuno deve rimanere a farlo esplodere manualmente. Convinto che gli Spartan siano necessari per la salvezza dell'umanit\u00e0, Forge decide di rimanere lui sacrificandosi. Frattanto, la Spirit ha un problema: la vicinanza di forze Covenant e Flood ha attivato sciami di Sentinelle e fatto chiudere il portale di uscita dal pianeta, che potr\u00e0 riaprirsi solo quando le presenze aliene vicine saranno distrutte. Visto che entro breve le forze Covenant raggiungeranno Forge e lui sar\u00e0 costretto a detonare il reattore, le forze UNSC hanno solo 30 minuti per sconfiggere i nemici e disattivare le varie sezioni dello scudo energetico che ostruisce il portale. Compiuta l'impresa, Forge fa esplodere il reattore e il sole comincia a destablizzarsi, risucchiando tutto con la sua forza di gravit\u00e0, forza che, su ordine di Cutter, Serina sfrutta per far proiettare la Spirit attraverso il portale lontano dal pianeta in esplosione.\nDopo 2 settimane che non ci sono segni dei Covenant, l'equipaggio della Spirit si iberna nei tubi criogeni della nave, sapendo che potrebbero passare decenni prima di venire ritrovati.\nModalit\u00e0 di gioco.\nLe modalit\u00e0 sono: Campagna (per la modalit\u00e0 storia), la schermaglia che permette di combattere con i propri eroi, sia Covenant sia Umani, ed infine il matchmaking multiplayer, che permette di giocare in modalit\u00e0 1 contro 1, 2 contro 2 e 3 contro 3. Inoltre \u00e8 presente un'altra modalit\u00e0 appartenente al matchmaking, il Deathmach dove si inizia con un elevato numero di tecnologia, risorse e con potenziamenti gi\u00e0 eseguiti alle unit\u00e0. Si deve contare quindi sulla rapidit\u00e0 ed efficacia dell'esercito.\nUnit\u00e0.\nUNSC.\n\"Marines\": Marines addestrati dall'UNSC dotati di fucili d'assalto, granate o lanciarazzi. Sono le unit\u00e0 principali di fanteria dell'UNSC. Sono unit\u00e0 di fanteria ben equipaggiate e addestrate, coese e determinate a vincere la guerra. Se acquistato lo sviluppo nella caserma, si possono equipaggiare anche dei medici combattenti, dei soldati aggiuntivi e dei lanciarazzi.\n\"Marines Lanciafiamme\": questi letali Marines sono dotati di potenti lanciafiamme, letali contro la fanteria Covenant e i gruppi di infezione Flood. I loro lanciafiamme possono bruciare facilmente anche fanteria al coperto e infliggere danni lievi ai veicoli disarmati o poco corazzati, tuttavia sono inefficaci contro velivoli e veicoli nemici.Possono essere potenziati con un napalm che aderisce ai nemici e continua a bruciare e con delle granate stordenti che bloccano la fanteria nemica.\n\"Talo\": Marines estremamente addestrati che si lanciano sul campo di battaglia con delle capsule dallo spazio, raggiungendo e circondando i nemici e investendoli con una pioggia di fuoco. I Talo sono equipaggiati con fucili a pompa e d'assalto, e il loro attacco speciale \u00e8 un lanciarazzi potente contro veicoli e strutture nemiche. I Talo sono a disposizione solo per Cutter.\n\"Spartan\":Gli Spartan sono potenti soldati di fanteria potenziati geneticamente che possono andare faccia a faccia con i Covenant pi\u00f9 potenti. Indossano armature MJOLNIR IV che gli conferiscono grande resistenza a tutte le armi, e sono protetti da scudi energetici che ne aumentano la durabilit\u00e0. Sono equipaggiati con SMG doppie, mitragliatrici pesanti, Lanciamissili e Laser Spartan. Possono rubare molti dei mezzi nemici, eccetto gli Scarab e i Vulture, o prendere possesso di un veicolo alleato per potenziarne le qualit\u00e0. Tolti gli scudi, gli Spartan sono poco resistenti.\n\"Warthog\":\u00c8 una jeep militare ammodernata e corazzata, lo scout per eccellenza dell'UNSC. Sono ottimi esploratori e raccoglitori di risorse sul campo, inoltre sono poco costosi e vengono prodotti molto in fretta. L'abilit\u00e0 Ariete consente loro di investire i nemici a piedi o speronare i mezzi, causando lievi danni. All'inizio hanno solo un guidatore, ma poi si possono potenziare, aggiungendo un granatiere, un armiere e un cannone gauss sul retro. Forge usa questa unit\u00e0 durante la campagna.\n\"Wolverine\": Mezzo antiaereo UNSC molto potente coperto da un guscio lanciamissili che abbatte facilmente ogni tipo di velivolo, anche un Vampire, sparando salve di missili molto dannosi. La quantit\u00e0 di missili sparati pu\u00f2 essere aumentata e si pu\u00f2 aggiungere anche l'abilit\u00e0 Raffica, che spara una salva di missili contro fanteria o pi\u00f9 in generale bersagli di terra, molto efficiente contro le strutture. Possiede un lanciagranate per difendersi dai nemici pi\u00f9 deboli.\n\"Cobra\": Un mezzo anti-veicolo sperimentale dell'UNSC. Il Cobra ha un cannone elettromagnetico che causa danni estesi alla fanteria e soprattutto ai veicoli, anche molto protetti.Pu\u00f2 ancorarsi al terreno, per aumentare la potenza, resistenza e portata del colpo, e se dispone di un ricognitore pu\u00f2 anche colpire bersagli largamente fuori dal campo visivo. Quando ancorato, il Cobra non si muove ed \u00e8 vulnerabile alle unit\u00e0 aeree o ai TALO.\n\"Scorpion\": Gli Scorpion sono i carri armati pesanti principali dell'UNSC, usati in tutte le maggiori operazioni dell'esercito. Gli Scorpion hanno un potente cannone da 105 al tungsteno, potentissimo contro grossi bersagli terrestri, e una mitragliatrice anteriore per difendersi dalla fanteria. Pu\u00f2 essere potenziato con il colpo al grappolo e con una torretta pi\u00f9 reattiva.\n\"Grizzly\": Oltre a essere pi\u00f9 veloce e resistente dello Scorpion, il Grizzly mostra subito due cannoni gemelli da 205 e una coppia di mitragliatrici pesanti per la fanteria. Sono molto potenti contro la fanteria e i veicoli, ma infliggono pi\u00f9 danno degli Scorpion. Sono costosi e lenti da fabbricare, inoltre solo il Sergente Forge li pu\u00f2 utilizzare.\n\"Cyclops\": I Cyclops sono potenti esoscheletri robotici gestiti da un marine all'interno. Si costruiscono facilmente e costano poco. Possono anche lanciare macerie di fortuna contro i velivoli. Esclusivi del Sergente Forge.\n\"Rhino\": carro armato dotato di un mortaio, volendo anche al plasma (Rhino al Plasma) a lunga gittata. Nota si possono controllare solo in due missioni \"Cupola di luce\" e \"Scarab\".\n\"Elephant\": enorme stazione cingolata, controparte umana dello Scarab Covenant (almeno in quanto a dimensioni), funge da centro di comando mobile; \u00e8 protetto da 3 mitragliatrici automatiche. \u00c8 in grado di addestrare fanteria, ma non permette di ricercare miglioramenti per la fanteria, come invece pu\u00f2 fare la caserma. Esclusivi per Cutter.\n\"Hornet\": velivolo monoposto dalle caratteristiche di volo simili a un elicottero che si differenzia da un normale elicottero per il fatto che in sostituzione dell'elica si trovano due turbine. \u00c8 armato di una mitragliatrice da 50mm e dei missili AA-AT dotati di una funzione di ricerca automatica del bersaglio. Si pu\u00f2 potenziare con un sistema di flare antimissile.\n\"Falco\": super unit\u00e0 UNSC , sono il terzo potenziamento degli Hornet, ma solo impersonando la dottoressa Anders. Sono armati di un laser che causa molti danni.\n\"Pelican\": navetta standard da trasporto del CST. Pu\u00f2 trasportare 20 marine pi\u00f9 un veicolo. In Halo Wars non possiede armamenti, al contrario della trilogia Halo dove possiede 2 bocche di lancio per missili SPNK e generalmente una 50mm sul davanti.\n\"Vulture\": velivolo molto potente, armato con 2 bocche di lancio di missili e 4 cannoni gauss, ma molto lento e con tempi di produzione colossali. \u00c8 l'unit\u00e0 pi\u00f9 potente dell'UNSC e infligge seri danni.\nCovenant.\n\"Grunt\": Fanteria pi\u00f9 utilizzata dai Covenant. I Grunt sono bassi, piccoli e tozzi, dotati di pistole al plasma e ad aghi, efficaci solo contro la fanteria. Sono spesso guidati sul campo da truppe pi\u00f9 forti, come \u00c9lite o Brute. Sono numerosissimi e bravi a eseguire ricognizioni, ma spesso sono letteralmente obliterati dai loro nemici.\n\"Grunt Suicidi\": A disposizione solo dell'Arbiter, questi Grunt combattono ferocemente nonostante la loro debole condizione fisica, ma sono determinati a obbedire agli ordini dei superiori. Possono tirare fuori due granate al plasma e far detonare i loro respiratori al metano, infliggendo gravi danni ad area. Inefficaci contro i velivoli.\n\u00c9lite: Gli \u00c9lite, chiamati anche Shangeilii, gli \u00c9lite sono la fanteria Covenant pi\u00f9 tosta da abbattere. Sono superaddestrati alla guerra, usano fucili laser e spade energetiche e possono guidare gli altri Coveanant in azione. Sono protetti da scudi personali. Ne esiste una variante speciale, gli \u00c9lite d'Onore.\n\"Brutes\": I Brutes sono fanteria Covenant molto resistente dotata di fucili a chiodi, grossi e dannosi alla fanteria. Sono pi\u00f9 potenti dei Marines UNSC, ma pi\u00f9 lenti. La loro lentezza \u00e8 compensata dall'abilit\u00e0 di volare grazie a potenti jetpack che permettono di superare ostacoli insormontabili e vaste porzioni di mappa per raggiungere la battaglia pi\u00f9 in fretta. Se feriti gravemente, i Brutes si toglieranno l'armatura e attaccheranno con ferocia la fanteria nemica per pochi istanti. Esclusivi del Comandante Brute.\n\"Jackal\": I Jackal sono una fanteria aliena speciale, perch\u00e9 dotata di potenti scudi portatili che li proteggono dalla maggior parte dei danni nemici. Ne esiste una variante, le Esploratrici, che fungono da cecchini e sono letali anche contro un Warthog.\n\"Cacciatori\": I Cacciatori sono esseri molto grossi, stupidi e robusti, formati da una colonia di vermicelli, i Lengkolo, e indossano armature resistenti. I Cacciatori sfruttano potenti lanciamissili a combustibile che infliggono danni massicci anche a unit\u00e0 molto forti. Nel Tempio c'\u00e8 un potenziamento che potenzia il loro cannone con un raggio continuo e uno scudo impenetrabile. Vulnerabile ai velivoli, non pu\u00f2 ingaggiarli.\n\"Ghost\": Mezzo leggero dei Covenant adatto all'esplorazione della mappa e la raccolta risorse. Veloce e maneggevole. Pu\u00f2 schivare facilmente gli attacchi pi\u00f9 lenti. Si potenzia con un turbo per andare pi\u00f9 veloce e una mitragliatrice al plasma. Fin dall'inizio dispone della stessa abilit\u00e0 del Warthog umano, infatti pu\u00f2 investire i nemici a piedi.\n\"Chopper Brute\": Il Chopper \u00e8 il principale mezzo iniziale dei Brute. L'hanno sviluppato esclusivamente con la loro tecnologia, quindi \u00e8 molto meno veloce del Ghost, ma \u00e8 pi\u00f9 resistente e fa pi\u00f9 danni ai nemici. Ha un cannone da 40mm sul davanti e si pu\u00f2 potenziare con un parabrezza corazzato che aumenta i danni inferti quando il Chopper Brute investe i nemici. Esclusivo del Comandante Brute.\n\"Wraith\": Il Wraith \u00e8 il mezzo terrestre pi\u00f9 conosciuto dei Covenant. Comparso in tutta la trilogia principale di Halo, \u00e8 un ibrido fra un carro e un mezzo d'artiglieria. Il Wraith \u00e8 molto dannoso grazie al suo mortaio incandescente, che pu\u00f2 colpire anche bersagli molto lontani, specie grazie ad uno scout lontano. Ma \u00e8 contemporaneamente fragile contro i velivoli, che non pu\u00f2 attaccare per la sua conformazione. La sua abilit\u00e0 speciale \"Terra Bruciata\", permette di incendiare un'area circoscritta per bruciare la fanteria che la attraversa. \u00c8 pericoloso anche contro gli edifici nemici.\n\"Locust\": I Locust sono piattaforme mobili quadrupedi dei Covenant dotate di scudi molto potenti, dalle dimensioni di un moderno carro armato. Sparano un potente laser al plasma devastante contro i mezzi nemici e le difese stazionarie. Inoltre si possono potenziare con l'abilit\u00e0 Overdrive, che sovraccarica il loro laser minerario per infliggere danni doppi.\n\"Engineer\": Gli Engineer sono unit\u00e0 aeree Covenant disarmate che riparano le altre unit\u00e0 Covenant nel combattimento. Possono curare qualsiasi tipo di unit\u00e0, dalla fanteria ai veicoli, dai velivoli a alle basi, fino alle unit\u00e0 Uber e i leader. Sono completamente vulnerabili alle unit\u00e0 nemiche.\n\"Banshee\": I Banshee sono i velivoli Covenant pi\u00f9 conosciuti. Hanno una forma a goccia e sono molto veloci. Comparsi anche nella trilogia principale, questi velivoli sono veloci e devastanti, grazie alle loro mitragliatrici al plasma e ai lanciarazzi al combustibile, che distruggono facilmente veicoli leggeri e falcidiano la fanteria. Tuttavia sono molto vulnerabili agli altri velivoli, e possono essere dirottati dagli Spartan nemici. Sfruttano un potente turbo per andare pi\u00f9 veloci, e una volta distrutti si schiantano sul nemico pi\u00f9 vicino, per danneggiarlo.\n\"Vampire\": I Vampire sono velivoli Covenant dalla forma simile ad una grande pistola ad aghi. Potenti e corazzati, i Vampire sono dotati di armi specifiche per sabotare a distanza le forze aeree nemiche. La loro abilit\u00e0 speciale \u00e8 la \"Stasi\", un potente raggio laser concentrato che sparato sui velivoli permette di rallentarli e prosciugarne l'energia, trasferendola al Vampire e gli alleati vicini (da qui il nome Vampire).\n\"Scarab\": \u00c8 un gigantesco camminatore meccanico formato di metallo vivente che sopporta una grande quantit\u00e0 di danni. Come i pi\u00f9 piccoli Locust hanno quattro grosse zampe, un raggio frontale letale, una torretta antiaerea e una corazza estremamente resistente. Ha anche diverse torrette al plasma sui lati e dietro. Pu\u00f2 semplicemente schiacciare coi suoi piedi qualsiasi unit\u00e0 terrestre.\n\"Halo Wars: Genesis\".\nHalo Wars: Genesis \u00e8 una graphic novel di 48 pagine contenuta nella \"Limited Edition\" di Halo Wars. La storia \u00e8 scritta da Eric Nylund mentre i disegni sono realizzati da Phil Noto. La storia approfondisce le motivazioni che intercorrono nella guerra fra Covenant e umani che sfocer\u00e0 negli eventi di Halo Wars prima e nella saga di Halo poi. Il formato della graphic novel \u00e8 quello del DVD case, ovvero lo stesso formato di molti artbook inclusi nelle edizioni limitate di alcuni giochi (come quello in Gears of War 2).\nSequel.\nIl 4 agosto 2015, durante la conferenza tenuta da Microsoft alla Gamescom di Colonia, la vice-presidente di Microsoft Game Studios, Bonnie Ross, ha annunciato l'uscita di \"Halo Wars 2\" previsto per l'inizio del 2017. Il titolo \u00e8 stato sviluppato da The Creative Assembly e pubblicato da Microsoft Game Studios per Xbox One e Windows 10."}
{"id": "612771", "revid": "486946", "url": "https://it.wikipedia.org/wiki?curid=612771", "title": "Classe Dupuy de Lome (sommergibile)", "text": ""}
{"id": "612772", "revid": "287204", "url": "https://it.wikipedia.org/wiki?curid=612772", "title": "Classe M (sommergibile)", "text": ""}
{"id": "612782", "revid": "1745361", "url": "https://it.wikipedia.org/wiki?curid=612782", "title": "Caneto (mitologia)", "text": "Caneto ( \"K\u00e0n\u0113thos\") \u00e8 un personaggio della mitologia greca.\nGenealogia.\nFiglio di Abante e quindi fratello di Calcodonte, spos\u00f2 Enioche (una figlia di Pitteo) che lo rese padre di Scirone e di Canto. \nPlutarco scrive che tra i suoi contemporanei c'era anche chi sosteneva che il nome di uno dei figli non fosse Scirone ma Sini.\nMitologia.\nPlutarco \u00e8 l'unico autore che parla di Caneto come padre di uno dei suoi figli (Scirone o Sini) in quanto ne associa la morte di uno dei due a Teseo ed alla fondazione dei Giochi istmici."}
{"id": "612783", "revid": "2208340", "url": "https://it.wikipedia.org/wiki?curid=612783", "title": "Santuario di Fushimi Inari-taisha", "text": "Il \u00e8 il principale santuario dedicato al \"kami\" Inari, situato a Fushimi-ku, a Ky\u014dto in Giappone. Il santuario si trova alla base di una montagna chiamata anch'essa \"Inari\", che \u00e8 a 233 metri dal livello del mare e che comprende diversi sentieri verso altri santuari minori.\nDai tempi antichi in Giappone Inari \u00e8 sempre stato visto come il patrono degli affari, e sia commercianti sia artigiani tradizionalmente venerano Inari. In primo luogo, tuttavia, Inari \u00e8 il dio del riso. Ognuno dei torii al Fushimi Inari-taisha \u00e8 stato donato da un'azienda giapponese.\nQuesto popolare santuario si dice abbia ben 32\u00a0000 in tutto il Giappone.\nStoria.\nIl santuario divenne oggetto del mecenatismo imperiale durante la prima parte del Periodo Heian. Nel 965 l'Imperatore Murakami decret\u00f2 che i messaggeri portassero dei resoconti scritti degli eventi importanti ai \"kami\" guardiani del Giappone. Questi \"heihaku\" si presentarono inizialmente a 16 santuari, tra cui anche il Fushimi Inari-taisha.\nDal 1871 al 1946, il santuario di Inari \u00e8 stato ufficialmente designato uno dei , ci\u00f2 significa che si trovava nel primo rango dei santuari. Il santuario attira diversi milioni di fedeli per il Capodanno giapponese, nel 2006 la polizia ha dichiarato che per tre giorni furono presenti 2,69 milioni di persone, soprattutto dal Giappone occidentale.\nStrutture.\nLe prime strutture sono state costruite nel 711 sulla collina \"Inariyama\", nel sud-ovest di Kyoto, ma il santuario fu spostato nell'816 su richiesta del monaco K\u016bkai. La struttura principale del santuario \u00e8 stata edificata nel 1499\nNella parte inferiore della collina ci sono la ed il . Dietro ad essi, in mezzo alla montagna, il \u00e8 raggiungibile con un sentiero fiancheggiato da migliaia di \"torii\". Sulla cima della montagna ci sono centinaia di per il culto privato.\nNel libro del folclorista Kiyoshi Nozaki \"Kitsune: Japan's Fox of Mystery, Romance and Humor\" c'\u00e8 l'immagine di un dipinto del 1786 raffigurante la porta principale del santuario di cui si dice che sia costruita da Toyotomi Hideyoshi.\nLe volpi.\nLe volpi (\"kitsune\"), considerate messaggeri, si trovano spesso nei santuari di Inari. Un attributo ricorrente \u00e8 la chiave (del deposito di riso) nella loro bocca. A differenza della maggior parte dei santuari scintoisti, il Fushimi Inari-taisha, in armonia con i tipici \"jinja\" di Inari, ha molte statue di volpi, che sono oggetto di venerazione.\nGeografia.\nSi trova vicino alla Stazione di Inari sulla Linea Nara della JR West, a 5 minuti di viaggio dalla Stazione di Ky\u014dto. Si trova a pochi passi dalla Linea principale Keihan delle Ferrovie Keihan nella stazione di Fushimi-Inari.\nDintorni.\nNei dintorni del santuario ci sono un gran numero di che vendono una forma di biscotti della fortuna risalenti almeno al XIX secolo, e che sono ritenuti da alcuni l'origine dei biscotti della fortuna sino-americani.\nNella cultura di massa moderna.\nIl santuario di Fushimi Inari-taisha \u00e8 stato utilizzato come ambientazione per il film \"Memorie di una Geisha\" (2005), e appare inoltre nell'anime \"Aria (manga)\" (2006, episodio 5) e nella serie TV (2012, episodio 33)."}
{"id": "612785", "revid": "1543377", "url": "https://it.wikipedia.org/wiki?curid=612785", "title": "Hypacrosaurus", "text": "Hypacrosaurus (il cui nome significa \"vicino alla pi\u00f9 alta lucertola\", poich\u00e9 era quasi ma non abbastanza grande come \"Tyrannosaurus\") \u00e8 un genere estinto di dinosauro adrosauride lambeosaurino vissuto nel Cretaceo superiore, circa 75-65 milioni di anni fa (Campaniano-Maastrichtiano), in Alberta, Canada, e in Montana, Stati Uniti. Il genere era molto simile in apparenza a \"Corythosaurus\", e come quest'ultimo aveva un'alta cresta cava arrotondata, anche se non cos\u00ec grande e dritta. Il genere conta due specie: \"H. altispinus\" e \"H. stebingeri\", ed \u00e8 il pi\u00f9 recente adrosauro crestato conosciuto per buoni resti fossili in Nord America. Il genere rimase poco conosciuto fino alla scoperta di numerosi nidi nel 1990, contenenti uova e cuccioli della specie \"H. stebingeri\".\nDescrizione.\nL' \"Hypacrosaurus\" \u00e8 facilmente distinguibile dagli altri adrosauri crestati (lambeosaurini) per via delle sue alte spine neurali e per la caratteristica forma della sua cresta. Le spine neurali, che sporgono dalla sommit\u00e0 della vertebre, arrivano ad un'altezza pari a 5-7 volte l'altezza della vertebra da cui hanno origine, il che gli dava un profilo molto alto. La cresta cava, era simile a quella di \"Corythosaurus\", ma \u00e8 pi\u00f9 appuntita e lunga nella sua parte superiore e ha una piccola punta ossea sul retro. A differenza di altri lambeosaurini, i passaggi per le vie aeree non formano una curva ad S sulla cresta (almeno non in \"H. altispinus\"). Si stima che un esemplare adulto poteva raggiungere i 9.1 metri (30 piedi) di lunghezza, per un peso di 4,0 tonnellate (4,4 tonnellate corte). Come la maggior parte degli adrosauri, il suo scheletro non ha molti dettagli anatomici degni di nota, anche se alcuni bacini hanno dei dettagli distintivi. Come gli altri adrosauri, l' \"Hypacrosaurus\" poteva avvalersi di un'andatura bipede o quadrupede in base alle necessit\u00e0, sebbene le forme adulte prediligessero uno stile di vita quadrupede. Le due specie conosciute, \"H. altispinus\" e \"H. stebingeri\", non hanno differenze anatomiche evidenti, ma \"H. stebingeri\" \u00e8 stato descritto come una forma di transizione tra il precedente \"Lambeosaurus\" e lo stesso \"Hypacrosaurus\". Alcune fotografie del cranio di un \"H. stebingeri\" adulto mostrano un animale molto simile a \"H. altispinus\".\nClassificazione.\nL' \"Hypacrosaurus\" era un adrosauride lambeosaurino, ed \u00e8 stato riconosciuto come tale sulla base della descrizione del cranio. All'interno dei Lambeosaurinae, \u00e8 pi\u00f9 vicino filogeneticamente a \"Lambeosaurus\" e a \"Corythosaurus\", con Jack Horner e Phil Currie (1994) che suggeriscono che \"H. stebingeri\" sia una forma di transizione tra \"Lambeosaurus\" e \"H. altispinus\", mentre Michael K. Brett-Surman (1989) pensa invece che \"Hypacrosaurus\" e \"Corythosaurus\" siano lo stesso genere. Questi generi, in particolare \"Corythosaurus\" e \"Hypacrosaurus\", sono considerati come un ramo di lambeosaurini dotati di una cresta ad \"elmetto\", e il \"clade\" che formano \u00e8 spesso informalmente designato ai Lambeosaurini. Sebbene Suzuki \"et al.\" (2004), in una ridescrizione di \"Nipponosaurus\" hanno trovato una stretta correlazione tra \"Nipponosaurus\" e \"H. stebingeri\", indicando che l' \"Hypacrosaurus\" potrebbe essere parafiletico, questo ipotesi \u00e8 stata respinta in seguito ad una rianalisi pi\u00f9 completa sui lambeosaurini, che hanno provato che le due specie di \"Hypacrosaurus\" formano un clade senza \"Nipponosaurus\", con \"Corytosaurus\" ed \"Olorotitan\", i suoi parenti pi\u00f9 stretti.\nIl seguente cladogramma illustra le relazione filogenetiche di \"Hypacrosaurus\" e dei suoi parenti pi\u00f9 stretti, recuperato dall'analisi filogenetica di Albert Prieto-M\u00e1rquez, Luis M. Chiappe e Shantanu H. Joshi (2012).\nStoria della scoperta.\nL'olotipo di \"Hypacrosaurus\" fu raccolto nel 1910, da Barnum Brown per l'American Museum of Natural History. I resti, costituiti da uno scheletro postcraniale parziale \u00e8 costituito da diverse vertebre e un bacino parziale (AMNH 5204), ed \u00e8 stato rinvenuto presso il fiume Red Deer, nei pressi di Tolman Ferry, Alberta, Canada, dalle rocce di quella che oggi \u00e8 conosciuta come la Formazione Horseshoe Canyon (risalente all'inizio del Maastrichtiano, Cretaceo superiore). Brown descrisse questi resti, in combinazione con altre ossa postcraniali, che nel 1913 vennero indicate come appartenenti a \"Saurolophus\". Nessun cranio era stato associato allo scheletro, ben presto vennero scoperti e descritti due teschi.\nDurante questo periodo, furono descritti nuovi resti di piccole cave di adrosauri crestati, affibbiati ai loro rispettivi generi e specie. Il primo di questi, che figura nella storia di \"Hypacrosaurus\", era il \"Cheneosaurus tolmanensis\", descritto sulla base di un teschio, ossa degli arti, vertebre e un becino provenienti dalla Formazione Horseshoe Canyon. Non molto tempo dopo, Richard Swann Lull e Nelda Wright identificaron uno degli scheletri del American Museum of Natural History (l'esemplare AMNH 5461), ritrovato nella Formazione Two Medicine, del Montana, come un esemplare di \"Procheneosaurus\". Questi ed altri taxa sono stati accettati come generi validi fino al 1970, quando Peter Dodson ha dimostrato che \u00e8 pi\u00f9 probabile che i \"cheneosaurs\" fossero solo esemplari giovani di altre specie di lambeosaurini. Dodson sugger\u00ec che \"Cheneosaurus\" fosse un esemplare giovanile del contemporanea \"H. altispinus\". Oggi questa idea \u00e8 formalmente accettata. Il \"Procheneosaurus\" fu invece affibbiato come sinonimo a \"Lambeosaurus\".\nSpecie.\nL' \"H. altispinus\", la specie tipo, \u00e8 nota da 5 a 10 teschi articolati con alcuni resti scheletrici associati, da esemplari giovani e individui adulti presenti nella Formazione Horseshoe Canyon. L' \"H. stebingeri\" \u00e8 noto, invece, da un numero sconosciuto, ma consistente di individui, con una fascia di et\u00e0 dagli embrioni agli adulti. L'ipotesi che \"H. altispinus\" e \"H. stebingeri\" formassero un gruppo naturale escludendo altre specie conosciute di adrosauro potrebbe non essere corretta, come indicato nella ridescrizione di Suzuki \"et al.\" (2004) di \"Nipponosaurus\"; la loro analisi filogenetica ha rilevato che \"Nipposaurus\" era pi\u00f9 strettamente legato ad \"H. altispinus\" rispetto a \"H. stebingeri\". Questa nuova teoria \u00e8 stata respinta da Evans e Reisz (2007).\nLa nuova specie, \"Hypacrosaurus stebingeri\" \u00e8 stata nominata per una gran variet\u00e0 di reperti, che comprendono quasi tutte le fasi di crescita dell'animale, dall'uovo, all'esemplare appena nato fino all'et\u00e0 adulta, con alcuni nidi associati, che si trovavano vicino alla parte superiore della fine del Campaniano (Cretaceo superiore) della Formazione Two Medicine, nel Glacier County, Montana, e al di l\u00e0 del confine con l'Alberta. Questi fossili rappresentano \"la pi\u00f9 grande collezione di materiale scheletrico di esemplari giovani di ogni singola specie di adrosauro conosciuto\".\nPaleobiologia.\nCome tutti gli adrosauridi, l\"Hypacrosaurus\" era un erbivoro che poteva usufruire di una locomozione bipede e/o quadrupede, in modo da raggiungere una grande variet\u00e0 di piante. Il suo cranio permetteva all'animale un movimento di rettifica analoga alla masticazione, e i suoi denti venivano continuamente cambiati in caso di usura, in modo da possedere una batteria di denti sempre pronti all'uso. Il materiale vegetale veniva reciso con il suo ampio becco, per poi venire mantenuto in bocca dalla guance laterali, per poi essere masticate e ingoiate. Grazie alle sue dimensioni l'animale aveva una gamma di alimentazione, che raggiungeva i 4 metri (13 piedi) da terra, se in posizione bipede.\nCrescita.\nUn esemplare femmina di \"Hypacrosaurus stebingeri\" poteva deporre fino a 20 uova, pi\u00f9 o meno sferiche, dal diametro di 18,5 cm (7,9-7,3 pollici), contenenti embrioni lunghi gi\u00e0 60 cm (24 in) di lunghezza. I piccoli misuravano gi\u00e0 1,7 metri (5,6 piedi). Studi sulle linee di sviluppo (cio\u00e8 le linee di von Ebner) sui denti degli embrioni di \"H. stebingeri\" suggerisce una simplesiomorfia, con tempi di incubazione molto lunghi, con un tempo minimo di incubazione di circa 171,4 giorni, per le uova di \"H. stebingeri\". I giovani e gli individui embrionali avevano crani profondi con solo una leggera espansione delle ossa, in quella che un giorno avrebbero formato la cresta. La crescita \u00e8 molto pi\u00f9 veloce di quella degli alligatori e comparabile a quella dei ratiti, in base alla quantit\u00e0 di crescita ossea visto tra le linee di arresto della crescita (analogo agli anelli di crescita degli alberi). La ricerca di Lisa Cooper e colleghi su \"H. stebingeri\", indica che questo animale potrebbe aver raggiunto la maturit\u00e0 sessuale intorno ai 2-3 anni di vita, raggiungendo le piene dimensioni adulte a circa 10-12 anni di et\u00e0. La circonferenza del femore alla scadenza riproduttiva postulata era circa il 40% quello della sua circonferenza a piena dimensione. Il tasso di crescita ipotizzato per \"H. stebingeri\" supera quello dei tyrannosauridi (predatori dell\"Hypacrosaurs\") come \"Albertosaurus\" e \"Tyrannosaurus\"; in una rapida crescita l\"Hypacrosaurs\" avrebbe avuto una maggiore possibilit\u00e0 di raggiungere dimensioni abbastanza grandi per difendersi, e una riproduzione ad un'et\u00e0 precoce \u00e8 vantaggioso per una preda. Nel cranio di un cucciolo di \"H. stebingeri\" \u00e8 stata ritrovata della cartilagine secondaria.\nFunzione della cresta.\nLa cresta cava di \"Hypacrosaurus\" molto probabilmente aveva una funzione sociale, come segnale visivo che consentiva agli altri animali di identificare il sesso o la specie dell'esemplare, oppure poteva fornire una camera di risonanza per emettere suoni. La cresta e i suoi passaggi nasali associati figurano nel dibattito sull'endotermia dei dinosauri, in particolare sulla discussione sui turbinati nasali.\nI turbinati sono sottili ossa o cartilagini, di due tipi, con due funzioni. I turbinati nasali olfattivi sono presenti in tutti i tetrapodi viventi e hanno la funzione dell'odorato. Invece, i turbinati respiratori prevengono la perdita di acqua attraverso l'evaporazione e si trovano solo negli uccelli e nei mammiferi, i moderni endotermi (animali a sangue caldo) che potrebbero perdere una grande quantit\u00e0 di acqua, in quanto respirano pi\u00f9 spesso degli ectotermi (animali a sangue freddo) per sostenere il loro pi\u00f9 alto metabolismo. Il ricercatore Ruben \"et al.\" (1996) ha concluso che turbinati respiratori non erano probabilmente presenti in \"Tyrannosaurus\", \"Ornithomimus\" o \"Hypacrosaurus\" sulla base di una CT scan, quindi non vi era alcuna prova che questi animali fossero animali a sangue caldo.\nTermoregolazione.\nEsaminando il rapporto negli isotopi d'ossigeno dalle ossa provenienti da diverse parti del corpo di un animale estinto, si pu\u00f2 indicare quale modalit\u00e0 di termoregolazione un animale utilizzava durante il suo ciclo vitale. Un animale endotermico (a sangue caldo) deve mantenere la propria temperatura corporea costante in tutto il corpo (omeotermia), e quindi non ci dovrebbe essere variazione del rapporto degli isotopi di ossigeno nelle diverse ossa del corpo. In alternativa, il rapporto ossigeno-isotopico differisce considerevolmente quando misurato in tutto il corpo di un organismo con ectotermico (sangue freddo). I rapporti isotopici di ossigeno calcolati per \"Hypacrosaurus\" suggeriscono che i rapporti variano molto poco, indicando che l\"Hypacrosaurus\" era un omeotermo, e probabilmente endotermico. Ci\u00f2 \u00e8 in contrasto con l'ipotesi di Ruben \"et al.\" (1996) che identifica l\"Hypacrosaurus\" come a sangue freddo, per l'assenza di turbinati nasali.\nPaleopatologia.\nLa scoperta di segni di denti sul perone di un esemplare di \"Hypacrosaurus\", inflitta dal morso di un tyrannosauride indica che questi predatori si nutrivano di hadrosauridi sia predandoli attivamente sia nutrendosi delle loro carcasse, durante il Cretaceo superiore.\nPaleoecologia.\nHabitat.\nL' \"H. altispinus\" condivideva la Formazione Horseshoe Canyon con altre specie di Hadrosauridae come \"Edmontosaurus\" e \"Saurolophus\", l'hypsilophodontidae \"Parksosaurus\", gli ankylosauridi \"Anodontosaurus\" ed \"Edmontonia\", i ceratopsidi \"Montanoceratops\", \"Anchiceratops\", \"Arrhinoceratops\" e \"Pachyrhinosaurus\", il pachycephalosauride \"Stegoceras\", gli ornithomimidi \"Ornithomimus\" e \"Struthiomimus\", e una gran variet\u00e0 di piccoli teropodi predatori tra troodontidi e dromaeosauridi, mentre i predatori all'apice erano i tyrannosauridi \"Albertosaurus\" e \"Daspletosaurus\". I dinosauri di questa formazione sono talvolta noti come fauna Edmontonian, e sono distinti da quelli delle formazioni sopra e sotto. La Formazione Horseshoe Canyon ha avuto una significativa influenza marina, a causa dello sconfinamento del Mare interno occidentale, un mare poco profondo che copr\u00ec la parte centrale del Nord America per gran parte dei Cretaceo. L' \"H. altispinus\" potrebbe aver preferito un habitat pi\u00f9 interno e pianeggiante.\n\"H. stebingeri\" viveva in una formazione leggermente pi\u00f9 vecchia, la Formazione Two Medicine popolata anche da un altro adrosauro ben noto per i suoi siti di nidificazione, il \"Maiasaura\", cos\u00ec come il troodontide \"Troodon\" anch'esso conosciuto per alcuni siti di nidificazione. La formazione ospitava anche il tyrannosauride \"Daspletosaurus\", il caenagnathide \"Chirostenotes\", i dromaeosauridi \"Bambiraptor\" e \"Saurornitholestes\", gli ankylosauri \"Edmontonia\", \"Oohkotokia\" e \"Scolosaurus\", l'hypsilophodontidae \"Orodromeus\", l'adrosauro \"Prosaurolophus\" e i ceratopsidi \"Achelousaurus\", \"Brachyceratops\", \"Einiosaurus\" e \"Rubeosaurus\". Questa formazione \u00e8 pi\u00f9 distante dal Mare interno occidentale, \u00e8 alta e secca, con una maggiore influenza terrestre.\nTafonomia.\nLa tafonomia \u00e8 lo studio dei processi che il corpo di un organismo subisce dopo la sua morte, il che comprende uno studio sulla conservazione, la causa della morte e le circostanze della sepoltura. Il grande assemblaggio monospecifico di \"Hypacrosaurus stebingeri\", nel Montana, \u00e8 stato interpretato come un gruppo dinosauri uccisi da una grande pioggia di cenere vulcanica. Questo assemblaggio \u00e8 considerata autoctono, il che significa che i resti si siano seppelliti nell'esatto punto in cui gli individui sono morti. La grande variet\u00e0 di et\u00e0 in questo gruppo sostiene che questo era assemblamento biocenosi (un assemblaggio di vita reale degli animali). La morte degli animali \u00e8 quindi attribuibile al soffocamento per la cenere e per i gas rilasciati dalle eruzioni vulcaniche. La conservazione di questo gruppo eterogeneo di dinosauri fornisce ai ricercatori l'intero arco di crescita di questi animali, oltre a dare un'ulteriore prova che gli adrosauri davano notevoli cure parentali ai loro cuccioli."}
{"id": "612786", "revid": "289247", "url": "https://it.wikipedia.org/wiki?curid=612786", "title": "Fushimi Inari Taisha", "text": ""}
{"id": "612788", "revid": "767487", "url": "https://it.wikipedia.org/wiki?curid=612788", "title": "L'uomo segreto", "text": "L'uomo segreto (\"The Secret Man\") \u00e8 un film muto del 1917 diretto da John Ford.\nProduzione.\nIl film fu prodotto dall'Universal Film Manufacturing Company (A Butterfly Picture)\nDistribuzione.\nDistribuito dall'Universal Film Manufacturing Company, il film usc\u00ec nelle sale cinematografiche statunitensi il 1\u00ba ottobre 1917.\nIl film completo \u00e8 andato perduto. Ne esiste una copia incompleta, in due rulli, negli archivi della Library of Congress."}
{"id": "612789", "revid": "287204", "url": "https://it.wikipedia.org/wiki?curid=612789", "title": "Classe K (sommergibile)", "text": ""}
{"id": "612792", "revid": "289247", "url": "https://it.wikipedia.org/wiki?curid=612792", "title": "Fushimi Inari-Taisha", "text": ""}
{"id": "612796", "revid": "767487", "url": "https://it.wikipedia.org/wiki?curid=612796", "title": "Prima pagina (film)", "text": "Prima pagina (\"The Front Page\") \u00e8 un film del 1974 diretto da Billy Wilder.\nIl soggetto del film, una commedia sul mondo del giornalismo, \u00e8 tratto dall'omonima opera teatrale del 1928 di Ben Hecht e Charles MacArthur, di cui erano gi\u00e0 state realizzate due trasposizioni cinematografiche: \"The Front Page\" di Lewis Milestone nel 1931 e \"La signora del venerd\u00ec\" di Howard Hawks nel 1940.\nTrama.\nChicago, 6 giugno 1929. I giornalisti dei principali quotidiani soggiornano nella sala stampa della Corte Criminale in attesa dell'esecuzione di Earl Williams, condannato all'impiccagione per l'uccisione di un poliziotto di colore, ma, in realt\u00e0, per il fatto di appartenere alla \"Friends of American Liberty\", organizzazione anarchica.\nTra loro dovrebbe esserci anche Hildy Johnson del \"Chicago Examiner\", che per\u00f2 ha deciso di sposarsi e trasferirsi Filadelfia dove si dedicher\u00e0 alla pubblicit\u00e0. Il suo direttore Walter Burns, visti inutili i tentativi di fermare il suo dipendente, cerca di stuzzicarne l'orgoglio sostituendolo con un giovane e sprovveduto collega.\nIl condannato, dopo la sua ultima cena, approfittando dell'interrogatorio dello psicanalista Eggelhofer, sfugge allo sceriffo Peter Hartman ed evade. Cercato invano per tutta la citt\u00e0, in realt\u00e0 \u00e8 rimasto nascosto all'interno dell'edificio, finendo col ritrovarsi nella sala stampa dove \u00e8 rimasto il solo Hildy, di passaggio per dare l'addio ai colleghi. La situazione inaspettatamente favorevole induce il giornalista a nascondere l'uomo e convocare subito il suo direttore per fare un ultimo scoop.\nScoperti per\u00f2 dai colleghi e dallo sceriffo, Johnson e Burns vengono arrestati. Nella cella incontrano il funzionario del governatore dell'Illinois che aveva consegnato in precedenza una sospensione dell'esecuzione a sindaco e sceriffo, che per speculazione elettorale l'avevano respinta tramite un cavillo. Sbugiardato, il sindaco libera i due e su richiesta di Burns ritarda la partenza del treno per Filadelfia con la sposa promessa che ha ormai rinunciato al matrimonio. I due raggiungono la stazione su un cellulare della polizia a sirene spiegate e Burns saluta con affetto il suo miglior giornalista fingendo di rassegnarsi alla perdita, ma ha gi\u00e0 in mente un piano per riaverlo con s\u00e9.\nProduzione.\nBench\u00e9 per principio Wilder fosse contrario ai \"remake\", in questo caso fece un'eccezione accettando di dirigere un film il cui soggetto era gi\u00e0 stato utilizzato da due lungometraggi di grande successo. Inoltre, quando si era gi\u00e0 alla seconda stesura della sceneggiatura, Wilder prefer\u00ec ripartire da capo, abbandonando l'idea di trasporre le vicende al presente, ritenendo di fondamentale importanza il peso che la carta stampata effettivamente aveva nel 1929 e non pi\u00f9 negli anni settanta. Wilder comunque non fu soddisfatto del risultato finale, inserendo il film tra quelli che \"non gli piacevano\". Carol Burnett fu estremamente scontenta della propria prestazione (la critica fu pressoch\u00e9 unanime nel giudizio negativo), tanto che una volta, trovandosi a bordo di un aereo nel quale si proiettava il film, al termine della proiezione si alz\u00f2 in piedi e si scus\u00f2 con i passeggeri."}
{"id": "612797", "revid": "767487", "url": "https://it.wikipedia.org/wiki?curid=612797", "title": "Joseph Arthur", "text": "Attualmente risiede e lavora a New York.\nScoperto e lanciato da Peter Gabriel a cavallo tra il 1996 e il 1997, il musicista \u00e8 noto per le sue performance in cui campiona in tempo reale loop della sua voce e dei suoi strumenti cosicch\u00e9 la musica risuoni come un'armonia di una band di pi\u00f9 elementi, laddove in realt\u00e0 la maggior parte delle sue esibizioni lo vedono in solitaria sul palco.\nBiografia.\nJoseph cominci\u00f2 a fare musica da quando aveva 10 anni dopo aver ricevuto una tastiera elettronica da sua zia. A 16 anni suonava la chitarra al basso in due blues band, i Frankie Starr e i Chill Factor, che si sciolsero nel 1995. Joseph per\u00f2 continu\u00f2 a fare musica alla Firestone High School e nel 1990 cominci\u00f2 a maturare caratterialmente. Negli anni 90 Arthur era ad Atlanta, in Georgia, e continuava a registrare i suoi lavori, suonando in locali e lavorando come un chitarrista commesso nel Clark Music Store.\nNel 1996 Harvey Schwartz fece sentire a Peter Gabriel (fondatore di A&amp;R) il primo EP demo di Arthur, \"Cut and Blind\". Gabriel e Schwartz lo invitarono per un'audizione live al nightclub The Fez di New York. Fu un successo, non soltanto perch\u00e9 Lou Reed era tra gli spettatori, Arthur in pochi mesi divenne cantante affermato.\nDivenne il primo artista statunitense pubblicato da Peter Gabriel, Arthur incise il suo album di debutto al Gabriel's Real World Studios in Inghilterra prodotto da Markus Dravs (Bj\u00f6rk, Coldplay, Arcade Fire). L'album, intitolato \"Big City Secrets\" (I segreti della grande citt\u00e0) fu pubblicato nella primavera del 1997, mostra la poesia musicata di Arthur accompagnata da diversi strumenti, che lui stesso descrive come \"someone struggling to heal over experimental folk-rock\" (qualcuno che lotta per guarire con il folk-rock sperimentale). Arthur si un\u00ec poi al Gabriel's WOMAD tour in Europa.\nDopo due anni ha pubblicato un EP (\"Vacancy\"), ottenendo una nomination al Grammy Award nel 2000 per la migliore registrazione.\nLe performance dell'artista vengono dal 2002 registrate direttamente in loco e vendute immediatamente dopo l'esibizione, secondo la pratica dell\"'instant live\".\nNel 2004 Peter Buck, impressionato dalla sua esibizione a Seattle, dove Buck vive, lo invita ad aprire concerti del tour mondiale dei R.E.M. in Canada e Stati Uniti, nel 2005 Arthur \u00e8 invitato ad aprire ulteriori date anche in Europa.\nRilevante il sodalizio con la band statunitense ed in particolare col cantante Michael Stipe, il quale realizza un EP contenente 6 differenti versioni del pezzo \"In the Sun\" di Joseph per la raccolta fondi per il disastro dell'uragano Katrina.\nStipe salir\u00e0 sul palco assieme ad Arthur durante un concerto di quest'ultimo alla Bowery Ballroom di New York il 27 settembre 2006, proseguendo il sodalizio umano tra i due.\nNel 2006 fonda la sua etichetta, \"Lonely Astronaut Records\", con cui pubblica il suo nuovo album \"Nuclear Daydream\".\nNel 2010 forma con Dhani Harrison e Ben Harper il \"supertrio\" Fistful of Mercy e insieme creano l'album \"As I Call You Down\"."}
{"id": "612798", "revid": "26891", "url": "https://it.wikipedia.org/wiki?curid=612798", "title": "Sommergibili classe L", "text": ""}
{"id": "612806", "revid": "26891", "url": "https://it.wikipedia.org/wiki?curid=612806", "title": "Sommergibili classe R", "text": ""}
{"id": "612812", "revid": "767487", "url": "https://it.wikipedia.org/wiki?curid=612812", "title": "L'aquila solitaria", "text": "L'aquila solitaria (\"The Spirit of St. Louis\") \u00e8 un film del 1957 diretto da Billy Wilder.\n\u00c8 ispirato all'autobiografia scritta nel 1953 dall'aviatore Charles Lindbergh che ricevette per essa il premio Pulitzer nel 1954.\nTrama.\nCharles Lindbergh \u00e8 un aviatore che lavora nel servizio postale. Vero pioniere e amante del volo, cerca in ogni modo di sfruttare la sua passione facendone un lavoro. Nel 1927 il mondo \u00e8 in fermento: viene messo in palio un premio di 25.000 dollari al primo aviatore che attraverser\u00e0 l'atlantico da New York a Parigi (o viceversa) senza scalo. Lindbergh inizia a studiare la spedizione e a cercare l'aereo pi\u00f9 adatto, lottando contro il tempo e i tentativi di altri piloti. Finalmente riesce a trovare un gruppo di finanziatori a St. Louis e inizia i preparativi. Nonostante debba cambiare costruttore di aerei, poich\u00e9 il primo contattato avrebbe voluto imporre un proprio pilota, riesce fare realizzare a tempo di record l'aereo e a partire di primo mattino. La traversata di circa 34 ore risulta lunga e terribile per gli attacchi di sonno che prendono il pilota e il ghiaccio che si forma sulle ali, ma, nonostante tutto, Charles riesce felicemente ad arrivare a Parigi.\nProduzione.\nIl film fu prodotto dalla Leland Hayward Productions (con il nome A Leland Hayward-Billy Wilder Production) e dalla Billy Wilder Productions (con il nome A Leland Hayward-Billy Wilder Production) per la Warner Bros. Pictures. James Stewart, non ebbe bisogno di controfigura in quanto esperto e pluridecorato aviatore militare. Appaiono nel film, in ruoli non accreditati, Aaron Spelling, Gordon Mitchell e Robert Williams.\nNella pellicola inoltre non si fa mai cenno dei bisogni corporali, mentre le immagini del rientro trionfale negli USA sono quelle originali, di repertorio. Nel film Lindberg compie un gesto ecologista \"ante litteram\": sta per gettare dal finestrino - sul suolo d'Irlanda - la carta del sandwich che ha appena mangiato, ma poi ci ripensa e la appallottola, infilandola nel sacchetto contenente gli altri panini.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 20 aprile 1957.\nRiconoscimenti.\nNel 1957 il National Board of Review of Motion Pictures l'ha inserito nella lista dei migliori dieci film dell'anno."}
{"id": "612815", "revid": "1833487", "url": "https://it.wikipedia.org/wiki?curid=612815", "title": "Adenite tubercolare", "text": "Ladenite tubercolare identifica una infezione delle stazioni linfonodali, in particolare quelle del collo, dovuta al genere \"Mycobacterium\".\n. Negli adulti il batterio normalmente responsabile \u00e8 il \"Mycobacterium tuberculosis\" (il bacillo responsabile della tubercolosi nell'uomo), mentre negli individui giovani \u00e8 generalmente causata da micobatteri non tubercolari (NTM), conosciuti anche come \"micobatteri atipici\".\nNota anche come scrofolosi, era nota popolarmente con il termine di scrofula o scr\u00f2fola. .\nStoria.\nNel Basso Medioevo, e nei secoli che vanno dal X al XII secolo, in Francia e in Inghilterra, ove la malattia era chiamata comunemente (come sopra affermato) \"scrofula\", si pensava che i sovrani, imponendo le mani, fossero in grado di guarire tale patologia. Pertanto era denominata anche \"tocco reale\".\nLa scrofola era anche chiamata \"il male del re\".\nSi pensava che i sovrani avessero ereditato tale capacit\u00e0 grazie alla loro discendenza da Edoardo il Confessore, re inglese dal 1042 al 1066, che, in base a talune leggende, lo aveva ereditato da San Marcolfo. L'ultimo esempio di pubblico \"tocco\" della scrofola fu il 31 maggio 1825 ad opera di Carlo X, tra la generale incredulit\u00e0 e derisione. Nel Regno di Sicilia invece, secondo i dettami della Scuola medica salernitana, la si curava semplicemente con impiastri di fico.\nEpidemiologia.\nUn tempo pi\u00f9 diffuso, rimane di carattere raro, si manifesta in persone immunodepresse (come quelle affette da AIDS).\nSintomatologia.\nIl sintomo caratteristico della malattia \u00e8 l'ingrossamento dei linfonodi del collo, ingrossamento persistente che si aggrava con il passare del tempo, raggiungendo dimensioni tipiche della linfoadenomegalia. Ci si riferisce alle masse nodulose con il termine di \"ascesso freddo\" perch\u00e9 la malattia non \u00e8 accompagnata da fenomeni tipici del processo infiammatorio, come l'arrossamento e l'aumento della temperatura della cute, sebbene la malattia sia spesso accompagnata da febbre, brividi e malessere. Tra i sintomi anche fistole sulla cute dei linfonodi ingrossati che guarendo lasciano cicatrici. Si possono anche avere lesioni della cornea, della mucosa nasale, lesioni eczematose del volto e del cuoio capelluto, tumefazione del naso e del labbro superiore che danno al volto, in particolare nei bambini, un aspetto caratteristico che ricorda il muso del maiale (facies scrofolosa) da cui il nome comune della malattia."}
{"id": "612818", "revid": "1318658", "url": "https://it.wikipedia.org/wiki?curid=612818", "title": "Accordi di Arusha", "text": "Gli accordi di Arusha sono un insieme di cinque accordi firmati il 4 agosto 1993 ad Arusha (Tanzania) dai rappresentanti delle fazioni contrapposte nella guerra civile ruandese: il Fronte Patriottico Ruandese (FPR) e il governo del Ruanda. Gli accordi avrebbero dovuto porre fine alla guerra; tuttavia, la loro applicazione fall\u00ec, e poco tempo dopo la firma del trattato la guerra civile conobbe il suo momento pi\u00f9 drammatico, il massacro dei Tutsi da parte degli Hutu.\nStoria.\nA partire dal luglio del 1992, gli Stati Uniti, la Francia e la Organization of African Unity si impegnarono a portare l'RPF e il governo ruandese verso una soluzione diplomatica del conflitto. I negoziati durarono fino al giugno del 1993, con un ultimo importante incontro fra il 19 e il 25 luglio in Ruanda. Gli accordi elaborati durante questo processo toccavano numerosi argomenti, dal concetto di stato di diritto alle modalit\u00e0 di rimpatrio dei rifugiati e di unificazione dei due eserciti in campo.\nGli accordi inclusero un forte ridimensionamento dei poteri del Presidente del Ruanda, carica in quel momento ricoperta da Juv\u00e9nal Habyarimana. Gran parte dei suoi poteri furono trasferiti al Transitional Broad Based Government (TBBG, \"Governo transitorio di larga base\"), che includeva rappresentanti dell'RPF e dei cinque partiti di governo. Secondo molti osservatori, Habyarimana non cerc\u00f2 di opporsi a queste misure perch\u00e9 non aveva intenzione di dare realmente seguito alle decisioni prese nel negoziato (nel novembre del 1992, nel contesto di una dichiarazione pubblica, chiam\u00f2 \"pezzi di carta\" gli accordi).\nDei 21 seggi del nuovo governo, 5 furono affidati al partito di maggioranza nazionale, il Mouvement R\u00e9publicain Nationale pour la D\u00e9mocratie et le D\u00e9veloppement (MRND); 5 all'RPF; quattro al principale partito dell'opposizione, il Mouvement D\u00e9mocratique R\u00e9publicain (MDR). L'MDR ottenne anche la carica di primo ministro, assegnata a Faustin Twagiramungu.\nOltre al TBBG, gli accordi prevedevano l'istituzione di un parlamento provvisorio, la Transitional National Assembly (TNA). Entrambi questi organi avrebbero dovuto insediarsi non oltre 37 giorni dalla firma degli accordi, e il periodo transitorio non avrebbe dovuto prolungarsi pi\u00f9 di 22 mesi, dopodich\u00e9 si sarebbero tenute libere elezioni.\nGli accordi prevedevano anche la formazione di un esercito unito, composto al 60% da forze ex-governative e al 40% da forze ex-RPF.\nIl protocollo fu firmato il 3 ottobre 1993, e il giorno successivo da Habyarimana e dal presidente dell'RPF, Alexis Kanyarengwe.\nImmediatamente dopo la firma, la situazione in Ruanda conobbe un nuovo, inatteso momento di crisi, culminante nell'assassinio di Habyarimana, in cui fu coinvolto anche il Presidente del Burundi Cyprien Ntaryamira. La morte di Habyarimana diede inizio al genocidio ruandese, in cui avrebbero perso la vita oltre 800.000 Tutsi.\nIl ruolo delle Nazioni Unite.\nIl 5 ottobre 1993, il Consiglio di sicurezza delle Nazioni Unite vot\u00f2 la risoluzione 872, che riguardava una missione in Ruanda chiamata UNAMIR, con l'obiettivo di supportare l'applicazione degli accordi di Arusha. 2.548 soldati delle Nazioni Unite furono inviati in Ruanda, per la maggior parte provenienti dal Belgio (nazione di cui il Ruanda era stata colonia). L'UNAMIR fu quindi presente in Ruanda durante l'inattesa esplosione di violenza del genocidio.\nCritiche.\nAllo scoppiare del genocidio, molte fonti criticarono gli accordi sostenendo che l'escalation di violenza era una inevitabile conseguenza della mancanza di equilibrio degli accordi stessi, che apparivano svantaggiosi per il governo centrale e l'etnia Hutu. Ulteriori critiche furono rivolte alle Nazioni Unite per il loro mancato intervento durante il genocidio; la motivazione formale di tale mancato intervento era che l'UNAMIR non aveva il mandato di operare militarmente in tal senso."}
{"id": "612819", "revid": "767487", "url": "https://it.wikipedia.org/wiki?curid=612819", "title": "Il valzer dell'imperatore", "text": "Il valzer dell'imperatore (\"The Emperor Waltz\") \u00e8 un film del 1948 diretto da Billy Wilder.\nTrama.\nL'imperatore Francesco Giuseppe possiede un barboncino che vuole accoppiare con una cagna di razza appartenente a una giovane e bella vedova della sua corte. Arriva un commesso viaggiatore di bassa estrazione sociale, proprietario di un simpatico bastardino che semina il disordine nel canile. L'intervento di uno psicanalista non arriver\u00e0 a evitare la m\u00e9salliance canina, che naturalmente avr\u00e0 il suo corrispettivo presso gli umani.\nLocation.\nLe Alpi tirolesi furono ricostruite presso il Jasper National Park, in Canada."}
{"id": "612821", "revid": "287204", "url": "https://it.wikipedia.org/wiki?curid=612821", "title": "Classe S (sommergibile)", "text": ""}
{"id": "612823", "revid": "767487", "url": "https://it.wikipedia.org/wiki?curid=612823", "title": "Giorni perduti", "text": "Giorni perduti (\"The Lost Weekend\") \u00e8 un film del 1945 diretto da Billy Wilder, adattamento del romanzo \"The Lost Weekend\" dello scrittore statunitense Charles R. Jackson. \u00c8 stata la prima produzione di Hollywood ad affrontare il tema dell'alcolismo con un approccio drammatico, contribuendo a creare la consapevolezza dell'abuso di alcolici come malattia sociale negli Stati Uniti d'America e dando seguito ad altri film sullo stesso argomento, tra cui \"Una donna distrusse\" di Stuart Heisler uscito due anni dopo.\nOltre a riscuotere un grande successo di pubblico e critica ricevette 7 candidature ai Premi Oscar aggiudicandosene 4, inclusi quelli per il miglior film e il miglior regista. Wilder fu il primo a ricevere l'Oscar anche per la migliore sceneggiatura non originale, condiviso con Charles Brackett, e il film rimane l'unico ad aver vinto lo stesso anno il premio principale dell'Academy e il Grand Prix al Festival di Cannes.\nNel 1998 \u00e8 stato uno dei 400 titoli scelti dall'American Film Institute per essere inclusi tra i cento migliori film statunitensi di sempre, non riuscendo per\u00f2 a entrare nella classifica finale. Nel 2011 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2012 \u00e8 entrato nella \"Film Hall of Fame\" della Online Film &amp; Television Association.\nTrama.\nDon Birnam \u00e8 in partenza da New York per un weekend in campagna con il fratello Wick, quando quest'ultimo scopre una bottiglia di whisky nascosta fuori dalla finestra. Da quando si \u00e8 arreso all'idea di essere uno scrittore finito ancor prima di raggiungere il successo, Don \u00e8 infatti diventato un alcolista e a nulla sono serviti i tentativi di guarirlo del fratello e della sua ragazza Helen. Con una scusa riesce a rimandare la partenza e trascorre il pomeriggio ad ubriacarsi al bar di Nat sulla 3rd Avenue, ma quando rincasa Wick \u00e8 gi\u00e0 partito e Don entra nell'appartamento di nascosto da Helen che lo sta aspettando fuori. Il mattino seguente torna da Nat dove d\u00e0 un appuntamento a Gloria, una ragazza squillo innamorata di lui, dopodich\u00e9 inizia a raccontare al barman di come si innamor\u00f2 di Helen tre anni prima grazie a un contrattempo avvenuto alla Metropolitan Opera House. Quando i genitori di Helen giunsero dall'Ohio per conoscerlo, Don annull\u00f2 l'incontro al'ultimo momento con una scusa e fin\u00ec per ubriacarsi. Fu in quell'occasione che la ragazza scopr\u00ec il dramma di Don, al quale promise di combattere con tutte le sue forze per farlo smettere di bere.\nTerminato il flashback, Don rientra nel suo appartamento determinato a scrivere la storia della sua vita, ma il bisogno di bere ha di nuovo il sopravvento e dopo essere stato scoperto a rubare la borsetta di una donna in un locale torna di nuovo a casa, dove finisce una bottiglia che aveva dimenticato di aver nascosto nel lampadario. Don prende quindi la sua macchina da scrivere e percorre disperatamente tutta la 3rd Avenue per impegnarla, solo per scoprire che tutti i banchi dei pegni sono chiusi per lo Yom Kippur. Ormai esausto, torna da Nat implorandolo per un drink ma il barista lo butta fuori e alla fine riesce a farsi dare un po' di soldi da Gloria, ma mentre se ne va cade rovinosamente da una rampa di scale e si risveglia in ospedale. Don \u00e8 stato portato nel reparto alcolizzati, dove i pazienti sono tenuti contro la loro volont\u00e0 e dove il cinico infermiere \"Bim\" Nolan lo informa di ci\u00f2 che lo aspetta: il delirium tremens, la \"malattia della notte\" causata dall'astinenza che gli provocher\u00e0 terribili allucinazioni. Durante la notte, mentre Helen lo attende fuori dal suo appartamento, Don riesce a fuggire dall'ospedale e giunta l'alba rientra a casa dopo essersi fatto consegnare sotto minaccia una bottiglia di whisky da un negoziante.\nHelen se n'\u00e8 appena andata e Don si addormenta dopo aver finito la bottiglia, svegliandosi in preda alle allucinazioni che l'infermiere gli aveva preannunciato. Udite le sue urla, la padrona di casa chiama Helen che si precipita da lui e cerca invano di tranquillizzarlo. Don sente infatti che \u00e8 giunto il momento di porre fine alla sua sofferenza e va ad impegnare il cappotto della ragazza prendendo in cambio una pistola, dopodich\u00e9 torna a casa e scrive un ultimo messaggio per il fratello che sta rientrando dalla campagna. Ma Helen \u00e8 ancora determinata a salvarlo e dopo aver scoperto la pistola lo implora di non sacrificare lo scrittore per l'alcolizzato, confidando magari in un piccolo miracolo. Proprio in quel momento Nat bussa alla porta e restituisce a Don la macchina da scrivere che aveva perduto il giorno dell'incidente. Ora Don ha il finale del suo romanzo e pu\u00f2 provare a scrivere la storia del suo tragico weekend, ricominciando una nuova vita circondato dalle persone che ama e lontano dall'alcool.\nProduzione.\nBilly Wilder lesse il romanzo di Charles R. Jackson nella primavera del 1944, durante un viaggio in treno verso New York, ed ebbe subito la sensazione che sarebbe potuto diventare un film avvincente. Chiese perci\u00f2 a Buddy DeSylva della Paramount Pictures di acquistarne i diritti e il produttore, che lo aveva supportato anche nella realizzazione di \"La fiamma del peccato\", riusc\u00ec ad assicurarseli per 50.000 dollari.\nQuando Y. Frank Freeman venne a conoscenza della cosa si mostr\u00f2 fortemente contrario. Come ha scritto il biografo Gene D. Phillips, il direttore generale della Paramount non approv\u00f2 quello che considerava \u00abun sordido film su un ubriacone\u00bb e convoc\u00f2 una riunione direttiva durante la quale Wilder sottoline\u00f2 che il film non sarebbe stato un noioso messaggio a favore dell'astinenza ma una storia d'amore tra il protagonista e la sua fedele ragazza, aggiungendo sarcastico: \u00abSe volete trasmettere un messaggio andate alla Western Union\u00bb. Freeman continu\u00f2 a mostrarsi intransigente ma a favore del regista, oltre all'appoggio di DeSylva, c'era il fatto che \"La fiamma del peccato\" stava per uscire e nell'ambiente cinematografico se ne parlava con entusiasmo. Il consiglio direttivo decise quindi di dare il via libera al progetto e la scelta venne ratificata dal presidente dello studio Barney Balaban.\nSceneggiatura.\nWilder dichiar\u00f2 alla stampa che \"Giorni perduti\" sarebbe stato il primo film a trattare seriamente il tema dell'alcolismo, fino ad allora utilizzato principalmente in situazioni comiche come quelle portate sullo schermo da W. C. Fields, e in seguito ha affermato di essersi ispirato per il personaggio principale a scrittori come Raymond Chandler e Francis Scott Fitzgerald. Oltre a consultarsi con l'autore del romanzo si avvalse della consulenza del dottor George Thompson, esperto in studi sull'etilismo, e visit\u00f2 la Alcolisti Anonimi dove parl\u00f2 con pazienti e medici. \u00abQuando feci delle ricerche\u00bb, ha affermato in seguito, \u00abcapii che il libro non era un'esagerazione ma il ritratto accurato di un alcolista\u00bb.\nLa Production Code Administration impose alcune modifiche alla sceneggiatura scritta con Charles Brackett, in particolare riguardo l'omosessualit\u00e0 repressa del protagonista che nella storia originale \u00e8 il motivo della sua discesa nell'alcolismo. Il Codice Hays proibiva infatti qualsiasi riferimento esplicito a ci\u00f2 che considerava una \"perversione sessuale\" e Don Birnam venne trasformato in uno scrittore in crisi creativa e con una relazione con la fedele Helen St. James. \u00abPenso di aver avuto gi\u00e0 abbastanza problemi rendendo un alcolizzato un personaggio empatico\u00bb, disse Wilder, \u00abse per giunta fosse anche un omosessuale...\u00bb\nUn altro motivo di preoccupazione per la PCA era il personaggio di Gloria, la cui caratterizzazione come una specie di prostituta apparve inaccettabile. Il direttore Joseph Breen propose di farla diventare una hostess che intratteneva i visitatori della citt\u00e0 ma stavolta Wilder ignor\u00f2 la questione ed ebbe la meglio, sottolineando che sebbene cercasse di ingraziarsi i clienti del bar frequentato da Don, in nessuna parte della sceneggiatura era indicata esplicitamente come una prostituta. Wilder riusc\u00ec ad eludere l'intervento di Breen anche per il personaggio dell'infermiere \"Bim\" Nolan: \u00abDiressi l'attore in modo che interpretasse il suo ruolo come un omosessuale\u00bb, comment\u00f2 in seguito, \u00abma la censura non riusc\u00ec ad inchiodarmi perch\u00e9 ero stato sottile a questo proposito e non trovarono nulla su cui poter obiettare\u00bb.\nUn'altra variazione al romanzo riguard\u00f2 il finale, pi\u00f9 ottimistico seppur \"ambiguo\" rispetto a quello originale, ma stavolta la decisione fu presa dallo stesso Wilder. \u00abQuando Don promette alla sua ragazza che smetter\u00e0 di bere non \u00e8 affatto un lieto fine\u00bb, ha affermato il regista, \u00able dice che \"cercher\u00e0\" di non bere mai pi\u00f9. Il film non sottintende che non berr\u00e0 pi\u00f9 perch\u00e9, per quanto ne sappiamo, potr\u00e0 ubriacarsi di nuovo il giorno dopo... Don vede la bottiglia come il suo peggior nemico, ma \u00e8 Don Birnam il suo peggior nemico\u00bb.\nLa prima bozza della sceneggiatura fu completata nel luglio 1944 in appena due mesi (\u00abLa sceneggiatura pi\u00f9 semplice che abbiamo scritto, grazie allo splendido romanzo\u00bb, dichiar\u00f2 Brackett) e l'inizio delle riprese fu fissato per fine settembre.\nCast.\nLa prima scelta di Wilder per il ruolo di Don Birnam fu l'attore di origine portoricana Jos\u00e9 Ferrer, gi\u00e0 noto per aver interpretato la parte di Iago nell\"'Otello\" messo in scena a teatro da Margaret Webster ma totalmente sconosciuto al pubblico cinematografico. La Paramount non condivise la scelta e chiese di optare per un volto gi\u00e0 conosciuto, qualcuno per cui la gente avrebbe provato empatia \u00abanche quando cadr\u00e0 nella degradazione, sperando che riesca a riabilitarsi\u00bb. Cos\u00ec Wilder scelse il gallese Ray Milland, attore specializzato in commedie sentimentali che aveva gi\u00e0 diretto nel 1942 in \"Frutto proibito\".\nDeSylva gli consegn\u00f2 una copia del romanzo con una nota allegata: \u00abLeggilo, studialo, stai per interpretarlo\u00bb. La drammaticit\u00e0 della storia sembr\u00f2 scoraggiare l'attore che ebbe il timore di non essere all'altezza di un ruolo cos\u00ec impegnativo. Dopo essere riuscito pochi mesi prima a convincere un riluttante Fred MacMurray ad assumere il ruolo di Walter Neff in \"La fiamma del peccato\", anche in questo caso la perseveranza di Wilder port\u00f2 Milland ad accettare la parte.\nPoco prima che iniziassero le riprese, allo scopo di ottenere l'aspetto scarno e sofferente di un alcolista inizi\u00f2 una dieta ferrea a base di pane tostato, caff\u00e8, succo di pompelmo e uova sode. Il risultato fu tale che quando alcuni conoscenti lo videro girare una scena lungo la 3rd Avenue credettero che l'attore avesse veramente iniziato ad avere problemi con l'alcool. La voce si sparse ed arriv\u00f2 alla stampa della West Coast, dando il via a voci incontrollate che grazie al provvidenziale intervento della moglie di Milland la Paramount riusc\u00ec a chiarire.\nIl ruolo di Helen St. James fu inizialmente offerto a Katharine Hepburn, che seppur interessata dovette rinunciare perch\u00e9 in procinto di girare \"Senza amore\" al fianco di Spencer Tracy. Dopo che anche Jean Arthur declin\u00f2 l'offerta la produzione opt\u00f2 per Jane Wyman, a quel tempo una \"starlet\" della Warner Bros. comparsa per lo pi\u00f9 in commedie leggere come \"Brother Rat\" (1938), \"The Kid from Kokomo\" (1939) e \"Sua Altezza \u00e8 innamorata\" (1943). La parte della madre di Helen fu invece affidata a Lilian Fontaine, madre di Olivia de Havilland e Joan Fontaine al suo debutto sul grande schermo.\nTra gli altri attori figurano il noto caratterista Howard Da Silva nel ruolo del barman Nat e gli esordienti Earle Hyman (non accreditato) e Doris Dowling in quello di Gloria. Il film segn\u00f2 anche l'inizio della relazione di quest'ultima con Billy Wilder, sul punto di divorziare dalla moglie Judith in quel periodo, se non che nel corso delle riprese il regista si infatu\u00f2 di un'altra giovane attrice di nome Audrey Young, con la quale sarebbe convolato a nozze pochi anni dopo. Nel film interpretava una guardarobiera ma alla fine la scena in cui compariva venne tagliata.\nRiprese.\nNel settembre 1944 Wilder riun\u00ec a New York il suo consueto team di produzione al quale si aggiunse lo scenografo Earl Hedrick, che inizi\u00f2 ad esplorare le location di Manhattan pi\u00f9 adatte. Le riprese iniziarono il 1\u00ba ottobre con alcune sequenze girate davanti al P.J. Clarke's Pub (il bar di Nat nel film, abituale luogo di bevute di Don) all'angolo tra la 3rd Avenue e la 55th Street.\nIl giornalista e biografo Axel Madsen ha descritto la visione di New York di questo film \u00abtra le pi\u00f9 inesorabili mai fissate su pellicola\u00bb, mentre la critica Pauline Kael ha definito alcune scene indicative del \u00abpeculiare taglio crudele\u00bb caratteristico della scrittura di Wilder e Brackett, con riferimento in particolare alla \u00ablunga e faticosa camminata lungo la 3rd Avenue di Don che cerca di impegnare la sua macchina da scrivere durante lo Yom Kippur\u00bb. Il direttore della fotografia John Seitz ha ricordato di aver catturato questa particolare scena il pi\u00f9 discretamente possibile con l'uso di una macchina da presa nascosta lungo il percorso, nel retro dei camion delle consegne, dietro enormi imballaggi sul marciapiede e nelle vetrine dei negozi vuoti.\nWilder attinse anche alle sue radici e alla Berlino degli anni venti per trasmettere il tumulto psicologico del protagonista. Come gi\u00e0 avvenuto in \"La fiamma del peccato\", grazie allo spiegamento drammatico di luci ed ombre di Seitz confer\u00ec al film uno sguardo rievocativo del cinema espressionista tedesco, un approccio visivo comune nel periodo \"noir\" di Hollywood che permetteva ai registi di presentare personaggi disturbati attraverso ambienti deformati o riprese distorte. Come ha osservato la scrittrice Joan Didion, il mondo di Wilder \u00ab\u00e8 quello che si vede all'alba attraverso i postumi di una sbornia... un mondo di aria viziata e drink in cui il ghiaccio si \u00e8 sciolto, un vero paesaggio di disperazione... il crollo del personaggio \u00e8 presentato in un vivido stile \"noir\"\u00bb.\nAl fine di rendere l'atmosfera pi\u00f9 realistica, Wilder prese accordi per girare nel Bellevue Hospital la scena in cui Don \u00e8 costretto a passare la notte nel \"reparto alcolisti\". Ray Milland si vide consegnare un pigiama e un accappatoio e gli fu assegnato un angusto letto di ferro. \u00abIl luogo era una moltitudine di odori, ma quello dominante era quello di un pozzo nero\u00bb, ha scritto l'attore nella sua autobiografia. Durante la notte fu svegliato da un nuovo arrivato, un uomo in preda ad una crisi isterica che gli addetti alla sicurezza cercavano di tenere fermo. \u00abAll'improvviso il reparto divenne una bolgia... sapevo che stavo guardando in un inferno senza fondo\u00bb. Milland fugg\u00ec in strada e tent\u00f2 di fermare un taxi ma un poliziotto riconobbe l'accappatoio del Bellevue e lo riport\u00f2 dentro. Fortunatamente gli fu permesso di chiamare Wilder che riusc\u00ec a chiarire l'equivoco, cos\u00ec che la lavorazione riprese nel giro di qualche giorno.\nDopo l'uscita del film l'amministrazione del Bellevue non fu affatto contenta di come l'ospedale era stato rappresentato e giur\u00f2 di non collaborare mai pi\u00f9 con Hollywood. Il primo a farne le spese fu George Seaton che nel 1947 si vide negare la possibilit\u00e0 di girare alcune sequenze per \"Il miracolo della 34\u00aa strada\": \u00abIl responsabile dell'ospedale mi mise praticamente alla porta perch\u00e9 era ancora infuriato per aver dato a Wilder il permesso di girare nell'ospedale\u00bb.\nLe riprese a New York furono completate il 19 ottobre 1944 e proseguirono fino al 30 dicembre nei Paramount Studios di Hollywood, dove Earl Hedrick costru\u00ec una replica del P.J. Clarke's Pub talmente fedele che ogni pomeriggio per una settimana, alle 17:00 in punto lo scrittore e umorista Robert Benchley entr\u00f2 e ordin\u00f2 un bicchiere di bourbon a Howard Da Silva, andandosene dopo aver chiacchierato con lui del pi\u00f9 e del meno e aver lasciato 50 centesimi sul bancone.\nL'anteprima a Santa Barbara.\nTerminato il montaggio, nell'aprile 1945 lo studio organizz\u00f2 un'anteprima a Santa Barbara che si rivel\u00f2 disastrosa. \u00abLa gente rideva fin dall'inizio\u00bb, ha ricordato Wilder, \u00abridevano quando il fratello di Birnam trova la bottiglia fuori dalla finestra, ridevano quando svuota il whisky nel lavandino\u00bb. Il romanzo non era ancora diventato un \"best seller\" e gli spettatori si aspettavano la solita farsa, ma non appena scoprirono che non si trattava di una commedia abbandonarono la sala di proiezione.\nY. Frank Freeman, contrario al film sin dall'inizio, trov\u00f2 il pretesto per opporsi alla sua distribuzione sottolineando che \"Giorni perduti\" era costato 1,3 milioni di dollari e che non era intenzionato a gettarne al vento altri 2 per la distribuzione e la pubblicit\u00e0.\nWilder non si dette per vinto e attribu\u00ec la colpa dell'accoglienza negativa al fatto che la copia proiettata aveva una colonna sonora temporanea di stile jazzistico dato che il compositore ungherese Mikl\u00f3s R\u00f3zsa non aveva ancora finito la sua partitura. Lo stesso R\u00f3zsa defin\u00ec la traccia musicale \"disastrosamente inappropriata\" e per la colonna sonora fece un ampio uso del theremin (suonato da Samuel Hoffman), uno strumento musicale elettronico con un suono acuto e tremolante che aveva appena utilizzato in \"Io ti salver\u00f2\" di Hitchcock e che aument\u00f2 l'atmosfera inquietante del film. Wilder fece anche delle modifiche al montaggio con Doane Harrison e il 10 aprile gir\u00f2 di nuovo la scena finale in cui Helen tenta di dissuadere Don dal suicidio per renderla pi\u00f9 drammatica.\nQuando il 9 agosto 1945 la Paramount organizz\u00f2 una proiezione privata con rappresentanti dell'industria cinematografica, la versione definitiva del film venne accolta favorevolmente e lo studio annunci\u00f2 la decisione di distribuirlo.\nI problemi con l'industria dei liquori.\nMentre Wilder era in Germania, le compagnie di distillazione protestarono sostenendo che il film avrebbe pregiudicato la vendita dei loro prodotti e si unirono per fare pressioni contro la produzione. La Allied Liquor Industries pubblic\u00f2 una lettera aperta in cui espresse il timore che i \"professionisti dell'astinenza\" non avrebbero esitato a indicare il protagonista come \u00abtipico esempio di chiunque sorseggi un cocktail leggero anche solo occasionalmente\u00bb e che avrebbero usato il film come arma per reintrodurre il proibizionismo.\nI lobbisti dei liquori arrivarono ad autorizzare il malavitoso Frank Costello a fare un'offerta di 5 milioni di dollari per acquistare il negativo originale del film e tutte le stampe esistenti al fine di bruciarle. Freeman ritenne l'offerta allettante ma il direttore della Paramount si rifiut\u00f2 di accettare una bustarella da parte della mafia e dichiar\u00f2 categoricamente: \u00abUna volta che facciamo un film non lo buttiamo nel cesso\u00bb.\nIn effetti alcune associazioni accusarono il film di incentivare il consumo di liquori e un comitato dell'Ohio riusc\u00ec a far tagliare una frase pronunciata dall'infermiere \"Bim\" Nolan a proposito del proibizionismo e dei pazienti del Bellevue Hospital (\u00abFacevano anticamera, cos\u00ec ha cominciato la maggior parte\u00bb).\nUna volta diventato evidente il successo unanime di pubblico e critica di \"Giorni perduti\", l'industria dei liquori cambi\u00f2 decisamente posizione schierandosi a suo favore. La Seagram Company Ltd. rilasci\u00f2 un comunicato stampa in cui dichiar\u00f2 che la Paramount era riuscita \u00aba imprimere nei cuori e nelle menti di tutti coloro che vedono questa vivida storia la nostra convinzione da lungo tempo sostenuta che alcuni uomini non dovrebbero bere!\u00bb\nDistribuzione.\nSu decisione della Paramount la \"premi\u00e8re\" si tenne nel Regno Unito il 5 ottobre 1945. \u00abLondra \u00e8 un tripudio di elogi per \"Giorni perduti\"\u00bb, scrisse \"The Hollywood Reporter\", \u00abdove nonostante la scarsit\u00e0 di giornali ha ottenuto pi\u00f9 commenti di qualsiasi altro film dai tempi di \"Via col vento\"\u00bb. Dati i problemi gi\u00e0 avuti in patria, per evitare di urtare la sensibilit\u00e0 degli anglosassoni lo studio aggiunse il sottotitolo \"Diary of a Dipsomaniac\" e fece proiettare un trailer speciale con il seguente disclaimer: \u00abSignore e signori, poich\u00e9 quello che viene rappresentato sullo schermo \u00e8 un argomento insolito, ci \u00e8 stato richiesto di avvisarvi sulle tristi e realistiche scene contenute in questo diario senza uguali che porta con s\u00e9 una morale cos\u00ec potente\u00bb.\nNegli Stati Uniti usc\u00ec il 16 novembre e nel settembre 1946 fu presentato in concorso al Festival di Cannes. Lo stesso anno fu oggetto di un adattamento radiofonico di 30 minuti, trasmesso il 7 gennaio nella serie antologica della CBS \"The Screen Guild Theater\" con Ray Milland e Jane Wyman negli stessi ruoli del film.\nHome video.\nLa prima edizione in DVD \u00e8 stata distribuita dalla Universal Studios il 6 febbraio 2001, seguita da diverse riedizioni tra cui quella uscita il 4 settembre 2012 per il 100\u00ba anniversario della Universal.\nAccoglienza.\nIncassi.\nIl film ottenne ottimi risultati al \"box office\" incassando 11 milioni di dollari, di cui 4,8 negli Stati Uniti.\nCritica.\nSebbene fosse stato inizialmente considerato un soggetto inappropriato per il cinema, \"Giorni perduti\" fu acclamato dalla critica e lo stesso Charles R. Jackson apprezz\u00f2 il modo in cui il suo romanzo era stato trasposto sullo schermo, affermando che nel film erano stati introdotti elementi a cui avrebbe voluto pensare lui per primo. \"The Film Daily\" lo giudic\u00f2 il miglior film dell'anno e il \"Daily News\" \u00abil film pi\u00f9 audace mai uscito da Hollywood\u00bb, mentre il \"New York Herald Tribune\" parl\u00f2 di \u00abuna pietra miliare nel cinema... un capolavoro in ogni dettaglio... memorabile e profondamente commovente\u00bb, paragonandolo a pellicole come \"Il traditore\", \"Furore\" e \"Alba fatale\".\nLa rivista \"Variety\" lo defin\u00ec \u00abintenso, morboso ed elettrizzante\u00bb e quella di Ray Milland un'interpretazione \u00abcon la quale l'industria del cinema dovr\u00e0 fare i conti quando assegner\u00e0 i suoi premi annuali\u00bb. Analogo il giudizio della giornalista Hedda Hopper che sul \"Los Angeles Times\" giudic\u00f2 la prova di Milland \u00abun fermo invito per un Oscar\u00bb. James Agee su \"The Nation\" lo accolse come \u00abinsolitamente duro, teso, crudele, intelligente e diretto\u00bb, pur affermando che non apportava niente di \u00abnuovo, distintamente personale o fortemente creativo\u00bb. Un'altra osservazione arriv\u00f2 dal critico Stephen Farber che giudic\u00f2 il finale non coerente con il resto del film: \u00abI cambiamenti dell'ultimo minuto di Wilder sono seccanti... Certo, questi cambiamenti sono possibili ma Wilder raramente riesce a drammatizzarli, il suo impegno appare nell'atteggiamento cinico espresso nei primi tre quarti dei suoi film. Le conclusioni moralmente edificanti sono recitate quasi invariabilmente senza convinzione\u00bb. Allo stesso proposito, pi\u00f9 recentemente il critico Andrew Sarris ha definito il regista \u00abtroppo cinico anche per credere nel suo stesso cinismo\u00bb, aggiungendo al contempo che il film \u00abha resistito alla prova del tempo come film noir espressionista degli anni quaranta, soprattutto per fattori come il theremin della colonna sonora di Mikl\u00f3s R\u00f3zsa e le immagini allucinatorie di un pipistrello in picchiata e un topo sanguinante\u00bb.\nIl \"New York World-Telegram\" lo descrisse come \u00abun miracolo di abilit\u00e0 cinematografica ispirata\u00bb e sottoline\u00f2 in particolare il \"talento insospettato\" espresso da Jane Wyman, cos\u00ec come il \"New York Times\" sul quale Bosley Crowther scrisse che l'attrice aveva assunto con grande autorit\u00e0 un ruolo diverso da quello stereotipato dell'allegra ingenua per la quale era conosciuta fino ad allora. Nella sua recensione Crowther aggiunse: \u00abNon raccomanderei questo film per una spensierata serata in citt\u00e0, ma \u00e8 certamente un dramma travolgente che ogni spettatore adulto dovrebbe vedere\u00bb.\nRiconoscimenti.\nDurante la cerimonia degli Oscar, Billy Wilder disse di aver avuto la sensazione che l'Academy lo avesse premiato per averlo trascurato l'anno prima per \"La fiamma del peccato\": \u00abCos\u00ec nel 1945 hanno rimediato. \u00c8 molto gratificante vincere perch\u00e9 \u00e8 un riconoscimento del tuo lavoro\u00bb. A proposito del premio vinto da Ray Milland come miglior attore protagonista, lo stesso Wilder afferm\u00f2 anni dopo di non essere rimasto sorpreso: \u00abSapevo che quello che interpretava l'ubriaco avrebbe ricevuto l'Oscar... Milland non era sicuramente un attore da Oscar, ma ora \u00e8 morto quindi posso dirlo... Se sei uno storpio, se balbetti, se sei un alcolista la gente pensa che sia un grande esempio di recitazione. Un attore non pu\u00f2 vincere un Oscar interpretando parti alla Cary Grant... Non c'\u00e8 niente di straordinario nell'entrare e dire \"Nessuno che vuol giocare a tennis?\"\u00bb\nColonna sonora.\nLa colonna sonora originale realizzata da Mikl\u00f3s R\u00f3zsa, eseguita negli studi della Paramount da un'orchestra di 59 elementi diretta da Irvin Talbot, \u00e8 stata pubblicata per la prima volta nel 2015 dalla Intrada Records.\nTracce.\nExtra"}
{"id": "612827", "revid": "36426", "url": "https://it.wikipedia.org/wiki?curid=612827", "title": "Porro (famiglia)", "text": "La famiglia Porro \u00e8 un casato nobile di Milano e della Lombardia, i cui membri rivestirono cariche alla corte dei Visconti. Furono \"Feudatari sovrani della Brianza\" e \"Signori di Monza, Como, Lecco e Lissone\" durante tutto il Medioevo. Il centro dei loro domini convergeva su Lentate sul Seveso.\nIl casato nei secoli successivi ebbe particolare rilievo sia presso la corte imperiale austriaca, del Sacro Romano Impero, sia presso la corte napoleonica del Regno d'Italia.\nStoria familiare.\nIl primo membro noto della famiglia risulta essere un certo Porreto de Porris, citato in alcuni documenti alla met\u00e0 del XII secolo, mentre le notizie si fanno pi\u00f9 consistenti con Ottone de Porris, citato nel 1191 come procuratore della badessa di San Vittore di Meda, signore feudale dei territori di Copreno, Seveso, Meda Barlassina e Lentate e \"cavaliere banderese\", ossia con disponibilit\u00e0 di un seguito armato e di propri vessilli o bandiere. Sembra, dalla presenza dell'aquila imperiale (capo dell'impero) nello stemma, che appartenesse alla fazione ghibellina.\nI discendenti, Oldone I, Oldone II e Ottone II risiedettero nel castello di Copreno, in precedenza possesso dell'abbazia di San Simpliciano di Milano.\nNel 1252 Pietro e Alberto parteciparono alla congiura contro l'inquisitore Pietro da Verona, ucciso nel castello di Farga, presso Seveso e furono costretti alla fuga, con l'aiuto del podest\u00e0 di Milano, Pietro Avogadro. Successivamente i Porro e gli Avogadro si contesero il controllo del castello di Copreno.\nStefano Porro di Brianza.\nStefano Porro di Brianza (detto anche Stefanolo, nato intorno al 1315, figlio di Beltramo) fu signore sovrano della Brianza e diede inizio al dominio della sua casata sui territori tra Milano e Como. Egli possedeva anche un palazzo a Milano, presso Porta Romana, nel Milano riservato a Bernab\u00f2 Visconti. Stefano fece carriera alla corte ducale e svolse missioni diplomatiche per conto dei Visconti presso l'imperatore Carlo IV, in Boemia e presso le varie corti signorili dell'Italia settentrionale, per l'invito alle nozze tra Gian Galeazzo Visconti e Isabella di Valois. Nel 1362 rivest\u00ec la carica di cancelliere a Milano e fu quindi tesoriere ducale a Mantova. Nel 1367 fu nuovamente ambasciatore dei Visconti presso l'imperatore e l'anno seguente era di nuovo a Mantova. Alla corte di Milano ebbe la carica di \"consigliere segreto\". Presso la corte ereditata dal padre a Lentate fond\u00f2 nel 1369 la chiesa dedicata a Santo Stefano martire, destinato ad ospitare le sepolture della famiglia e rimasto tuttavia inutilizzato. Nel 1371 ottenne il titolo di marchese di Val Trebbia, il feudo di Corte Brugnatella, il castello di Zerba, e il privilegio fu reso ereditario nel 1385, dopo la sua morte. Nel 1378 fu a Tortona come inviato della moglie di Bernab\u00f2 Visconti, Regina.\nIl casato oggi.\nOggi i Porro, risiedenti in Brianza, posseggono ancora il titolo di \"Conte sovrano\", concesso nel 1005 dall'imperatore Enrico II il Santo. La casata Porro di Brianza, famiglia feudale con giurisdizione su sparsi territori della pianura brianzola, monzese e milanese, oltre che sulle alture del Comasco e del lecchese, \u00e8 uno dei pochi rami del casato non ancora estinti, e tuttora vive nei pressi di Monza.\nI centri principali dell'antico Contato Imperiale di Brianza sono state Lentate sul Seveso e Copreno, mentre alcune zone, come Monza e Lissone, avevano i loro \"governatori\", rappresentanti del Conte sovrano.\nAltri membri del casato.\nTra gli altri membri della famiglia, si ricordano di seguito, coloro che hanno avuto cariche o particolari meriti storici:\nRamo Porro di Andria (Puglia).\nLa famiglia Porro, che da pubblici atti risulta risiedere in Andria sin dall\u2019inizio del Cinquecento, ebbe continuit\u00e0 e sviluppo fino alla presente generazione attraverso una serie ininterrotta di saggi e probi uomini, di elette e virtuose donne.\nI Porro, per vincoli di nozze, s\u2019imparentarono successivamente con distinti casati della citt\u00e0 e della regione, quali Longo (1560 circa), Brudaglio (1650 circa), Scazzilli (1700 circa), Paradis (1770 circa), Jannuzzi (1830), D'Urso (1873), Scardinale (1920).\nNutrita di quella originaria nobilt\u00e0 che ai nomi migliori di nostra gente deriva dal proficuo amore all'agricoltura e dal costante esercizio della virt\u00f9, la famiglia Porro cur\u00f2 sempre con sagace prudenza il patrimonio agrario accrescendolo man mano con illuminate iniziative, mentre dava alla citt\u00e0 uomini eminenti per virt\u00f9 civili e religiose.\nI fratelli Giovanni e Michele Porro furono, tra la fine del 700 e l\u2019inizio dell\u2019800, canonici della Cattedrale, ancora ricordati per alto spirito di rettitudine e di piet\u00e0. Essi stessi, con l\u2019altro fratello Francesco Paolo, acquistarono nel 1817 dal duca di Andria, don Francesco Carafa, un esteso latifondo denominato \u00abQuadrone\u00bb, che fu sempre cura amorevole delle successive generazioni.\nMembri celebri del ramo Porro di Andria.\nNicola Porro, durante i primi moti del Risorgimento italiano, partecip\u00f2 attivamente al patriottico movimento, cos\u00ec che nel 1825 fu denunziato e condannato, insieme ad altri 23 andriesi, come settario.\nRiccardo Porro fu Guardia d\u2019onore di Ferdinando II, che sceglieva in ogni citt\u00e0 del Regno le famiglie pi\u00f9 cospicue per tenerle legate al suo trono vacillante.\nStefano Porro, per le sue spiccate doti sacerdotali, fu da Leone XIII nominato vescovo di Cesaropoli. Attivo coadiutore del vescovo di Andria infermo, fu per la sua citt\u00e0 largamente munifico in molteplici opere di culto, specialmente con la costruzione, a tutte sue spese, di un importante tempio a tre navate intitolato alla Santissima Vergine Immacolata.\nErede di cos\u00ec nobili tradizioni familiari \u00e8 oggi Vincenzo Porro, figlio di Giovanni, coniugato con la nobildonna signora Maria Scardinale di Gravina. Alacre ed appassionato agricoltore quanto noto e perfetto gentiluomo, egli ha portato nell\u2019azienda avita quello spirito moderno di riforma razionale che deve ormai potenziare le intime ricchezze della terra italiana e pugliese in particolare.\nI Porro, che nel 700 abitarono la bella casa barocca in Via Corrado IV di Svezia e nell\u2019800 l\u2019ampia casa in via De Anellis \u2013 tuttora abitata da congiunti, ebbero anche un palazzo in Piazza Umberto I, che appunto Vincenzo rifece ed ampli\u00f2 con un ricco prospetto moderno.\nEgli stesso acquist\u00f2, sistemandola con ogni conforto, una magnifica villa sulla via di Corato, mentre ogni cespite dell\u2019economia familiare riordin\u00f2 con sagace larghezza di vedute. Ma la sua cura particolare fu ed \u00e8 la masseria \u00ab Quadrone \u00bb che, man mano migliorata, dai suoi avi, \u00e8 stata per la sua fervida iniziativa arricchita con vasto vigneto esemplare e moderno stabilimento vinicolo.\nTratto da \u201cPuglia d\u2019Oro "}
{"id": "612829", "revid": "1982", "url": "https://it.wikipedia.org/wiki?curid=612829", "title": "Invincibile Armada", "text": ""}
{"id": "612830", "revid": "767487", "url": "https://it.wikipedia.org/wiki?curid=612830", "title": "I cinque segreti del deserto", "text": "I cinque segreti del deserto (\"Five Graves to Cairo\") \u00e8 un film di guerra del 1943 diretto da Billy Wilder, ambientato in Nordafrica durante la 2\u00aa guerra mondiale, all'epoca ancora in corso.\nTrama.\nL'azione ha luogo nel giugno del 1942, con l'8\u00aa Armata britannica in ritiro, dopo la caduta di Tobruk. Durante la fuga, il caporale inglese John Bramble trova rifugio in un albergo, che per\u00f2 si riempie subito di ufficiali tedeschi, tra questi il feldmaresciallo Rommel. Il caporale inglese riesce a spacciarsi per una spia dei tedeschi, ma il suo vero scopo \u00e8 scoprire l'ubicazione dei depositi di carburante dell'Afrikakorps. Tra scambi di identit\u00e0, bugie e minacce, riesce nel suo intento grazie ad una carta geografica \"truccata\": potr\u00e0 cos\u00ec aiutare gli alleati a fermare i carri armati di Rommel.\nProduzione.\nIl film, tratto dal dramma \"Hotel Imperial\" di Lajos Bir\u00f3, venne prodotto dalla Paramount Pictures che in parte si occuper\u00e0 anche della distribuzione. Le parti in cui lo stereotipato generale italiano Sebastiano (Fortunio Bonanova) viene ridicolizzato da Rommel, non furono doppiate in italiano e rimangono solo nella versione originale.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "612831", "revid": "1982", "url": "https://it.wikipedia.org/wiki?curid=612831", "title": "Invincible Armada", "text": ""}
{"id": "612834", "revid": "767487", "url": "https://it.wikipedia.org/wiki?curid=612834", "title": "Frutto proibito (film)", "text": "Frutto proibito (\"The Major and the Minor\") \u00e8 un film del 1942 diretto da Billy Wilder.\nTrama.\nSusan Kathleen \u00e8 una giovane massaggiatrice che, dopo l'ennesimo tentativo di conquista da parte di un cliente, decide di lasciare New York e tornare al suo paese d'origine. Tuttavia, giunta alla stazione si accorge che le tariffe sono aumentate e che con il poco denaro che le resta, pu\u00f2 permettersi solo un biglietto ridotto per bambini fino ai 12 anni di et\u00e0. Decisa a lasciare New York si traveste da bambina ma, salita sul treno attira i sospetti del conduttore che la sorprende a fumare.\nSusan si rifugia, allora nel compartimento di un militare, Philip Kirby (un maggiore, sia di grado che d'et\u00e0, da cui il Mayor del titolo originale) che vedendola sola decide di prenderla in custodia e tenerla con s\u00e9 nella sua cabina. Ben presto il sentimento del maggiore sfocia in amore ma, a causa del travestimento, non pu\u00f2 dichiararsi (dal momento che per lui Susan \u00e8 ancora una minorenne, da cui Minor). Solo dopo una serie di numerosi equivoci i due riusciranno a sposarsi.\nRiconoscimenti.\nNel 1942 il National Board of Review of Motion Pictures l'ha inserito nella lista dei migliori dieci film dell'anno.\nRemake.\nNel 1955 fu realizzato un remake del film, intitolato \"Il nipote picchiatello\", diretto da Norman Taurog ed interpretato da Jerry Lewis (nel ruolo che in \"Frutto proibito\" \u00e8 assegnato a Ginger Rogers) e Dean Martin."}
{"id": "612835", "revid": "36426", "url": "https://it.wikipedia.org/wiki?curid=612835", "title": "Cow belles", "text": ""}
{"id": "612836", "revid": "1745361", "url": "https://it.wikipedia.org/wiki?curid=612836", "title": "Demezi", "text": "I D\u00e8mezi erano una trib\u00f9 celtica della Britannia, stanziata nelle odierne contee del Pembrokeshire e del Carmarthenshire (nel sud-ovest delGalles), dando il loro nome alla contea di Dyfed.\nLa loro capitale era \"Moridunum\", odierna Carmarthen. Si sa poco sul conto di questa trib\u00f9 che, non essendo bellicosa, non si oppose alla conquista romana della Britannia. Forse per questa ragione il loro territorio non fu pesantemente presidiato. Comunque, i romani lo esplorarono alla ricerca di oro.\nEssi sono menzionati nella \"Geographia\" di Tolomeo, come popolo stanziato ad ovest dei Silures. Egli menzion\u00f2 due delle loro citt\u00e0, Moridunum (moderna Carmarthen) e Luentinum (identificata come la Miniera d'oro di Dolaucothi vicino Pumsaint, Carmarthenshire). Non sono menzionati nei resoconti di Tacito riguardo alle guerre romane nel Galles, che sono incentrati sui loro vicini, Silures e Ordovices.\nVortiporio, \"tiranno dei Demezi\", \u00e8 uno dei re condannato da Gildas nella disputa del VI secolo \"De Excidio Britanniae\". "}
{"id": "612837", "revid": "26891", "url": "https://it.wikipedia.org/wiki?curid=612837", "title": "Classe S (sommergibile Italia)", "text": ""}
{"id": "612839", "revid": "6392", "url": "https://it.wikipedia.org/wiki?curid=612839", "title": "Non per soldi...ma per denaro", "text": ""}
{"id": "612844", "revid": "212348", "url": "https://it.wikipedia.org/wiki?curid=612844", "title": "Terza Guerra Sannitica", "text": ""}
{"id": "612846", "revid": "767487", "url": "https://it.wikipedia.org/wiki?curid=612846", "title": "Venere e il professore", "text": "Venere e il professore (\"A Song Is Born\") \u00e8 un film del 1948 diretto da Howard Hawks.\n\u00c8 il \"remake\" in versione musical di \"Colpo di fulmine\" (\"Ball of Fire\") diretto dallo stesso regista nel 1941.\nTrama.\nIl professor Hobart Frisbee e i suoi colleghi, tra cui il professor Magenbruch, stanno scrivendo un'enciclopedia musicale. Grazie a due lavavetri di nome Buck e Bubbles, scoprono l'esistenza di nuove musiche popolari chiamate jazz, swing, boogie woogie o bebop.\nI professori rimangono coinvolti con i guai della cantante di night club Honey Swanson. La donna ha bisogno di un posto dove nascondersi dalla polizia, che vuole interrogarla sul suo fidanzato, il gangster Tony Crow. Decidono di darle rifugio, nonostante Frisbee non sia d'accordo. Mentre \u00e8 l\u00ec, ne approfittano per farle cantare alcune canzoni jazz. Le canzoni che suonano includono \"A Song Is Born\", \"Daddy-O\", \"I'm Getting Sentimental Over You\", \"Flying Home\" e \"Redskin Rumba\".\nAlla fine Tony perdona Honey ma a quel punto lei e Hobart sono gi\u00e0 innamorati."}
{"id": "612847", "revid": "767487", "url": "https://it.wikipedia.org/wiki?curid=612847", "title": "Alla molfettesa manera", "text": "Alla molfettesa manera \u00e8 l'unico album discografico del gruppo musicale italiano SunnyColaConnection, pubblicato nel 2005 e autoprodotto dalla band.\nIl disco.\nI SunnyColaConnection erano un progetto artistico guidato da Caparezza e composto anche da \"U Fabie\" e \"U Bepp\". L'album contiene 19 tracce (di cui 18 cantate in dialetto molfettese e una, \"Butrinti\", composta esclusivamente da rutti) pi\u00f9 una bonus track, \"Mille Lire\", che \u00e8 una breve registrazione di un personaggio locale molfettese.\nIl disco \u00e8 scaricabile gratuitamente sul sito ufficiale della band."}
{"id": "612850", "revid": "212348", "url": "https://it.wikipedia.org/wiki?curid=612850", "title": "Seconda Guerra Sannitica", "text": ""}
{"id": "612858", "revid": "767487", "url": "https://it.wikipedia.org/wiki?curid=612858", "title": "Colpo grosso (film)", "text": "Colpo grosso (\"Ocean's 11\") \u00e8 un film del 1960 diretto da Lewis Milestone con Frank Sinatra, Dean Martin, Sammy Davis Jr. e altri personaggi di spettacolo di spicco degli anni '60 conosciuti con il nome di Rat Pack.\nUn remake, diretto da Steven Soderbergh, \u00e8 stato realizzato nel 2001 ed \u00e8 uscito in Italia con il titolo \"Ocean's Eleven - Fate il vostro gioco\".\nTrama.\nDanny Ocean raduna dieci amici, tutti veterani della seconda guerra mondiale come lui e appartenenti all'82nd Airborne Division, per organizzare un colpo geniale: svaligiare contemporaneamente cinque casin\u00f2 di Las Vegas. Non tutto andr\u00e0 come previsto."}
{"id": "612861", "revid": "767487", "url": "https://it.wikipedia.org/wiki?curid=612861", "title": "Stalag 17", "text": "Stalag 17 \u00e8 un film del 1953 diretto da Billy Wilder, ambientato in un campo di internamento tedesco, il campo numero 17 appunto.\n\u00c8 noto in Italia anche col titolo Stalag 17 - L'inferno dei vivi.\nTrama.\nUno dei prigionieri statunitensi reclusi nello Stalag 17 \u00e8 in realt\u00e0 una spia tedesca, infiltratosi per conto dei nazisti. L'uomo scopre i piani di fuga dei compagni e li trasmette alle guardie del campo mediante un abile sistema segreto. Sefton, un altro prigioniero statunitense, ingiustamente accusato di essere la spia, alla fine smaschera l'infiltrato e riesce a farlo uccidere, per poi fuggire dal campo."}
{"id": "612862", "revid": "599013", "url": "https://it.wikipedia.org/wiki?curid=612862", "title": "L'inferno dei vivi", "text": ""}
{"id": "612866", "revid": "438678", "url": "https://it.wikipedia.org/wiki?curid=612866", "title": "La moglie del vescovo", "text": "La moglie del vescovo (\"The Bishop's Wife\") \u00e8 un film del 1947 diretto dal regista Henry Koster tratto dal romanzo omonimo di Robert Nathan.\nNel 1996 venne realizzato un remake del film, \"Uno sguardo dal cielo\", diretto da Penny Marshall.\nTrama.\nDudley \u00e8 un angelo inviato dal Signore sulla Terra per aiutare il vescovo episcopaliano Henry che sta attraversando un periodo difficile: il troppo lavoro lo allontana dalla moglie, vorrebbe costruire una cattedrale ma \u00e8 senza fondi e rischia di cadere nel ricatto della donna pi\u00f9 ricca della citt\u00e0, trascura i vecchi amici e la vecchia parrocchia."}
{"id": "612868", "revid": "767487", "url": "https://it.wikipedia.org/wiki?curid=612868", "title": "Colpo di fulmine (film 1941)", "text": "Colpo di fulmine (\"Ball of Fire\") \u00e8 un film del 1941 diretto da Howard Hawks.\nNel 2016 \u00e8 stato scelto per la conservazione nel National Film Registry della Biblioteca del Congresso negli Stati Uniti.\nTrama.\nKatherine O'Shea, la pupa del \"boss\" Joe Lilac, soprannominata \"Sugarpuss\", capita per caso in mezzo a un gruppo di otto professori tagliati fuori dal mondo e intenti alla stesura di un'enciclopedia. La ragazza cerca di sfruttare la situazione a proprio vantaggio ma, conquistata da tanto candore, si redimer\u00e0 finendo col cedere alla corte del pi\u00f9 giovane, Bertram Potts.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche statunitensi il 2 dicembre 1941. Il 15 gennaio venne presentato a New York, mentre in Italia fu possibile proiettarlo solo dopo la guerra: usc\u00ec in sala con il titolo \"Colpo di fulmine\" il 21 settembre 1946.\nRiconoscimenti.\nIl film ha ricevuto 4 \"nomination\" ai Premi Oscar 1942 fra cui quella per la miglior attrice protagonista a Barbara Stanwyck.\nNel 2000 l'American Film Institute l'ha inserito al 92\u00ba posto della classifica delle cento migliori commedie americane di tutti i tempi.\n\"Remake\".\nIl soggetto fu ripreso nel 1948 per la realizzazione di un remake sotto forma di musical intitolato \"Venere e il professore\" (\"A Song is Born\") diretto dallo stesso Howard Hawks."}
{"id": "612869", "revid": "1861950", "url": "https://it.wikipedia.org/wiki?curid=612869", "title": "Boeing 757", "text": "Il Boeing 757 \u00e8 un aereo di linea bimotore a medio raggio a fusoliera stretta progettato e costruito dalla statunitense Boeing Commercial Airplanes. Il 757 \u00e8 il pi\u00f9 grande aereo passeggeri a corridoio singolo realizzato da Boeing ed \u00e8 stato in produzione dal 1982 al 2004. L'equipaggio di condotta \u00e8 costituito da due piloti. L'aereo \u00e8 dotato di un \"glass cockpit\", due motori turboventola di potenza sufficiente per consentire decolli da piste relativamente corte e altitudini elevate, un impennaggio di coda convenzionale e, per garantire minore resistenza aerodinamica, un profilo alare supercritico. Destinato a sostituire il pi\u00f9 piccolo trimotore Boeing 727 su rotte a breve e medio raggio, il 757 pu\u00f2 trasportare da 200 a 295 passeggeri su una distanza massima da 5\u00a0830\u00a0km a 7\u00a0590\u00a0km, a seconda della versione. Il velivolo \u00e8 stato progettato in concomitanza con il bireattore a fusoliera larga Boeing 767, con cui condivide molte caratteristiche progettuali, tanto da permettere ai piloti di operare su entrambi con lo stesso \"type rating\".\nIl 757 \u00e8 stato progettato con due diverse lunghezze della fusoliera. L'originale 757-200, entrato in servizio nel 1983; il 757-200PF, una variante cargo e il 757-200M, un modello combinato passeggeri-cargo, hanno esordito alla fine degli anni ottanta. La versione allungata 757-300, il bireattore a fusoliera stretta pi\u00f9 lungo mai prodotto, ha iniziato il servizio nel 1999. \u00c8 stata prodotta anche una variante militare da trasporto, con designazione C-32. Alcuni operatori privati e di governo hanno personalizzato il 757 per svariati ruoli, come per la ricerca e per il trasporto. Tutti i 757 sono spinti da motori Rolls-Royce RB211 o Pratt &amp; Whitney PW2000.\nLe compagnie aeree Eastern Air Lines e British Airways iniziarono a utilizzare il 757 nel 1983, in particolare su rotte nazionali medio-brevi. Dopo che il velivolo ha ottenuto, nel 1986, la certificazione ETOPS per i voli a lungo raggio sopra il mare, le compagnie aeree hanno iniziato a utilizzarlo sulle rotte intercontinentali. I principali clienti del 757 inclusero le principali compagnie statunitensi, gli operatori \"charter\" europei e le compagnie cargo. A settembre 2015, l'aereo ha registrato otto incidenti con la perdita del mezzo, di cui sette con vittime.\nLa produzione del 757 si \u00e8 conclusa nel mese di ottobre 2004, dopo aver realizzato 1\u00a0050 esemplari per 54 clienti diversi. Il 757-200 \u00e8 stato il modello di gran lunga pi\u00f9 venduto, con 913 esemplari costruiti. La diminuzione delle vendite dovuta a una tendenza dell'industria del trasporto aereo verso jet pi\u00f9 piccoli, ha portato la Boeing a terminare la produzione senza prevedere una sostituzione diretta, in favore della famiglia 737. L'ultimo 757 prodotto \u00e8 stato consegnato a Shanghai Airlines nel novembre del 2005. A ottobre 2018 si contano 709 esemplari in servizio e Delta Air Lines \u00e8, a questa data, il maggior operatore, avendone in flotta 127.\nStoria del progetto.\nContesto.\nNei primi anni 1970, in seguito al lancio dell'aereo \"wide-body\" 747, Boeing inizi\u00f2 a considerare possibili sviluppi del suo modello trimotore a fusoliera stretta, il Boeing 727. Progettato per tratte di lunghezza brevi e medie, il 727 fu l'aereo commerciale di maggior successo degli anni 1960 e un pilastro delle operazioni delle compagnie aeree statunitensi. La maggior parte degli studi si concentrarono sulla variante 727-200, dotata di 189 posti. Due approcci diversi vennero considerati: una versione allungata e denominata 727-300 e la messa in produzione di un nuovo modello, dal nome in codice 7N7. La prima possibilit\u00e0 rappresentava la scelta pi\u00f9 economica, andando a utilizzare la tecnologia gi\u00e0 presente e la configurazione con il motore di coda, mentre la seconda opzione sarebbe stata costituita da un bimotore di nuova concezione, facente uso di nuovi materiali e miglioramenti nella tecnologia di propulsione che, nel frattempo, erano diventati disponibili nel settore aerospaziale civile.\nLa United Airlines spinse per la proposta del 727-300, in quanto Boeing sarebbe stata pronta per presentarlo entro la fine del 1975, ma poi perse interesse dopo aver esaminato gli studi preliminari dello sviluppo per il 7N7. Anche se il 727-300 fu offerto alla Braniff International Airways e ad altre compagnie, l'interesse dei clienti rimase insufficiente per intraprenderne lo sviluppo. Al contrario, le compagnie aeree furono molto interessate ai nuovi motori ad alto rapporto di diluizione, alle nuove tecnologie per la cabina di pilotaggio, dal peso inferiore, da una migliore aerodinamica e da ridotti costi di gestione, promesse del 7N7. Queste nuove caratteristiche vennero incluse in uno sforzo di sviluppo parallelo di un nuovo aereo di linea \"wide-body\" di medie dimensioni, inizialmente chiamato con il codice 7X7 ma che poi diventer\u00e0 il Boeing 767. I lavori su entrambi i velivoli vennero accelerati a seguito della ripresa economica nel settore aeronautico che si verific\u00f2 alla fine degli anni 1970.\nNel 1978, gli studi si focalizzarono su due varianti: il 7N7-100 con 160 posti a sedere e il 7N7-200 con oltre 180 posti passeggeri. Le nuove caratteristiche inclusero delle modifiche all'ala e l'uso di materiali pi\u00f9 leggeri, mentre la fusoliera, il layout della cabina di pilotaggio e la configurazione di coda sono state mantenute dal 727. La Boeing prevedeva che l'aereo avrebbe offerto il pi\u00f9 basso consumo di carburante per passeggero-chilometro rispetto a qualsiasi aereo di linea a fusoliera stretta. Il 31 agosto 1978, la Eastern Air Lines e la British Airways divennero le prime compagnie aeree ad annunciare ordini del 7N7 per un totale di 40 aerei per la versione 7N7-200. Questi ordini furono firmati nel marzo del 1979, quando Boeing ufficialmente design\u00f2 l'aereo come 757. I pi\u00f9 piccoli 757-100 non ricevettero alcun ordine e il progetto fu abbandonato; successivamente il Boeing 737 occuper\u00e0 il ruolo che era previsto per il 757-100.\nSforzi di progettazione.\nIl 757 era destinato a essere pi\u00f9 capace e pi\u00f9 efficiente rispetto al precedente 727. L'attenzione per l'efficienza dei consumi rifletteva le preoccupazioni delle compagnie aeree sui costi operativi, che erano cresciuti per l'aumento del prezzo del petrolio durante la guerra del Kippur del 1973. Gli obiettivi di progetto inclusero una riduzione del 20% dei consumi di carburante grazie a nuovi motori, pi\u00f9 un ulteriore 10% per i miglioramenti aerodinamici, rispetto al precedente velivolo. Ci si aspettava una maggior efficienza anche grazie a materiali pi\u00f9 leggeri e alle nuove ali. Il peso massimo al decollo era stato fissato a 99\u00a0800\u00a0kg, 4\u00a0540\u00a0kg in pi\u00f9 rispetto al 727. L'alto rapporto potenza-peso di cui poteva disporre il 757, gli consentiva di decollare da piste corte e operare in aeroporti in climi caldi e ad alta quota.\nAnche la configurazione bimotore fu scelta per avere una maggiore efficienza dei consumi rispetto ai modelli a tre e quattro motori. I clienti di lancio, l'Eastern Air Lines e la British Airways, scelsero il motore turboventola Rolls-Royce RB211-535C in grado di erogare 166 kN di spinta. Questa era la prima volta che un aereo di linea della Boeing veniva lanciato con motori prodotti al di fuori degli Stati Uniti; successivamente la statunitense Pratt &amp; Whitney offr\u00ec il PW2037 dotato di 170\u00a0kN di spinta, il quale fu installato su un ordine di 60 velivoli per la Delta Air Lines stipulato nel novembre 1980. Anche la General Electric aveva proposto, all'inizio del programma, il suo motore CF6-32, ma alla fine abbandon\u00f2 il suo coinvolgimento a causa della domanda insufficiente.\nMan mano che lo sviluppo progrediva, il 757 si discostava sempre pi\u00f9 dal 727, mentre adottava gli elementi del 767, che da diversi mesi era in via di sviluppo. Al fine di ridurre i rischi e i costi, Boeing decise di lavorare sulla progettazione di entrambi i bimotori, condividendo tra i due alcune caratteristiche, come le finiture interne e la maneggevolezza. La tecnologia \"Computer-aided design\", che ha trovato la prima applicazione aeronautica sul 767, \u00e8 stata utilizzata per pi\u00f9 di un terzo della progettazione del 757. Nei primi mesi del 1979, una cabina di pilotaggio a due membri di condotta, dotata di \"glass cockpit\", fu scelta per entrambi i velivoli, tra cui strumentazione, avionica e sistemi di gestione del volo condivisi. Un display realizzato tramite tubo a raggi catodici (CRT) a colori sostitu\u00ec gli strumenti elettromeccanici convenzionali, portando a una maggiore automazione e di conseguenza eliminando la posizione del tecnico di volo e quindi la tradizionale configurazione a tre membri di equipaggio di condotta. Dopo aver completato un breve corso di conversione, i piloti addestrati al volo sul 757 possono essere qualificati per volare con il 767 e viceversa, per via delle loro somiglianze.\nUna nuova forma complessiva permise di avere un profilo alare diverso dai precedenti modelli e simile a quello del 767, rendendo le ali pi\u00f9 efficienti grazie a una inferiore resistenza aerodinamica e una maggiore capacit\u00e0 di carburante.\nUna caratteristica del 727, l'impennaggio di coda a T, fu abbandonata a met\u00e0 del 1979 a favore di una coda convenzionale. Ci\u00f2 evit\u00f3 il rischio di una condizione aerodinamica nota come stallo profondo e permise una maggior capienza di passeggeri grazie a una fusoliera posteriore inferiore pi\u00f9 larga. La sezione della fusoliera anteriore era comune al 707 e al 737 e fu l'unica importante caratteristica strutturale conservata dal 727.\nProduzione e collaudo.\nBoeing install\u00f2 la linea di assemblaggio finale del 757 presso il suo stabilimento di Renton nello Stato di Washington, dove venivano prodotti anche i 707, 727 e 737. All'inizio del programma di sviluppo la Boeing, la British Airways e la Rolls-Royce, senza successo, fecero pressioni sull'industria aeronautica britannica perch\u00e9 fabbricasse le ali del 757. Alla fine circa la met\u00e0 dei componenti del velivolo, comprese le ali, le sezioni anteriori della fusoliera e l'impennaggio di coda, vennero prodotti presso le strutture Boeing e le restanti parti in subappalto a societ\u00e0 con sede negli Stati Uniti. La Fairchild Aircraft e la Grumman fornirono rispettivamente gli ipersostentatori di bordo d'attacco (\"slat\") e di bordo d'uscita (\"flap\"), mentre la Rockwell International produsse la fusoliera principale. L'assemblaggio finale del primo aereo ebbe inizio nel gennaio 1981.\nIl prototipo del 757 fece il suo \"roll out\" dalla fabbrica di Renton il 13 gennaio 1982. Il velivolo, dotato di motori Rolls-Royce RB211-535C, complet\u00f2 il suo primo volo una settimana prima del previsto: il 19 febbraio 1982. Il debutto fu caratterizzato da uno stallo del motore, conseguente a una bassa pressione dell'olio. Dopo aver controllato la diagnostica del sistema, il pilota collaudatore dell'azienda John Armstrong e il co-pilota Lew Wallick riuscirono a riavviare il motore in questione e quindi procedere normalmente con il test. In seguito, il 757 intraprese un programma di prove in volo settimanale. Gi\u00e0 in questo momento l'aereo aveva ricevuto 136 ordini da sette compagnie aeree, vale a dire Air Florida, American Airlines, British Airways, Delta Air Lines, Oriental Air Lines, Monarch Airlines e Transbrasil.\nIl programma di test di volo del 757 dur\u00f2 sette mesi e vennero utilizzati i primi cinque aeromobili costruiti. Vennero provati i sistemi di volo e di propulsione, effettuate prove climatiche con temperature calde e fredde e voli di prova di alcune rotte. Alcuni dati ottenuti dal programma di sviluppo del 767 contribuirono ad accelerare il processo. Dopo che alcuni problemi di progettazione furono individuati, vennero introdotti dei meccanismi a doppia molla sulle porte di uscita per facilitare le operazioni, mentre la fusoliera fu rafforzata per offrire una maggiore resistenza in caso di \"bird strike\". Il velivolo definitivo vantava un peso di 1\u00a0630\u00a0kg inferiore alle specifiche originarie e un risparmio di carburante di circa il 3% maggiore rispetto a quanto previsto. Ci\u00f2 permise un aumento dell'autonomia di 370\u00a0km. Dopo 1\u00a0380 ore di test di volo, il 757 equipaggiato da motori Rolls-Royce RB211 ricevette, il 21 dicembre 1982, la certificazione al volo dalla statunitense \"Federal Aviation Administration\" (FAA), seguita il 14 gennaio successivo dalla \"Civil Aviation Authority\" (CAA). La prima consegna al cliente di lancio, la Eastern Air Lines, avvenne il 22 dicembre 1982, circa quattro mesi dopo la prima consegna di un 767. Il primo 757 con motori PW203 debutt\u00f2 circa un anno pi\u00f9 tardi e fu consegnato alla Delta Air Lines il 5 novembre 1984.\nImpiego operativo.\nL'ingresso e le operazioni di servizio.\nEastern Air Lines effettu\u00f2 il primo volo commerciale con un 757 il 1\u00ba gennaio 1983 sulla tratta Atlanta-Tampa. Il 9 febbraio del 1983, British Airways inizi\u00f2 a usare l'aereo sulla rotta Londra-Belfast, sostituendo il trimotore Hawker Siddeley Trident. Le compagnia aerea charter Monarch Airlines e Air Europe iniziarono le operazioni con il 757 quello stesso anno. Fin da subito l'aereo fu apprezzato per la sua affidabilit\u00e0, silenziosit\u00e0 e per le prestazioni migliori rispetto ai jet precedenti. I corsi di transizione facilitarono l'adattamento dei piloti alle nuove strumentazioni basate su schermi CRT e non sorsero particolari problemi tecnici. La Eastern Air Lines, il primo operatore di 727 a prendere in consegna un 757, conferm\u00f2 che l'aereo aveva una maggiore capacit\u00e0 di carico rispetto al suo predecessore, con minori costi operativi grazie a un pi\u00f9 efficiente consumo di combustibile e alla cabina di pilotaggio con due soli membri di equipaggio. Rispetto al 707 e al 727, il nuovo bimotore consumava tra il 42% e il 40% in meno di carburante per passeggero.\nNonostante l'esordio di successo, le vendite del 757 rimasero stagnanti per la maggior parte degli anni 1980 come conseguenza del calo dei prezzi dei carburanti e un maggior interesse negli aeromobili pi\u00f9 piccoli dopo la liberalizzazione del mercato aeronautico degli Stati Uniti. Nonostante non esistesse alcun concorrente diretto, un aereo a fusoliera stretta come il McDonnell Douglas MD-80 era pi\u00f9 economico da acquistare e trasportava quasi lo stesso numero di passeggeri del 757. Dopo tre anni di vendite modeste, nel novembre 1985 la Northwest Airlines effettu\u00f2 un ordine per venti velivoli, evitando per Boeing una costosa diminuzione del tasso di produzione. Nel dicembre 1985 un modello cargo, il 757-200PF, fu annunciato a seguito di una richiesta di venti aerei da parte di UPS Airlines, mentre nel febbraio 1986 un modello combinato passeggeri-cargo fu proposto per la Royal Nepal Airlines. La versione cargo includeva una stiva nel ponte principale ed entr\u00f2 in servizio con continuit\u00e0 a partire dal settembre 1987. Il modello combinato poteva trasportare sia merci sia passeggeri sul ponte principale ed entr\u00f2 in servizio con la Royal Nepal Airlines nel settembre 1988.\nAlla fine degli anni 1980 l'aumento della congestione degli \"hub\" delle compagnie aeree e l'introduzione di normative antirumore negli aeroporti statunitensi alimentarono un'inversione di tendenza verso le vendite del 757. Dal 1988 al 1989 le compagnie aeree collocarono 322 ordini del velivolo, tra cui 160 da parte di American Airlines e United Airlines. A questo punto il 757 divenne presenza frequente sia sui voli nazionali a corto raggio, sia nelle rotte transcontinentali negli Stati Uniti, avendo sostituito gli ormai obsoleti 707, 727, Douglas DC-8 e Douglas DC-9. L'autonomia massima di 7\u00a0220\u00a0km del 757-200, oltre una volta e mezzo pi\u00f9 elevata di quella del 727, permise alle compagnie aeree di usarli su rotte non stop pi\u00f9 lunghe. Il 757 era anche in grado di operare su aeroporti con normative sul rumore stringenti, come il John Wayne Airport a Orange County, in California, e negli aeroporti con restrizioni riguardo alla dimensione degli aeromobili, come l'Aeroporto Nazionale di Washington-Ronald Reagan vicino al centro di Washington. I maggiori operatori statunitensi, Delta Air Lines e American Airlines, alla fine operarono con flotte di oltre cento aerei 757 ciascuno.\nIn Europa, la British Airways, l'Iberia e l'Icelandair furono i pi\u00f9 grandi clienti del 757, mentre altri importanti vettori, quali Lufthansa, lo respinsero perch\u00e9 considerato troppo grande per le loro esigenze negli aeromobili a fusoliera stretta. Molte compagnie aeree charter europee, tra cui Air 2000, Air Holland e LTU International, acquisirono il bimotore per i voli vacanze e per i pacchetti tour verso la fine degli anni 1980. In Asia, dove aeromobili pi\u00f9 grandi erano comunemente preferiti per via dei grandi volumi di passeggeri, il 757 trov\u00f2 un minor numero di ordini. Il primo cliente asiatico, la Singapore Airlines, vendette i suoi quattro 757 nel 1989 a favore del \"wide-body\" Airbus A310 da 240 posti, soltanto cinque anni dopo l'esordio sulle rotte indonesiane e malesi. Le vendite del 757 andarono meglio in Cina, dove a seguito di un acquisto iniziale dalla \"Civil Aviation Administration of China\" (CAAC) nel 1987, gli ordini crebbero a 59 aeromobili, diventando cos\u00ec il pi\u00f9 grande mercato asiatico. Compagnie come China Southern Airlines, China Southwest Airlines, Shanghai Airlines, Xiamen Airlines e Xinjiang Airlines utilizzavano il 757 su rotte nazionali di media lunghezza.\nNel 1986, la FAA approv\u00f2 i 757 motorizzati Rolls-Royce RB211 per il Parametro di Prestazione Operativa per bimotori a gamma estesa (ETOPS) nelle operazioni compiute nel Nord Atlantico, a seguito delle precedenti norme stabilite per il 767. Ai sensi della normativa ETOPS, una serie di norme di sicurezza in materia di voli di bimotori jet che sorvolano oceani e altre aree senza aeroporti alternati idonei nelle vicinanze, le compagnie aeree iniziarono a utilizzare il velivolo per rotte a medio raggio intercontinentali. Anche se il 757 non era originariamente previsto per i voli transoceanici, le autorit\u00e0 basarono la loro decisione sui record di affidabilit\u00e0 dimostrati sulle rotte transcontinentali degli Stati Uniti. La certificazione ETOPS per i 757 equipaggiati con motori di serie PW2000 fu concessa nel 1992.\nNei primi anni 1990, la FAA e altre agenzie governative statunitensi, tra cui la \"National Aeronautics and Space Administration\" (NASA) e il \"National Transportation Safety Board\" (NTSB), iniziarono uno studio sulle turbolenze di scia utilizzando un 757. Questo avvenne in seguito a diversi incidenti, tra cui due con conseguenze mortali, in cui piccoli aerei privati avevano sperimentato una perdita di controllo durante il volo a ridosso del bimotore. Anche aerei di linea pi\u00f9 piccoli avevano accusato movimenti di rollio imprevisti durante il volo dietro a un 757. Questi test portarono ad aggiornare i regolamenti stabilendo una maggiore separazione da tenere dietro ai jet di grandi dimensioni. Il 757 \u00e8 diventato l'unico aereo di linea inferiore ai 136\u00a0000\u00a0kg a essere classificato come un jet \"pesante\", come gli aerei \"wide-body\", secondo le regole di separazione della FAA.\nVariante allungata.\nLa produzione del 757 raggiunse il suo picco nei primi anni 1990, con una media di cento aerei all'anno. Per oltre un decennio vi fu un solo modello di 757, senza che vi fosse una variante allungata, e mentre le voci di un possibile 757-200X a lungo raggio e di un 757-300X allungato persistevano, nessun annuncio formale era stato fatto. Le compagnie charter europee si dimostrarono particolarmente interessate a una versione con maggior capacit\u00e0 del velivolo. Oltre che a soddisfare le esigenze dei clienti charter, un modello pi\u00f9 grande avrebbe consentito a Boeing di abbinare le capacit\u00e0 di trasporto passeggeri del 767-200 con minori costi operativi e contrastare le versioni a lungo raggio dell'Airbus A321 da 185 posti, una nuova variante allungata dell'Airbus A320 a fusoliera stretta.\nNel settembre 1996, a seguito di un ordine di lancio per dodici velivoli da parte del vettore charter Condor, Boeing annunci\u00f2 il 757-300, la variante allungata, al Farnborough Airshow. Il nuovo modello era lungo 7,13 m pi\u00f9 del 757-200, con conseguente spazio per altri 50 passeggeri e quasi il 50% in pi\u00f9 di carico. La fase di progettazione fu una delle pi\u00f9 brevi nella storia del suo produttore, con soli ventisette mesi dal lancio alla certificazione. Per via della fretta nello sviluppo e per le preoccupazioni di costo, alcuni aggiornamenti radicali, come una nuova cabina di pilotaggio avanzata in stile del 737, non furono attuati. Al contrario, questa versione ricevette motori aggiornati, avionica avanzata e un interno ridisegnato. Il primo 757-300 fece il suo \"roll out\" il 31 maggio 1998 e complet\u00f2 il primo volo il 2 agosto. La certificazione arriv\u00f2 nel gennaio 1999 e il 19 marzo dello stesso anno entr\u00f2 in servizio con Condor.\nIl 757-300 venne ordinato anche da American Trans Air, Arkia Israel Airlines, Continental Airlines, Icelandair e Northwest Airlines. Tuttavia le vendite non raggiunsero i risultati sperati e complessivamente furono consegnati 55 velivoli. Boeing aveva proposto il 757-300 come potenziale sostituto del 767-200 per due dei suoi maggiori clienti, American Airlines e United Airlines, che per\u00f2 non erano finanziariamente in grado di impegnarsi nell'acquisto di nuovi aeromobili. Proposte ad altre compagnie charter, inoltre, non avevano dato luogo a ulteriori ordini. Nel novembre del 1999, di fronte a una diminuzione di interesse verso il 757, nonostante il lancio del 757-300, Boeing inizi\u00f2 a studiare una diminuzione della sua produzione.\nUlteriori sviluppi.\nNonostante il programma 757 avesse dimostrato di essere stato un successo finanziario, il calo delle vendite nei primi anni 2000 minacci\u00f2 la sua vitalit\u00e0. Le compagnie aeree tornarono, infatti, a interessarsi nuovamente ad aerei pi\u00f9 piccoli, soprattutto Airbus A320 e Boeing 737, per via del loro ridotto rischio finanziario. Una flessione nell'industria del trasporto aereo e il gran numero di 757 relativamente nuovi gi\u00e0 in servizio, contribu\u00ec anche a ridurre la domanda dei clienti. Nel 2000, spinta dall'interessamento da parte di Air 2000 e Continental Airlines, Boeing riesamin\u00f2 la possibilit\u00e0 di costruire un modello ulteriormente allungato, denominato inizialmente 757-200X. Il derivato proposto sarebbe stato caratterizzato da serbatoi ausiliari di carburante e da aggiornamenti riguardo alle ali e al carrello di atterraggio, con un conseguente aumento del peso massimo al decollo e dell'autonomia a oltre 9\u00a0260\u00a0km. Tuttavia, la proposta non riusc\u00ec a raccogliere ordini. Nel marzo 2001, Boeing consegn\u00f2 il primo 757-200SF, un 757-200 di seconda mano convertito per l'uso cargo alla DHL Aviation. Per il 757-200SF fu la prima volta che il produttore si occup\u00f2 direttamente della conversione di un aereo da passeggeri a cargo.\nL'interesse dei clienti in nuovi 757 continu\u00f2 a diminuire e, nel 2003, nonostante una campagna di vendite rinnovata e centrata sul 757-300 e sul 757-200PF, arrivarono solo cinque nuovi ordini. Nell'ottobre 2003, in seguito alla decisione della Continental Airlines di convertire gli ordini residui di 757-300 in 737-800, Boeing annunci\u00f2 la fine della produzione del 757. Il 1050\u00ba e ultimo esemplare, un 757-200 realizzato per la Shanghai Airlines, usc\u00ec dalla linea di produzione presso lo stabilimento di Renton il 28 ottobre 2004 e fu consegnato il 28 novembre dell'anno seguente, dopo essere rimasto diversi mesi fermo in magazzino. Con la conclusione del programma 757, Boeing consolid\u00f2 la linea di assemblaggio del 737 nella sua fabbrica di Renton, ridimensionando le sue strutture del 40% e spostando il personale in diverse posizioni.\nDalla fine della produzione la maggior parte dei 757 \u00e8 rimasta in servizio, soprattutto negli Stati Uniti. Dal 2004 al 2008, il costo medio del carburante per un tipico volo del 757 a medio raggio negli Stati Uniti triplic\u00f2, provocando una pressione sulle compagnie aeree per migliorare l'efficienza del carburante delle loro flotte. Nel maggio 2005, la FAA concesse l'approvazione per montare le \"winglets\" sul 757-200, delle appendici alari che consentono un miglioramento dell'efficienza del carburante del 5% e un aumento dell'autonomia di 370\u00a0km. La Continental Airlines fu la prima compagnia a ordinare le \"winglets\" per i suoi 757-200, e nel febbraio 2009 divenne il primo operatore di 757-300 con le \"winglets\".\nDal ritiro del 757, le compagnie che dovevano sostituire l'aeromobile nella propria flotta furono costrette o a optare per una riduzione delle dimensioni, scegliendo aerei di piccole dimensioni a corridoio singolo con un minor numero di posti a disposizione, come il 737-900ER e l'Airbus A321, o modelli \"wide body\" a lungo raggio, come il Boeing 787 Dreamliner e l'Airbus A330-200. Il Tupolev Tu-204, un bimotore a fusoliera stretta introdotto nel 1989 con un \"design\" simile al 757, \u00e8 stato proposto in una versione da 200 posti, che tuttavia ha visto le vendite limitate principalmente ai clienti russi. Tra i velivoli Boeing il 737-900ER, dotato di 215 posti e 5\u00a0930\u00a0km di autonomia, \u00e8 stato considerato come l'aereo pi\u00f9 simile al 757-200.\nIn servizio.\nLa maggior parte dei Boeing 757 \u00e8 in servizio con le compagnie aeree statunitensi per servizio sul continente. Il primo operatore \u00e8 American Airlines, seguita da Delta Air Lines, la cui flotta \u00e8 inferiore di circa venti mezzi rispetto a quella di AA.\nIl 757 \u00e8 impiegato anche da United Airlines, Continental Airlines, US Airways, America West Airlines e Northwest Airlines. Alcune linee aeree, come Icelandair, Continental Airlines, American Airlines, ATA Airlines e United Airlines impiegano il 757 per rotte transoceaniche.\nPer molte compagnie aeree, come Royal Brunei e Nepal Airlines, il 757 rappresenta un aereo di linea intercontinentale economico, che ha consentito un collegamento verso le citt\u00e0 europee per la prima volta. Per molte compagnie del terzo mondo, il 757 rappresenta un perfetto sostituto per gli ormai anziani 707 ancora in servizio nelle loro flotte. Il 757 \u00e8 un aereo molto diffuso tra le compagnie charter del Regno Unito, come Thomas Cook Airlines, First Choice Airways, Monarch Airlines, Titan Airways, Excel Airways, Astraeus e Thomson Airways. Da questi operatori \u00e8 utilizzato principalmente su rotte europee, ma la sua autonomia gli consente di coprire anche tratte come quella per il Sudafrica.\nDopo un iniziale successo di vendite, queste scesero bruscamente nella seconda met\u00e0 degli anni novanta. Il 757 era infatti la prima scelta per compagnie che coprivano rotte lunghe e a bassa densit\u00e0, come le tratte da poco istituite. Quando queste rotte \"maturarono\", diventando pi\u00f9 affollate, il 757 venne sostituito da aerei di linea a fusoliera larga (\"widebody\"), pi\u00f9 convenienti su tratte ad alta densit\u00e0.\nSul mercato a breve raggio, le compagnie considerano il 757 troppo costoso, conveniente (per l'operatore) solo quando fossero stati venduti almeno 3/4 dei posti. Questi mercati trovano pi\u00f9 adatti le famiglie dei 737 e A320, molto pi\u00f9 convenienti anche non a pieno carico. Nonostante il 737-900 e l'A321 non abbiano la stessa autonomia del 757, sono comunque in grado di coprire il 90% delle tratte da esso servite. Il 757 \u00e8 quindi rimasto vittima dei cambiamenti del mercato, pi\u00f9 che della obsolescenza tecnologica. Nonostante sia uscito di produzione, il 757 ha comunque trovato una seconda vita in diverse compagnie aeree statunitensi, visto che la sua autonomia lo rende ancora vantaggioso per le tratte transatlantiche a bassa densit\u00e0, come quelle che vanno dalla Costa Est degli Stati Uniti verso Copenaghen, Glasgow e Shannon.\nOltre che per le tratte transatlantiche a bassa densit\u00e0, un altro settore in cui il 757 non pu\u00f2 essere rimpiazzato da 737-900 e A321 \u00e8 quello delle compagnie che si trovano a operare in climi caldi e/o in quota. Da aeroporti in \"quota\", come Denver o Citt\u00e0 del Messico, o in zone desertiche, come Phoenix o Las Vegas, il 757 \u00e8 ancora in grado di decollare con il peso massimo al decollo, grazie alla elevata spinta delle sue due turboventole. 737 e A320 possono operare da questi aeroporti solo sacrificando parte del loro carico utile in termini di passeggeri, cargo o carburante.\nL'ultimo 757, il 1.050\u00ba esemplare, usc\u00ec dalla linea di produzione a Renton il 28 ottobre 2004, per prestare servizio con la Shanghai Airlines dal 26 aprile successivo.\nIl 757-200, tra i modelli della Boeing, \u00e8 destinato a essere sostituito dal 737-900ER nel breve periodo, e dal progetto Y1 nel lungo periodo. Il 757-300 sar\u00e0 sostituito dal 787-3 a fusoliera larga.\nPer il controllo del traffico aereo, il 757 \u00e8 considerato come uno degli \"heavies\", per la sua pronunciata tendenza a creare una forte wake turbulence.\nIl 757 ha dimostrato di essere uno degli aerei di linea pi\u00f9 flessibili dell'epoca moderna. Utilizzato principalmente nel suo ruolo primario sulle tratte a medio raggio, ha trovato impiego anche per le tratte a breve raggio ad alta densit\u00e0, e in quelle a lungo raggio a bassa densit\u00e0. Ad esempio la US Airways ha iniziato le tratte tra Filadelfia e Lisbona, Milano e Stoccolma con tre 757-200, mentre la British Airways lo impiega sulle rotte europee ad alta densit\u00e0.\nAerei privati.\nAlmeno quattro 757 sono impiegati come aerei privati. Uno \u00e8 del magnate dei supermercati Ronald Burkle, uno del magnate (e presidente degli Stati Uniti) Donald Trump, due appartengono al cofondatore della Microsoft, Paul Allen. Quello con matricola N757AF \u00e8 per uso personale, il secondo, matricola N756AF \u00e8 impiegato come aereo per le squadre Portland Trail Blazers e Seattle Seahawks, entrambi di propriet\u00e0 di Allen.\nNon era un aereo privato, ma un aereo noleggiato dalla compagnia TransMeridian Airlines, quello impiegato dal senatore John Kerry durante la campagna presidenziale degli Stati Uniti nel 2004. L'aereo venne soprannominato \"Freedom Bird\" (Uccello della Libert\u00e0).\nAnche i pionieri dell'heavy metal \"Iron Maiden\" fanno uso di un 757 privato, appartenente alla compagnia Astraeus e pilotato dallo stesso cantante della band Bruce Dickinson, per gli spostamenti nei tour mondiali.\nVersioni.\nIl 757 \u00e8 stato prodotto, fondamentalmente, in due modelli di base: il 757-200 pi\u00f9 corto e con una maggiore autonomia del 757-300. Il 757-100 rappresent\u00f2 il primo stadio dello sviluppo del velivolo, nato come derivato del 727, con una capacit\u00e0 dell'ordine dei 150 passeggeri, ma non avendo riscontrato interesse non venne mai realizzato. Alcune compagnie aeree troncano la designazione estesa di questi velivoli, 757-200 e 757-300, riferendosi a essi come 752 e 753.\n757-100.\nIl 757-100 era il progetto iniziale con una capacit\u00e0 di 150 passeggeri, nato direttamente come sostituto del 727. Non ottenne interesse e rimase allo stadio di progetto.\n757-200.\nIl 757-200 rappresenta la versione definitiva del 757, dopo la 757-100 rimasta allo stadio di progetto. Quasi tutti i 757 realizzati sono di questo tipo. \u00c8 stato prodotto anche in versione cargo, \"757-200F\" e versione mista per trasporto passeggeri e merci \"757-200M\". Alla fine degli anni novanta alcuni degli esemplari per trasporto passeggeri furono convertiti in cargo.\nIl 757-200 per il trasporto passeggeri \u00e8 stato realizzato con due differenti configurazioni per le porte. Una presenta tre porte standard per lato, con l'aggiunta di due porte pi\u00f9 piccole dietro il bordo d'uscita alare per l'evacuazione d'emergenza; tutte le porte sono equipaggiate con scivoli gonfiabili per l'evacuazione. L'altra configurazione presenta sempre tre porte per lato, le prime due coppie verso prua e la terza verso poppa, con l'aggiunta di due uscite \"plug-type\" sopra le ali per l'evacuazione d'emergenza, che sostituiscono le porte pi\u00f9 piccole dopo il bordo d'uscita dell'ala. Varianti 757-200:\nC-32 e impiego militare.\nPresso la US Air Force sono in servizio quattro 757-200, con la designazione C-32. L'aereo \u00e8 utilizzato principalmente come trasporto VIP per membri del governo e del Congresso, in particolare come aereo per il trasporto del vicepresidente degli Stati Uniti, ruolo in cui assumono la designazione di Air Force Two. Equipaggiato con motori Pratt &amp; Whitney PW 2040, presenta notevoli differenze nell'allestimento interno, che prevede posto per 45 passeggeri e 16 membri dell'equipaggio. Presenta inoltre serbatoi ausiliari che gli consentono un'autonomia di 7\u00a0685\u00a0km. I 4 C-32 sono in carico al 89th Airlift Wing, presso la base aerea di Andrews.\nAltri due 757-200 sono impiegati anche dalla Royal New Zealand Air Force (RNZAF) per il trasporto truppe e VIP.\nIl 757 ricopre il ruolo di trasporto presidenziale in Argentina, come Tango 01. Un altro \u00e8 utilizzato sempre come trasporto presidenziale e trasporto VIP in Messico. Un 757 \u00e8 stato convertito in aeroambulanza, o meglio in ospedale volante, dalla famiglia reale dell'Arabia Saudita.\nN757A.\nDalla conversione di un 757-200 del 1982 (numero di serie 22212) \u00e8 stato ricavato l'N757A (altrimenti conosciuto come 757 FTB, \"flying test bed\"), una versione speciale in esemplare unico da utilizzare come banco di prova per i sistemi avionici del caccia F-22, allora in fase di collaudo. Secondo Boeing, a causa dell'avionica altamente integrata del Raptor questa soluzione ha consentito di accelerarne lo sviluppo e ridurre rischi e costi.\nDavanti al muso dell'N757A \u00e8 stato installato il radome di prua dell'F-22 e sopra l'abitacolo le ali del caccia, equipaggiate con i sensori di guerra elettronica (EW) e sensori di comunicazione, navigazione e identificazione (CNI) in dotazione al cacciabombardiere. All'interno della fusoliera \u00e8 inoltre stato installato il cockpit completo dell'F-22. A causa del bizzarro profilo che ne \u00e8 derivato, con le ali frontali che ricordano i baffi del pesce, il 757 \u00e8 stato non ufficialmente soprannominato \"Catfish\".\nL'N757A ha volato per la prima volta l'11 marzo 1999 e da allora ha accumulato oltre mille ore di volo. Dopo essere stato messo in stato di \"warm storage\", \u00e8 tornato in servizio nel 2008 per sviluppare un pacchetto di aggiornamenti (chiamato 3.1) sempre destinati all'F-22. Ha quindi fatto la sua prima apparizione pubblica nel gennaio 2010, durante le esercitazioni Red Flag alla Nellis Air Force Base in Nevada. Secondo le intenzioni di Boeing, la piattaforma di integrazione (che assieme al laboratorio di terra \u00e8 stata ribattezzata AIL) pu\u00f2 essere utilizzata come banco di prova volante per altre aeromobili ed \u00e8 stata in trattativa per lo sviluppo di almeno altri cinque programmi. Si noti che una soluzione del tutto analoga \u00e8 stata utilizzata, a partire dal 2017, per lo sviluppo del caccia cinese di quinta generazione J-20 utilizzando come base un Tupolev Tu-204.\n757-300.\nIl 757-300 \u00e8 la versione allungata. La fusoliera \u00e8 stata allungata di circa 7,1 m per aumentare la capacit\u00e0 dei passeggeri, portata a 252 posti, sacrificando l'autonomia, ridotta di 800 -1\u00a0200\u00a0km (a seconda del tipo di motori). Questa variante vol\u00f2 per la prima volta nell'agosto 1998 ed entr\u00f2 in servizio con la Condor il 10 marzo 1999. Ne furono ordinati solo 55 esemplari. Questa versione presenta otto porte standard sui due lati, con l'aggiunta di due coppie di uscite d'emergenza sopra le ali. L'interno \u00e8 quello dei 737 Next Generation, che miscela aspetti dell'interno del 757-200 con lo stile del 777.\nAlette d'estremit\u00e0.\nNonostante la produzione del Boeing 757 sia cessata, la Aviation Partners Inc. ha progettato per questo velivolo delle alette d'estremit\u00e0 (\"winglets\"). Le winglets consentono di ridurre i consumi, incrementando cos\u00ec l'autonomia del velivolo di circa 370\u00a0km. L'adozione \u00e8 stata approvata dalla Federal Aviation Administration (FAA) il 23 maggio 2005 solo per i 757-200, mentre per i 757-300 \u00e8, al 2006, in sospeso.\nNel 2005 \u00e8 iniziata l'installazione di queste alette, alte 2,48 m. La Continental Airlines \u00e8 stata la prima compagnia ad adottarle su alcuni esemplari della propria flotta nel marzo dello stesso anno. Successivamente il dispositivo \u00e8 stato installato anche da American Airlines, Icelandair e Delta Airlines. Questi 757, designati 757-200WL, sono destinati a prestare servizio sulle rotte a lungo raggio che non possono essere coperte da 737 o MD-80, ma non abbastanza popolari per essere affidate ai pi\u00f9 capienti 767 o A330. Anche Northwest Airlines e Finnair sarebbero intenzionate a munire i propri 757 di questa innovazione. L'installazione avrebbe dovuto cominciare per l'inizio del 2007.\nUtilizzatori.\nAl gennaio 2022, dei esemplari prodotti, 634 sono operativi. Il Boeing 757 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori principali sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "612870", "revid": "767487", "url": "https://it.wikipedia.org/wiki?curid=612870", "title": "La porta d'oro", "text": "La porta d'oro (\"Hold Back the Dawn\") \u00e8 un film del 1941 diretto da Mitchell Leisen.\nTrama.\nGeorges Iscovescu, ballerino e \"gigol\u00f2\", vorrebbe emigrare negli USA come tanti altri europei in fuga dalla guerra. Anzich\u00e9 passare da New York dove teme di essere ricordato per un passato scandalo che ha coinvolto una donna americana, si presenta alla frontiera messicana ma qui scopre che con il meccanismo delle quote lui, in quanto di origine rumena, potrebbe attendere dai 5 agli 8 anni per ottenere il visto. Costretto a stabilirsi nella cittadina messicana di confine, trascorre vari mesi, alloggiato all'\"Hotel Esperanza\" insieme a tanti altri in attesa di un visto. La festa del 4 luglio, mentre si aggira per la citt\u00e0 ormai privo di speranze, incontra in un bar Anita Dixon, la sua \"partner\" di un tempo. Lei, cinica e senza scrupoli quanto lui, gli indica la strada per entrare: sposare una cittadina americana.\nGeorges si mette subito all'opera e incontra Emmy Brown, una giovane e timida maestra elementare in gita con la sua classe. La fortuna lo aiuta, perch\u00e9 l'auto della ragazza \u00e8 in panne; facendo sparire un pezzo di ricambio, la costringe a fermarsi per la notte insieme ai bambini, prodigandosi per trovar loro una sistemazione nella \"hall\" dell'albergo e cominciando discretamente a corteggiarla, sfoderando il suo talento consumato di seduttore. Quando Emmy si desta verso l'alba, Georges \u00e8 l\u00ec, davanti a lei, pronto a confessarle il suo amore. Emmy \u00e8 conquistata dal fascino dell'uomo, al punto da acconsentire a sposarlo il mattino stesso, prima di ripartire per il suo paese. Ci vorr\u00e0 un mese per ottenere il visto e ora Georges non \u00e8 pi\u00f9 cos\u00ec ansioso di stare insieme a lei, anzi festeggia il traguardo passando la notte successiva con Anita, con cui programma un futuro alla \"conquista\" degli Stati Uniti. Emmy torna radiosa il giorno dopo: ha ottenuto dal preside una settimana di congedo e pensa di trascorrere la luna di miele con Georges all'\"Hotel Esperanza\". Nel frattempo, per\u00f2, \u00e8 arrivato in citt\u00e0 un ispettore doganale, Mr.Hemmock che sta indagando per conto del governo su questa fioritura di matrimoni tra americani e stranieri in attesa di visto. Georges, cerca di evitare che Emmy lo incontri e la convince a partire con lui per il Messico. Nel corso di questo viaggio Georges, contro la sua volont\u00e0 si ritrova ad essere sempre pi\u00f9 conquistato dall'innocenza e dall'animo pulito di Emmy: partecipano ad una festa popolare con una cerimonia religiosa per le coppie di sposi dove ottengono la benedizione dal parroco e come le altre coppie agitano i rami dell'ulivo davanti alla chiesa per indovinare, dalle olive che cadono, quanti figli avranno. Quella notte, la prima che dovrebbero trascorrere insieme, Georges non vuole ingannarla fino a quel punto e finge un piccolo incidente per dormire da solo: si illude di tornare e lasciarla \"Miss Brown\" come prima di averla conosciuta. Il giorno successivo per\u00f2, durante una sosta sulla spiaggia deserta davanti all'oceano non riesce a trattenersi e fa l'amore con lei, completamente conquistato da Emmy. Al ritorno all'albergo Georges ritrova Anita e l'ispettore. Quando Anita intuisce che Georges non ha pi\u00f9 intenzione di abbandonare la moglie alla prima occasione per andarsene con lei, rivela ad Emmy tutta la verit\u00e0 sui loro rapporti e sul vero motivo che lo ha spinto a sposarla. Subito dopo Hemmock chiede di parlare ad Emmy, perch\u00e9 vuole capire se si rende conto di quali potrebbero essere le vere intenzioni di Georges. Emmy, nonostante abbia il cuore spezzato, lo difende, affermando di sapere tutto perch\u00e9 lui le ha confessato il suo passato e che sono felici ed innamorati, costringendo l'uomo ad andarsene. Georges, che ha assistito al colloquio, la ringrazia per averlo salvato, ma lei se ne va. Durante il viaggio di ritorno, sconvolta, Emmy finisce fuori strada ed \u00e8 ricoverata in gravi condizioni all'ospedale di Los Angeles. Venutolo a sapere, Georges forza il confine, pur sapendo che questo gli coster\u00e0 il visto, e la raggiunge. Trascorre la notte al suo capezzale ricordandole i momenti felici vissuti insieme e spingendola a reagire. Prima che arrivi la polizia ad arrestarlo, raggiunge gli studi della \"Paramount\" dove conosce un regista, Dwight Saxon (interpretato dal vero regista Mitchell Leisen) a cui chiede un po' di denaro da restituire ad Emmy, prima di essere preso, in cambio della sua storia.\nRimandato oltreconfine, Georges dopo alcune settimane incontra nuovamente Hemmock, che gli rivela di non aver mai fatto rapporto per la sua fuga a Los Angeles: il visto per gli USA \u00e8 arrivato e Emmy lo sta aspettando subito dietro il confine. Su questa trama principale si intrecciano le vicende parallele degli altri ospiti dell'\"Hotel Esperanza\" e Anita trova un ricco profugo da spennare in attesa di rientrare negli USA.\nRiconoscimenti.\nPremi Oscar 1942:\nCuriosit\u00e0.\nTutta la vicenda antecedente l'arrivo agli Studi Paramount \u00e8 narrata in \"flashback\" dal protagonista al regista in una pausa delle riprese di un vero film girato da Mitchell Leisen, che ha per protagonista l'attrice Veronica Lake.\nDistribuzione.\nIl film venne distribuito dalla Paramount Pictures nelle sale cinematografiche statunitensi il 26 settembre 1941 dopo la \"premi\u00e8re\" a New York l'11 settembre 1941."}
{"id": "612872", "revid": "400694", "url": "https://it.wikipedia.org/wiki?curid=612872", "title": "Canto para una semilla", "text": "Canto para una semilla \u00e8 un album del gruppo musicale cileno Inti-Illimani, pubblicato nel 1972. \u00c8 una \"cantata popular\" scritta dal compositore cileno Luis Advis alla fine del 1971. \nDescrizione.\nLa cantata.\nL'opera, dedicata alla figura di Violeta Parra, si sviluppa con un'alternanza di recitati e brani cantati. Per i testi Advis ha utilizzato una selezione delle poesie autobiografiche di Violeta Parra pubblicate nel suo libro postumo \"D\u00e9cimas\" (la decima \u00e8 una forma di poesia strutturata in dieci versi per strofa). A queste poesie Advis unisce il testo della celebre canzone della Parra \"Gracias a la vida\" (testo che qui viene solamente recitato). \nLe poesie originali sono state in alcuni casi leggermente modificate e adattate per ottenere una sorta di narrazione ordinata. \nL'autore stesso, gi\u00e0 in fase di composizione, l'aveva pensata per le caratteristiche interpretative di Isabel Parra (figlia di Violeta), del gruppo Inti-Illimani e dell'attrice Carmen Bunster e saranno proprio questi artisti a registrarla per la prima volta nel 1972. Completano l'organico dell'opera un violoncello e un contrabbasso.\nA un brano recitato si alterna una canzone. In questo modo si vuole ripercorrere la vita della compatriota Violeta Parra. Non si vuole fare una semplice cronologia, che sarebbe tra l'altro impossibile da realizzare in un'opera musicale. \"Canto para una semilla (elegia)\" vuole essere un insieme di immagini e di emozioni che si susseguono, una galleria di quadri che dipingono alcuni istanti della vita di Violeta Parra. Una delle parti recitate \u00e8 \"Gracias a la vida\", il brano pi\u00f9 noto della cantautrice cilena, un inno alla vita, un ringraziamento, una sorta di testamento spirituale composto proprio poco prima della morte.\nNel 2009 Luis Advis riscrisse la partitura, aggiungendovi un coro e un'orchestra sinfonica. La prima di questa nuova versione si tenne nel Teatro Grande di Pompei con l'orchestra e il coro del Teatro San Carlo di Napoli insieme agli Inti-Illimani Hist\u00f3rico e a Isabel Parra sotto la direzione di Massimiliano Stefanelli.\nEdizioni.\nEdizione cilena del 1972.\nLa prima versione della cantata viene incisa in spagnolo nel 1972 e pubblicata in formato LP dall'etichetta discografica cilena DICAP (Discoteca del cantar popular) con numero di catalogo JJLS - 16. Questo LP non \u00e8 mai stato distribuito in Italia. Nel 2001 la Warner Music Chile ha ristampato l'album in CD con numero di catalogo 8573 84987-2 per il mercato cileno, rimasterizzato a partire da copie in vinile, dato che i master originali, come tutti gli altri della DICAP, sono stati distrutti all'indomani del golpe del 1973.\nEdizione italiana del 1978.\nNel 1978 gli Inti-Illimani registrano una nuova versione dell'opera gi\u00e0 incisa nel 1972, all'Orthophonic Recording Studio di Roma, utilizzato dal gruppo per la prima volta e che diventer\u00e0 per molti anni il loro studio di registrazione abituale. Iniziano qui una lunga e feconda relazione con il tecnico del suono Sergio Marcotulli. La musica \u00e8 sempre di Luis Advis, mentre il recitativo, in italiano, alla cui traduzione ha collaborato l'attore Duilio Del Prete, viene interpretato da Edmonda Aldini.\nNelle note del disco Luis Advis specifica che:\nIl disco venne pubblicato con il titolo \"Canto per un seme\" in LP dalla Vedette, nel 1978 con numero di catalogo MLP 5554, e poi ristampato dalla EMI Italiana, nel 1979 con numero di catalogo 3C 064-62165, che nel frattempo aveva rilevato l'intero catalogo degli Inti-Illimani. Questa edizione non \u00e8 mai stata pubblicata in CD.\nA partire da queste registrazioni verranno anche realizzati due ulteriori dischi: uno con testo recitato in francese intitolato \"Chant pour une semence\" e uno con testo in spagnolo intitolato \"Canto para una semilla\".\nEdizione USA/spagnola del 1978.\nNel 1978 viene pubblicata anche una versione con testi in spagnolo, per il mercato statunitense e spagnolo, intitolata \"Canto para una semilla\". Il recitato viene affidato a Mar\u00e9s Gonz\u00e1lez. Il disco venne pubblicato dalla Monitor records in LP con numero di catalogo MFS 821, che in seguito lo ristamper\u00e0 anche in CD. Questa edizione viene inoltre distribuita, sempre in formato LP, dalla Movieplay in Spagna nel 1981. Una ristampa viene inoltre pubblicata in Cile dalla Alerce in formato musicassetta con numero di catalogo ALC - 159.\nEdizione francese del 1985.\nNel 1985 viene pubblicata un'edizione in francese della cantata, intitolata \"Chant pour une semence\". Per la distribuzione in Francia di questo lavoro affidarono a Francesca Solleville la lettura dei testi (tradotti in francese). Il disco viene pubblicato dalla Disques Dom con numero di catalogo D.50036 in formato LP. Questa versione non \u00e8 mai stato ristampata in CD."}
{"id": "612873", "revid": "107978639", "url": "https://it.wikipedia.org/wiki?curid=612873", "title": "Leonardo Ximenes", "text": "Biografia.\nNato a Trapani da un'antica famiglia di origini spagnole, studi\u00f2 presso il locale collegio dei Gesuiti che sorge ad appena un isolato dalla sua casa natale. Vest\u00ec poi l'abito della compagnia di Ges\u00f9 che lo destin\u00f2 alla provincia toscana nel 1731. Dopo il noviziato nel 1736 venne trasferito nella Provincia Romana e destinato all'insegnamento delle lettere presso il Collegio di S.Giovannino a Firenze. Venne successivamente incaricato di istruire i figli del marchese Vincenzo Riccardi. Dopo le sue prime pubblicazioni in ambito scientifico gli venne affidata la cattedra di Geografia e affidato l'incarico di redigere la cartografia della Toscana per comando di Francesco I.\nMente eclettica, fu ingegnere idraulico e civile. Come ingegnere idraulico avvi\u00f2 nel 1757 la bonifica del lago di Bientina, oggetto di controversie secolari tra Lucca e Firenze. Fece costruire un grande canale emissario dal lago all'Arno, un polo viario per facilitare commercio e comunicazioni tra l'interno e il mare. Due fabbriche imponenti di cateratte regolamentavano il flusso delle acque tra il fiume e il lago, veri e propri caselli autostradali dell'epoca. Sola testimonianza rimasta la Fabbrica delle Cateratte a via due ponti a San Giovanni alla Vena di Vicopisano, ma in degrado e abbandono: all'interno marchingegni di ingegneria idraulica del Settecento, in legno di quercia, unici in Italia.\nNel 1765 Ximenes si occup\u00f2 della bonifica della Maremma Grossetana. Una Fabbrica di Cateratte, la Casa Rossa, simile a quella Pisana, ma isolata, \u00e8 stata recuperata e valorizzata a osservatorio dell'ambiente palustre.\nCome ingegnere civile, successivamente, realizz\u00f2 la strada tra Pistoia e Modena sul versante toscano: la via regia modenese, divenuta strada regionale 66. Due piramidi ai lati del passo dell'Abetone ricordano l'imponente lavoro.\nCome astronomo si occup\u00f2 dello studio dell'obliquit\u00e0 dell'eclittica e restaur\u00f2 lo gnomone di Santa Maria del Fiore, scopr\u00ec l'influenza della luna sulle maree in un'epoca, 1755, ancora restia a riconoscere il valore delle osservazioni scientifiche, come era stato per Galileo.\nMentre come professore nell'universit\u00e0 di Firenze tenne corsi di ingegneria idraulica. Come scienziato idraulico Ximenes si occup\u00f2 di strumenti per misurare la velocit\u00e0 delle acque, dimostrando fin da giovane grandi doti d'inventore. Gli strumenti pi\u00f9 noti da lui inventati furono la ventola e la valvola idraulica, che gli consentirono di misurare la velocit\u00e0 puntuale della corrente.\nFu anche scrittore e membro di numerose accademie internazionali (Verona, Siena, Parigi, Pietroburgo). Dal 1750 al 1759 collabor\u00f2 con il gesuita veneziano Francesco Antonio Zaccaria nella pubblicazione della rivista enciclopedica \"Storia letteraria d'Italia\". In particolare, Ximenes collabor\u00f2 alla redazione delle pagine dedicate alla scienza.\nNel 1756 fond\u00f2 a Firenze l'osservatorio astronomico di \"San Giovannino\" (o Osservatorio Ximeniano), cui dedic\u00f2 gli ultimi anni della sua vita e che pertanto porta il suo nome. \u00c8 uno dei pi\u00f9 importanti a livello europeo e vi \u00e8 conservata la biblioteca di Ximenes.\nIl suo spessore scientifico e intellettuale era riconosciuto dai grandi del suo tempo, tant'\u00e8 che il granduca di Toscana lo scelse come suo geografo e ingegnere. In particolare, nel biennio 1763-64 egli dedic\u00f2 quattro perizie alla famosa questione del Reno, dove si confront\u00f2 e prevalse sui due matematici francesi dell'Ordine dei Minimi, padri Thomas Leseur e Fran\u00e7ois Jacquier.\nLeonardo Ximenes mor\u00ec il 3 maggio 1786 di un colpo apoplettico. Nel suo testamento destin\u00f2 la biblioteca, gli strumenti e le rendite dei suoi beni immobili siciliani alla costituzione delle cattedre di astronomia e di idraulica, da affidare ai padri scolopi Stanislao Canovai e Gaetano del Ricco. Le due cattedre rimarranno attive fino alla met\u00e0 dell'Ottocento. In segno di gratitudine i fiorentini gli erigeranno un busto marmoreo, collocato nell'osservatorio di S. Giovannino.\nRiconoscimenti.\nAlla figura e all'opera di Ximenes sono stati dedicati numerosi libri, convegni e pubblicazioni.\nPorta il suo nome lo storico liceo classico di Trapani, che ha sede nell'ex collegio dei Gesuiti dove lui studi\u00f2. Una targa sul centralissimo corso Vittorio Emanuele di Trapani indica la sua casa natale, in memoria di uno dei pi\u00f9 illustri figli della citt\u00e0.\nLe due piramidi ai lati del passo dell'Abetone, ricordano l'imponente lavoro di costruzione della strada modenese fra Pistoia e Modena, diretto nella seconda met\u00e0 del Settecento dallo Ximenes nel versante toscano e da Pietro Giardini in quello emiliano."}
{"id": "612877", "revid": "767487", "url": "https://it.wikipedia.org/wiki?curid=612877", "title": "Zuma", "text": "Zuma \u00e8 un album discografico del cantautore canadese Neil Young pubblicato nel 1975 dalla Reprise Records. Il primo dopo la cosiddetta \"trilogia del dolore\", infatti l'atmosfera dell'opera \u00e8, a tratti, anche solare. I Crazy Horse si presentano con la formazione definitiva con l'entrata in organico del chitarrista Frank Sampedro.\nIl disco.\nCi sono molte ballate vivacizzate dalle chitarre, un pezzo che tende all'hard rock (\"Drive Back\") e una cavalcata acida (\"Danger Bird\"). \"Through My Sails\" \u00e8 una session del 1974 di Crosby, Stills, Nash &amp; Young: sar\u00e0 l'ultima loro collaborazione per molto tempo (fino al 1988).\nLa canzone pi\u00f9 famosa \u00e8 la ballata elettrica \"Cortez the Killer\", da molti fan considerato uno dei brani capolavoro di Young, in cui l'artista d\u00e0 ancora sfoggio della sua abilit\u00e0 chitarristica. Il testo parla delle violenze commesse dal conquistatore Hern\u00e1n Cort\u00e9s in Messico, in cui comp\u00ec il genocidio del popolo azteco.\nIl titolo dell'album pu\u00f2 essere inteso sia come l'abbreviazione del nome dell'imperatore azteco Montezuma, sia come il nome della spiaggia californiana nei pressi della dimora di Neil.\nFormazione.\nescluso:"}
{"id": "612881", "revid": "49022", "url": "https://it.wikipedia.org/wiki?curid=612881", "title": "Ceneu ap Coel Hen", "text": ""}
{"id": "612889", "revid": "6923", "url": "https://it.wikipedia.org/wiki?curid=612889", "title": "Simca 900", "text": ""}
{"id": "612890", "revid": "290023", "url": "https://it.wikipedia.org/wiki?curid=612890", "title": "Canto de pueblos andinos vol. 1", "text": "Canto de pueblos andinos vol. 1 \u00e8 un album del gruppo cileno Inti-Illimani, pubblicato nel 1973.\nDescrizione.\nRegistrato nel 1973, \"Canto de pueblos andinos\" \u00e8 il secondo album inciso dal gruppo cileno per la EMI Odeon Chile. Pubblicato a ridosso del colpo di Stato del generale Pinochet \u00e8 il disco che di fatto chiude la prima stagione del gruppo che, di l\u00ec a poco, si trover\u00e0 in esilio forzato in Italia. Alcuni di questi brani sono stati ripresi per la composizione del quasi omonimo album del 1975. Proprio nell'anno del golpe gli Inti-Illimani scelgono di comporre un album non di canzoni politiche, bens\u00ec di canti che provengono dalla tradizione folkloristica andina. Alcuni brani sono in lingua quechua.\nSulla copertina il disco \u00e8 indicata la numerazione \"vol. 1\", poich\u00e9 l'album \u00e8 il primo di una serie di dischi, tutti intitolati \"Canto de pueblos andinos\", progettati in collaborazione con Rub\u00e9n Nouzeilles per conto della EMI cilena, e dedicati alle musiche tradizionali centro e sud-americane. Gli altri dischi di questa collana furono realizzati, oltre che dagli Inti-Illimani, dai Quilapay\u00fan e dal Conjunto Kollahuara. Il disco, come suggerito dal titolo, contiene brani tradizionali latinoamericani unitamente a composizioni di autori contemporanei fortemente influenzate dalle culture tradizionali di questi paesi.\nIn questo disco il suono del gruppo si arricchisce del rondador, un flauto di pan tipico dell'Ecuador, suonato da Jorge Coul\u00f3n, particolarmente in evidenza in \"Taita Salasaca\" e \"Longuita\", e acquista maggiore spazio il charango, suonato da Horacio Duran, protagonista di brani come \"Mis llamitas\" e \"Subida\".\nCompare qui poi, per la prima volta, \"Alturas\", uno dei pi\u00f9 celebri brani del gruppo, che molti considerano una sorta di momento fondativo del gruppo dal punto di vista della propria personalit\u00e0 e capacit\u00e0 compositiva.\nL'album \u00e8 stato pubblicato, sempre dalla EMI Odeon, anche in Spagna, nel 1974, con il titolo modificato in \"Canto de pueblos andinos\", e in Ecuador, nel 1975, con il titolo modificato in \"Taita Salasaca\" e con alcuni cambiamenti nei titoli dei brani (\"Amores hallar\u00e1s\" trasformato in \"Ay, amores hallar\u00e1s\" e \"Longuita\" rititolata \"Runa suerte\"). L'album non \u00e8 mai stato pubblicato o distribuito in Italia. La EMI Odeon Chile non lo ha mai ripubblicato integralmente in CD pur inserendo alcune delle tracce del disco all'interno di antologie dedicate agli Inti-Illimani o alla Nueva Canci\u00f3n Chilena."}
{"id": "612893", "revid": "153409", "url": "https://it.wikipedia.org/wiki?curid=612893", "title": "La Rioja (provincia spagnola)", "text": ""}
{"id": "612894", "revid": "57872", "url": "https://it.wikipedia.org/wiki?curid=612894", "title": "Albicocche", "text": ""}
{"id": "612895", "revid": "76963", "url": "https://it.wikipedia.org/wiki?curid=612895", "title": "David Schwimmer", "text": "Biografia.\nInfanzia.\nSchwimmer \u00e8 nato a New York (nel quartiere di Astoria, facente parte del distretto di Queens) in una famiglia ebraica composta da Arthur Schwimmer e Arlene Colmann, entrambi avvocati, ma crebbe a Los Angeles, dove frequent\u00f2 la \"Beverly Hills High School.\" Si spost\u00f2 poi nell'Illinois per frequentare la \"Northwestern University\". Ha una sorella pi\u00f9 grande di un anno di nome Ellie. Nel 1988, insieme ad altri sette laureati della stessa universit\u00e0, cofond\u00f2 la \"Chicago's Lookingglass Theatre Company\".\nFriends.\nSchwimmer \u00e8 conosciuto soprattutto per il suo ruolo come Ross Geller nella sitcom \"Friends\", che gli ha anche fruttato una nomination agli Emmy Awards come \"Miglior attore non protagonista in una serie di genere commedia\" nel 1995: fu anche il primo membro del cast di \"Friends\" a ricevere questa nomination. Oltre a recitare, ha spesso anche diretto degli episodi della serie dalla sesta stagione in poi. Ha inoltre diretto 2 episodi dello spin-off di Friends, \"Joey\", con protagonista Matt LeBlanc.\nNell'episodio di \"Friends\" \"Ross e Russ\", il personaggio di Russ, che somigliava in maniera impressionante a Ross, fu interpretato dallo stesso Schwimmer, anche se nei titoli di coda l'interprete fu indicato come \"Snaro\", i produttori hanno spesso scherzato al riguardo in passato, dicendo che Russ era stato interpretato da un famoso attore croato di nome Snaro, ma Schwimmer ha confermato che il nome Snaro fosse solo un tributo ad un suo amico.\nAltri lavori.\nSchwimmer fece il suo debutto teatrale al \"West End\" nel 2005 nell'opera di Neil LaBute \"Some Girl(s)\" al Gielgud Theatre di Londra. Interpret\u00f2 inoltre se stesso nella quarta stagione di \"Curb Your Enthusiasm\". Nel 2006 ha recitato a Broadway in \"The Caine Mutiny Court-Martial\" al fianco di Tim Daly e \u017deljko Ivanek, per la regia di Jerry Zaks, quattro volte vincitore del Tony Award. Ha doppiato la giraffa Melman nel film d'animazione \"Madagascar\" e nei seguiti \"Madagascar 2\" e \"Madagascar 3 - Ricercati in Europa\". Nel 2016 interpreta Robert Kardashian nella serie tv \"American Crime Story\", incentrata sul caso O. J. Simpson.\nVita privata.\nNei primi anni 2000 Schwimmer ha avuto relazioni con la cantante australiana Natalie Imbruglia, l'attrice israeliana Mili Avital (terminata nel novembre 2001) e l'attrice statunitense Rochelle Ovitt. Nel 2007 inizia una relazione con la fotografa britannica Zoe Buckman, con cui si sposa nel giugno 2010: l'8 maggio 2011 nasce la loro figlia Cleo; nel 2017 la coppia ha annunciato la separazione.\nDoppiatori italiani.\nNelle versioni in lingua italiana dei suoi lavori, David Schwimmer \u00e8 stato doppiato da:\nDa doppiatore \u00e8 sostituito da:"}
{"id": "612898", "revid": "6923", "url": "https://it.wikipedia.org/wiki?curid=612898", "title": "Dichiarazione di Arusha", "text": "La Dichiarazione di Arusha \u00e8 un documento stilato il 5 febbraio 1967 dall'allora presidente della Tanzania Julius Nyerere, in cui si abbozzavano i princ\u00ecpi generali a cui avrebbe dovuto ispirarsi la politica di sviluppo economico e sociale del paese. Nel documento, Nyerere descrisse di fatto la Ujamaa, ovvero la propria visione del socialismo e in particolare del socialismo africano. Fra gli elementi del piano di sviluppo di Nyerere c'era la \"villaggizzazione\" della Tanzania, ovvero l'aggregazione delle popolazioni locali in villaggi di dimensioni sufficienti per funzionare da poli produttivi efficienti. Altri passi della Dichiarazione avevano invece un senso pi\u00f9 generale e astratto, ed erano concepiti come passi di una costituzione socialista:"}
{"id": "612900", "revid": "767487", "url": "https://it.wikipedia.org/wiki?curid=612900", "title": "Arrivederci in Francia", "text": "Arrivederci in Francia (\"Arise, My Love\") \u00e8 un film del 1940 diretto da Mitchell Leisen.\nTrama.\nIl film, chiaramente interventista, \u00e8 la storia sentimentale tra un pilota e una giornalista che si incontrano negli ultimi anni della guerra civile spagnola, proseguendo attraverso i primi giorni della II guerra mondiale. Le riprese iniziarono nel giugno 1940 e la sceneggiatura fu continuamente aggiornata per integrare gli eventi attuali, come la firma dell'armistizio fra la Francia e la Germania."}
{"id": "612901", "revid": "486946", "url": "https://it.wikipedia.org/wiki?curid=612901", "title": "Asini", "text": ""}
{"id": "612902", "revid": "767487", "url": "https://it.wikipedia.org/wiki?curid=612902", "title": "Neil Young (Neil Young)", "text": "Neil Young \u00e8 un album dell'artista omonimo, pubblicato il 12 novembre 1968 come suo debutto discografico da solista dopo l'esperienza con i Buffalo Springfield.\nIl disco.\nSeppur in alcune parti ancora acerbo, contiene comunque delle canzoni importanti come \"The Last Trip to Tulsa\", ballata-fiume alla Bob Dylan e l'autobiografica \"The Loner\" che pu\u00f2 intendersi come una dichiarazione di poetica di tutta la sua persona per la lunga carriera che verr\u00e0.\nMolti credono che l'album sia stato pubblicato nel 1969, ma \u00e8 un errore dovuto alla presenza di una seconda stampa in quell'anno, che \u00e8 parzialmente remixata e rimasterizzata. Si differenzia rispetto alla prima per la presenza del titolo in copertina.\nFormazione.\nNote aggiuntive"}
{"id": "612906", "revid": "46090197", "url": "https://it.wikipedia.org/wiki?curid=612906", "title": "Sistema dinamico lineare tempo invariante", "text": ""}
{"id": "612908", "revid": "210936", "url": "https://it.wikipedia.org/wiki?curid=612908", "title": "Competitive Intelligence", "text": ""}
{"id": "612912", "revid": "1305772", "url": "https://it.wikipedia.org/wiki?curid=612912", "title": "Everybody Knows This Is Nowhere", "text": "Everybody Knows This Is Nowhere \u00e8 il secondo album di Neil Young, pubblicato nel 1969.\nIl disco.\nRegistrato nello stesso anno dell'album di esordio (\"Neil Young\") se ne discosta nettamente dal punto di vista musicale.\nL'incontro con i \"Rockets\", ribattezzati Crazy Horse, ispira un country-rock elettrico e tirato, dove spiccano le chitarre dello stesso Neil Young e Danny Whitten.\nEsempio ne \u00e8 \"Cowgirl in the Sand\", uno dei pezzi pi\u00f9 conosciuti del cantautore canadese, con i suoi dieci minuti di chitarre lancinanti \u00e8 l'archetipo di un genere di canzoni che verr\u00e0 chiamato \"cavalcata elettrica\", uno degli stili distintivi di Young, che in seguito segner\u00e0 indelebilmente brani come \"Cortez the Killer\" (1975) e \"Like a Hurricane\"(1977) veri capolavori del genere.\nLa voluta imperfezione \u00e8 la caratteristica dell'album. Le lunghe \"Cowgirl in the Sand\" e \"Down by the River\" furono eseguite con un \"tocco approssimativo\" ma mai banale che torner\u00e0 spesso nei dischi successivi. Questi due, insieme con \"Cinnamon Girl\", sono i pezzi pi\u00f9 famosi dell'opera, amati anche dagli appassionati di chitarra per i loro notevoli assoli. Neil Young ha raccontato come abbia composto i tre pezzi sopra citati nello stesso giorno, quando era a letto per un attacco di febbre quasi a 40\u00b0.\n\"Running Dry (Requiem for the Rockets)\" \u00e8 un brano particolare: non se ne trovano altri simili nella discografia younghiana; \u00e8 molto elegiaco e con l'uso del violino straziante ricorda i Velvet Underground.\nL'album dar\u00e0 inizio al dualismo di Neil Young, che nel futuro alterner\u00e0 album elettrici con un gruppo spalla (principalmente i Crazy Horse) con altri in cui assumer\u00e0 le vesti di un cantautore, coadiuvato da strumentisti da studio.\nNel 2012 la rivista \"Rolling Stone\" l'ha inserito al 210\u00ba posto della sua lista dei 500 migliori album di sempre.\nClassifica.\nAlbum\nSingoli"}
{"id": "612914", "revid": "767487", "url": "https://it.wikipedia.org/wiki?curid=612914", "title": "Cantone di Ch\u00e2teau-Landon", "text": "Il Cantone di Ch\u00e2teau-Landon era una divisione amministrativa dell'Arrondissement di Fontainebleau, situato nel dipartimento di Senna e Marna nella regione dell'\u00cele-de-France.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComposizione.\nIl cantone di Ch\u00e2teau-Landon comprendeva 15 comuni:"}
{"id": "612916", "revid": "529641", "url": "https://it.wikipedia.org/wiki?curid=612916", "title": "CommunityTSC", "text": "CommunityTSC \u00e8 un progetto di calcolo distribuito per ricercare delle medicine con le quali curare i pazienti affetti da tubercolosi sclerotica complessa (TSC).\nIl progetto \u00e8 in collaborazione con l'Universit\u00e0 di Yale, con l'Universit\u00e0 medica di Harvard e con il \"Fox Chase Cancer Center\".\nScopo del progetto.\nIl progetto \u00e8 stato fondato dal The Rothberg Institute per testare l'efficacia delle molecole in esame sulla malattia da debellare. Quando si associa una molecola (candidate) con la malattia (targhet), il software calcola un valore di energia di legame. Minore \u00e8 questo valore pi\u00f9 efficace \u00e8 la medicina. Sono in corso di testing pi\u00f9 di 2000 molecole di cui si sta stilando una lista per efficacia. Le molecole migliori verranno usate in test di laboratorio e nella sperimentazione con gli animali.\nSoftware.\nIl software del progetto chiamato \"CommunityTSC Agent\" \u00e8 scritto in JAVA, pertanto \u00e8 multipiattaforma e ed \u00e8 usabile su GNU/Linux, macOS e Microsoft Windows.\nEsiste anche una versione del software in forma di salvaschermo che parte cio\u00e8 solo quando \u00e8 in funzione il salvaschermo e si ferma al primo movimento del mouse. Questa versione \u00e8 disponibile solo per Microsoft Windows."}
{"id": "612922", "revid": "181699", "url": "https://it.wikipedia.org/wiki?curid=612922", "title": "Comitati del Regno d'Ungheria", "text": "I comitati del Regno d'Ungheria (in ungherese \"varmegye\", in croato \"\u017eupanija\", in tedesco \"Gespannschaften\", in slovacco \"\u017eupa\") costituirono per lunghi secoli la principale suddivisione amministrativa del regno danubiano. In seguito all'ultima riforma amministrativa del 1867 ve ne erano ben 71 (di cui otto appartenenti al Regno di Croazia-Slavonia).\nTali comitati, che discendevano da analoghe entit\u00e0 territoriali risalenti al Medioevo, vennero sciolti con il Trattato del Trianon (1920) e suddivisi tra l'Ungheria e le nazioni dell'Europa centrale (oggi corrispondenti agli Stati di Slovacchia, Polonia, Ucraina, Romania, Serbia, Croazia, Slovenia ed Austria).\nI comitati erano a loro volta suddivisi in distretti (\"j\u00e1r\u00e1s\").\nVicende amministrative.\nDall'ultima riforma amministrativa del 1867 al crollo dell'Impero austro-ungarico nel 1918 la suddivisione in comitati \u00e8 stata pi\u00f9 volte rimodellata. Nel 1868 la Transilvania venne riunita definitivamente all'Ungheria in senso stretto e la citt\u00e0 e il distretto di Fiume venne dichiarato indipendente. Nel 1873 parte della Frontiera Militare venne pure riunita all'Ungheria vera e propria e un'altra parte venne attribuita al Regno di Croazia e Slavonia.\nL'Ungheria in senso stretto (ossia l'Ungheria esclusa la Croazia-Slavonia) era tradizionalmente suddivisa in quattro grandi circoli, di cui fino al 1876 la Transilvania costituiva il quinto. Quando nel 1876 venne introdotta una suddivisione generale in comitati, l'Ungheria fu di nuovo suddivisa in sette circoli, di cui la Transilvania ne era uno.\nI comitati furono aboliti nel 1949 dalla nuova Costituzione e sostituiti con le province (in ungherese \"megye\").\nLista dei comitati.\nLa seguente \u00e8 la lista dei comitati del Regno d'Ungheria dal 1886 al 1918:"}
{"id": "612925", "revid": "73936", "url": "https://it.wikipedia.org/wiki?curid=612925", "title": "Complianza", "text": ""}
{"id": "612927", "revid": "339392", "url": "https://it.wikipedia.org/wiki?curid=612927", "title": "101a divisione aviotrasportata", "text": ""}
{"id": "612928", "revid": "54253", "url": "https://it.wikipedia.org/wiki?curid=612928", "title": "Sordina", "text": "La sordina (o anche, raramente, sordino), in musica, \u00e8 un dispositivo meccanico che, applicato ad uno strumento musicale, ne modifica il suono, attutendolo e modificandone il timbro. Ogni strumento viene \"sordinato\" in maniera e con dispositivi diversi; allo stesso modo la frequenza con cui le sordine vengono applicate \u00e8 molto variabile a seconda del tipo di strumento: il procedimento \u00e8 abbastanza frequente per gli ottoni mentre \u00e8 pi\u00f9 raro per altre famiglie e quasi inesistente per alcuni strumenti (chitarre, flauti).\nQuanto si \u00e8 detto riguarda le sordine che vengono usate per modificare il suono degli strumenti durante l'esecuzione (che nella musica classica sono spesso esplicitamente richieste dal compositore). Esistono poi in commercio diversi dispositivi talvolta chiamati sordine da studio, destinate a diminuire il volume sonoro durante gli esercizi sullo strumento, e il cui obiettivo esclusivo \u00e8 quello di \"silenziare\" lo strumento senza modificare troppo n\u00e9 il suono, n\u00e9 l'esperienza fisica del musicista: queste sordine servono, evidentemente, a ridurre il disturbo arrecato ai vicini.\nNotazione musicale.\nSugli spartiti, la sordina viene richiesta (o vietata) dalle indicazioni \"con sordina\" (o \"con sord.\") e \"senza sordina\" (o \"senza sord.\"). Nel caso del pianoforte, alcuni spartiti specificano \"senza sord.\" per indicare l'uso del pedale (normalmente specificato con \"Ped.\").\nTipi di sordine.\nCordofoni.\nNegli strumenti ad arco, la sordina tradizionale prende la forma di un dispositivo con tre protrusioni, da applicare al ponticello. Ne esistono di molte differenti forme, di cui la pi\u00f9 comune \u00e8 rotonda, realizzata in gomma. Pu\u00f2 anche essere sostituita da espedienti pi\u00f9 artigianali, a volte persino da mollette da bucato. Esistono sordine di metallo e pi\u00f9 moderne, che possono essere applicate tra il ponticello e la terminazione delle corde.\nUn particolare tipo di sordina (in realt\u00e0 non si tratta di una sordina, ma di un antidissonante o anti \"lupo\") serve a ridurre le risonanze che si possono verificare tra una delle corde e il corpo dello strumento (soprattutto nei violoncelli). Queste risonanze provocano un suono sgradevole e indesiderato, la dissonanza. Il dispositivo, mostrato in figura, ha la forma di un tubo di metallo applicato alla corda responsabile della risonanza.\nPer lo studio sono disponibili sordine pi\u00f9 pesanti, che attenuano considerevolmente l'intensit\u00e0 del suono dello strumento.\nL'uso della sordina per archi nella musica classica, si trova per la prima volta nel secondo atto dell'opera \"Armida\" di Jean-Baptiste Lully. L'uso della sordina rimase tuttavia sporadico fino al XIX secolo, quando i compositori romantici l'adottarono nell'ambito della loro ricerca di nuovi timbri orchestrali, per divenire infine comune nel corso del XX secolo.\nNella chitarra e negli altri strumenti a plettro le sordine non sono usate: si possono ottenere effetti di smorzamento toccando in vario modo le corde con le mani.\nOttoni.\nGli ottoni adoperano una grande variet\u00e0 di sordine, spesso metalliche, ma anche di cartone, gomma o altri materiali, ciascuno dei quali conferisce al suono un timbro caratteristico.\nLa forma pi\u00f9 comune, disponibile per tutti gli ottoni, \u00e8 la sordina diritta (straight), che ha generalmente una forma conica o \"a pera\", trattenuta nella campana dello strumento da alcuni inserti di sughero. Questa sordina produce un tono nasale molto penetrante ai volumi alti.\nIn ordine di frequenza d'utilizzo, segue la sordina a tazza (cup), simile alla diritta, ma dotata di un labbro che forma una tazza sopra la campana dello strumento, smorzando le frequenze basse e acute e dando un suono pi\u00f9 attenuato.\nLa sordina \"solo tone\" \u00e8 una sordina diritta prolungata e sagomata, che produce un'accentuazione delle frequenze acute. Pu\u00f2 essere surrogata da un maggiore inserimento di una sordina diritta e, pertanto, non \u00e8 pi\u00f9 usata.\nLa sordina \"buzz-wah\" contiene membrane vibranti, che danno un effetto di kazoo sovrapposto al suono. Di difficile uso, \u00e8 estremamente rara.\nLe sordine \"wa-wa\" (o wah-wah) o Harmon (dal nome di un fabbricante) sono cave, di forma arrotondata e divise in due; sono dotate di un anello di sughero che blocca completamente l'aria proveniente dalla campana che deve perci\u00f2 attraversare la sordina. La sordina \u00e8 chiusa da una specie di trombetta (stem), che pu\u00f2 essere variamente posizionata o rimossa (stem out) a seconda del suono che si vuole ottenere, la cui caratteristica generale presenta un ronzio alle alte frequenze. Questa sordina \u00e8 caratterizzata da un doppio utilizzo: quando si trova la dicitura \"Harmon\" si intende la sordina inserita nella campana, mentre la dicitura \"wa-wa\" prevede che l'esecutore copra e scopra con le dita, in rapida successione, le \"trombetta\", generando appunto l'effetto \"wa-wa\". Questa sordina fu resa popolare da Miles Davis. Disponibili per molti ottoni, le sordine di questo tipo sono di uso frequente per trombe e tromboni.\nLa sordina \"a secchio\" (velvet) \u00e8 una sordina imbottita di materiale soffice (spesso cotone) che viene attaccata al bordo della campana tramite molle o strisce di sughero (preferite dagli strumentisti). Ha una forte attenuazione delle alte frequenze.\nL'uso di un cappello o di una bombetta come sordina per gli ottoni, principalmente per la tromba, era popolare nel jazz degli anni venti e trenta, quando fu spesso utilizzato da King Oliver. Anche in questo caso si pu\u00f2 ottenere, inserendo ed estraendo la campana dalla cavit\u00e0, avvicinando e allontanando il copricapo con la mano, un suono caratteristico (da cui \"wa-wa\"). Proprio questa analogia ha portato spesso a confondere il cappello con la sordina \"wa-wa\". Nel solo di tromba del Concerto in Fa, George Gershwin scrive proprio \"Felt Hat\" (cappello di feltro).\nSimile alla sordina a cappello per forma, modo d'uso e suono, \u00e8 il plunger (dall'inglese sturalavandino). Nonostante alcuni fabbricanti producano dei plunger specifici (Denis, Wich, ecc.), ancora adesso \u00e8 comune usare una ventosa di uno sturalavandini. Uno strumentista abile nell'uso di questa sordina pu\u00f2 produrre suoni molto simili alla voce umana. Questa sordina, che era molto utilizzata per lo stile \"jungle\", \u00e8 stata resa famosa dalle esecuzioni del trombonista Tricky Sam Nanton, dell'orchestra di Duke Ellington, il cui nomignolo (\"Tricky\"=ricco di espedienti) derivava in parte anche dalle sue performance con la sordina \"plunger\".\nLe sordine \"stop\" o \"stopping\" sono usate solo sul corno francese per supplementare la tecnica, tipica dello strumento, di inserire una mano nella campana provocando un effetto sonoro caratteristico e l'innalzamento di un semitono della nota prodotta. Questa tecnica diventa molto difficile nelle note gravi (come nel finale della \"Sesta sinfonia\" di \u010cajkovskij). In questi casi si usa una piccola sordina che facilita l'esecuzione: il suo uso resta arduo ma accessibile ad uno strumentista esperto. Oggi vengono anche fabbricate sordine di questo tipo che non alterino per\u00f2 l'altezza della nota emessa.\nLe sordine da studio (dette anche sordine mute o silenziose), usate negli ottoni a causa del loro elevato volume di suono, sono costruite per attenuare quasi del tutto il suono dello strumento. Sono quasi tutte dotate di un anello di sughero o di neoprene, che indirizza il suono all'interno della sordina, dove verr\u00e0 poi attenuato con diversi espedienti (imbottiture di cotone, tubi che rimandano il suono ecc.) Alcune di queste sordine permettono di ascoltare il suono con delle cuffie che funzionano con lo stesso principio dello stetoscopio, mentre altre hanno una componente elettronica che permette di ascoltare il suono con delle cuffie, dando anche la possibilit\u00e0 di aggiungere degli effetti sonori.\nLegni.\nLa sordinatura \u00e8 meno frequente per gli strumenti della famiglia dei legni, anche perch\u00e9 \u00e8 meno efficace, visto che in questi strumenti buona parte del suono viene diffuso dai fori praticati nel corpo dello strumento. Per questo motivo anche le sordine da studio sono poco efficaci: fortunatamente si tratta di strumenti di volume limitato, con la notevole eccezione della famiglia dei sassofoni. Esiste almeno un fabbricante che ne propone una sordina da studio per sassofono, di dubbia efficacia, consistente in una borsa dotata di aperture per le braccia da cui fuoriesce il solo bocchino dello strumento.\nEsistono altre sordine per sassofono, costituite di dischi rivestiti di materiale morbido, da introdurre nella campana dello strumento. Il loro uso, riservato all'ambito classico, \u00e8 infrequente, ma non raro. Le pi\u00f9 usate sono per il sassofono contralto.\nPer i flauti, non esiste praticamente una tecnica di sordinatura, a parte quella per flauto dolce soprano. Consiste in una \"clips\" in moplen chiamata sordinella che, applicata sopra il labium, fa entrare una linguetta sagomata dotata di un forellino che filtra il flusso d'aria. Il diverso posizionamento della clips corrisponde a diversi gradi di efficacia nell'attenuazione. In alcune tradizioni musicali, ad esempio nella musica popolare irlandese, \u00e8 attestata inoltre la rara pratica di introdurre un dito nell'estremit\u00e0 libera del flauto per ottenere un effetto simile a quello della sordinatura.\nNel XIX secolo venivano fabbricate sordine per oboe e per clarinetto: nell'uso moderno, i rari casi in cui viene richiesto l'uso della sordina sono affrontati utilizzando un panno, o un fazzoletto, introdotto nell'imboccatura dello strumento. Sono invece ancora in uso le sordine per fagotto, per controllare il volume dello strumento alle estremit\u00e0 del registro.\nPercussioni.\nRiguardo agli strumenti a percussione, l'attenuazione del suono pu\u00f2 essere ottenuta smorzando la vibrazione dello strumento con una parte del corpo (generalmente la mano, ma talvolta anche i gomiti). Nei timpani vengono spesso utilizzati degli smorzatori ottenuti da cerchi di feltro o di tessuto. Anche per la batteria si possono usare panni o gommapiuma deposti sulla pelle dei tamburi o inseriti al loro interno. Quando la sordina \u00e8 applicata sulla pelle battente, vengono smorzate prevalentemente le sue risonanze. Se applicata sulla pelle risonante, si smorza prevalentemente il sustain. Alcuni effetti di smorzamento del suono si possono inoltre ottenere utilizzando bacchette di tipo diverso (ad esempio con punta rivestita di feltro o altro materiale morbido) o, per la batteria, le spazzole.\nAlcuni modelli di rullante possono presentare un meccanismo interno che consente di regolare la pressione di un disco di feltro contro la pelle battente, in modo da attenuare le risonanze. Sia per rullante che per gli altri fusti, esistono poi in commercio sordine gelatinose di varia forma, di pochi centimetri, da applicare sulla periferia della pelle battente. Tale sistema attenua riduce sensibilmente le risonanze e il sustain. Un risultato simile si pu\u00f2 ottenere applicando sulla pelle sordine circolari, della stessa circonferenza del fusto: queste sordine sono comunemente fabbricate amatorialmente ritagliando una corona circolare da una vecchia pelle, oppure \u00e8 possibile acquistarle, disponibili in varianti talvolta appesantite con del feltro.\nLa grancassa \u00e8 sordinata tradizionalmente inserendo un materiale fonoassorbente al suo interno, che si tratti di gommapiuma o di un comune stoffa.\nIn orchestra, invece, riguardo alla grancassa, \u00e8 uso comune attenuare le risonanze che \"sporcano\" il suono posando un panno sulla pelle battente, in modo che la copra parzialmente e lasciando libero lo spazio centrale in cui il percussionista colpisce lo strumento.\nPianoforte.\nNel pianoforte, il pedale del \"piano\" fa s\u00ec che i martelletti colpiscano solo una o due delle tre corde, e pu\u00f2 essere visto come una specie di sordina sul pianoforte. In alcuni pianoforti del passato era possibile decidere se il pedale doveva fare uso di una o due corde (da cui le indicazioni \"una corda\", \"due corde\", \"tutte le corde\").\nLa sordina vera e propria \u00e8 un accessorio da studio e solitamente non si trova nei pianoforti a coda, ma \u00e8 presente in genere nei pianoforti verticali. Consiste in una striscia di feltro interponibile tra i martelletti e le corde, a volte tramite un apposito pedale. Questa sordina era usata in particolar modo da chi doveva studiare in ore notturne o in appartamenti. Verso la fine del XX secolo in questo scopo \u00e8 stata parzialmente sostituita con varie soluzioni tecnologiche, dalle pi\u00f9 economiche come pianoforti digitali con tastiere elettroniche pesate, o dalla possibilit\u00e0 di installare sul pianoforte tradizionale un impianto MIDI che, quando attivato, evita che le corde vengano percosse dai martelletti e allo stesso tempo simula in cuffia il suono dello strumento."}
{"id": "612932", "revid": "465169", "url": "https://it.wikipedia.org/wiki?curid=612932", "title": "Lago Manyara", "text": "Il lago Manyara \u00e8 un lago d'acqua alcalina situato nella parte settentrionale della Tanzania, 100 a sud-ovest di Arusha, ai piedi dell'Escarpment occidentale della Great Rift Valley. \u00c8 lungo circa 50\u00a0km e largo 16\u00a0km, con una superficie complessiva di circa 230\u00a0km\u00b2. Il lago e una parte del territorio circostante formano l'area naturale protetta del Lake Manyara National Park.\nIl nome \"Manyara\" deriva dalla parola maasai \"emanyara\", che indica una specie di euforbia, la \"Euphorbia tirucalli\", che viene usata nella zona come siepe per delimitare i recinti del bestiame.\nPopolazione.\nIl lago si trova nei pressi del villaggio di Mto wa Mbu (in lingua swahili = \"fiume delle zanzare\"), in cui si trova un mercato locale e che raccoglie numerose etnie: Mgubwe, Iraqw, Gorowa, Irangi, Tatoga e Masai. \u00c8 forse l'unico luogo dell'Africa in cui si possono sentire parlare lingue di tutte e quattro le principali famiglie linguistiche africane: bantu, khoisan, cuscitiche e nilotiche.\nFauna e flora.\nIl lago e la zona circostante, inclusa nel parco nazionale, costituiscono un ecosistema rinomato per la ricchezza di specie vegetali e animali. La vegetazione \u00e8 molto varia, con zone di foresta primaria, foresta a galleria e savana, oltre alla vegetazione lacustre. La fauna comprende numerosi elefanti, babbuini, gnu, zebre, giraffe, ippopotami e altre specie. L'abbondanza di avifauna rende il lago un vero paradiso per il \"bird watching\". Particolarmente noti sono i leoni del Manyara, che hanno in questa zona l'abitudine di arrampicarsi sugli alberi (comportamento che si osserva molto raramente altrove), e i grandi stormi di fenicotteri rosa.\nIl Lago Manyara nella cultura.\nErnest Hemingway, che descrisse il suo safari in questa zona nel romanzo \"Verdi colline d'Africa\", defin\u00ec il Manyara \"il pi\u00f9 bel lago di tutta l'Africa\"."}
{"id": "612937", "revid": "125247921", "url": "https://it.wikipedia.org/wiki?curid=612937", "title": "M3 Half-track", "text": "Il Carrier, Personnel Half-Track M3, conosciuto anche come M3 Half Track o Half-Track, era un mezzo blindato per trasporto truppe (APC) prodotto negli Stati Uniti durante la seconda guerra mondiale.\nSviluppo.\nL'U.S. Army Ordnance Department valut\u00f2 per la prima volta la configurazione semicingolata provando alcuni veicoli K\u00e9gresse, realizzati in Francia negli anni venti. La White Motor Company realizz\u00f2 un prototipo di un veicolo semicingolato utilizzando il telaio e la carrozzeria della sua M3 Scout Car, indicato inizialmente come T7. Da questo prototipo in seguito sarebbe stato realizzato l'M2 Half-track.\nL'M3 Half-Track era la versione ampliata dell'M2, mezzo del quale riprendeva sia la configurazione che l'aspetto generale. La variazione di capacit\u00e0 veniva dal fatto che l'M2 era stato concepito essenzialmente per il traino di artiglierie leggere, mentre l'M3 era nato come trasporto truppe. La principale differenza con il precedente trattore d'artiglieria era rappresentata dal telaio che era stato allungato permettendo di ospitare 10 soldati equipaggiati.\nLa produzione dell'M3, nelle diverse versioni, superer\u00e0 i 50.000 esemplari. Gli M3 saranno utilizzati principalmente dalle forze armate statunitensi. Ne verr\u00e0 realizzata anche una versione dedicata agli alleati designata M5. Il veicolo verr\u00e0 migliorato costantemente e tra il 1942 e il 1943 verranno montati sia un nuovo motore che una nuova trasmissione. Anche le capacit\u00e0 di carico del mezzo verranno incrementate.\nTecnica.\nIl semicingolato M3 aveva la carrozzeria blindata, con spessori di circa 6\u00a0mm, aumentati a 12,7\u00a0mm nei pannelli per i finestrini dell'abitacolo e le portiere. Il tutto era imbullonato sul telaio, simile a quello di un normale autocarro. Lo scafo aveva cielo aperto, ma alcuni veicoli (per esempio alcuni di quelli usati come ambulanza o come posto comando) ebbero un tetto corazzato rialzato. Anteriormente, il radiatore del motore era protetto da 4 lastre a persiana, che si chiudevano in caso di necessit\u00e0, preferendo il surriscaldamento ai danni di armi e schegge. Nei primi veicoli un rullo ammortizzato difendeva il cofano dagli effetti di entrate violente in trincee o fossati, ma successivamente venne sostituito da un verricello.\nI cingoli erano di tipo particolare, con una struttura in acciaio rivestita di gomma e larghi circa 320\u00a0mm, sistemati su 4 ruote da 105x305\u00a0mm Le ruote anteriori erano '24 tele', 8.2x20. Il motore, un White 160AX a 6 cilindri, era dotato di regolatore di giri. La velocit\u00e0 massima era 72\u00a0km/h. Il cambio era meccanico, sempre in presa, con 4 marce avanti e 1 retromarcia, gli alberi di trasmissione erano dotati di giunti cardanici. I freni, infine, erano idraulici con servofreno, mentre quello di stazionamento era a disco con comando meccanico.\nIl particolare che distingueva notevolmente i semicingolati statunitensi da quelli tedeschi (es. Sd.Kfz. 251) era il fatto che, mentre i semicingolati tedeschi avevano solo la trazione sui cingoli ed usavano le ruote solo per la direzione, i semingolati statunitensi (sia le varie versioni M3, sia gli M2) avevano la trazione sulle ruote inseribile, permettendo una maggiore guidabilit\u00e0 su terreni fangosi.\nL'armamento base era la mitragliatrice da 12,7 mm M2 su supporto a piedistallo M42, ma generalmente l'equipaggio portava anche altri mezzi offensivi, come 1-2 mitragliatrici leggere Browning M1919 da 7,62 mm o un bazooka da 60\u00a0mm con 6 razzi, e soprattutto 24 mine M1 controcarro disponibili in rastrelliere, oltre alle dotazioni della squadra di fanteria trasportata ossia 1 moschetto automatico (330 colpi), 12 fucili M1 Garand (2000 colpi), e 48 bombe a mano.\nAltre versioni.\nFurono condotte diverse prove per verificare la possibilit\u00e0 di montare un cannone Bofors 40 mm L/50 sullo scafo dell'M3, per realizzare cos\u00ec dei semoventi antiaerei da 40 mm. I problemi principali incontrati nello sviluppo di questi mezzi erano rappresentati dalla potenza del rinculo dell'arma o dal peso dell'affusto del cannone. Le prove furono interrotte quando venne adottato l'M19 Multiple Gun Motor Carriage. Vennero comunque realizzati diversi prototipi:\nImpiego nella Seconda Guerra mondiale.\nNel corso della seconda guerra mondiale i semicingolati di tutti i tipi (M2, M3, M5 ed M9) furono utilizzati principalmente sui teatri di guerra mediterraneo (MTO) ed europeo (ETO) da parte sia degli statunitensi sia dai britannici. Il primo utilizzo avvenne in occasione dell'Operazione Torch, cio\u00e8 lo sbarco in Algeria e Marocco nel novembre 1942. In tale occasione, dato che non era chiaro l'atteggiamento che avrebbero tenuto le truppe francesi, considerando che dall'episodio di Mers el-Kebir erano trascorsi solo poco pi\u00f9 di 2 anni, su tutti i semicingolati (sia statunitensi che britannici) erano dipinte grosse bandiere americane. I semicingolati successivamente accompagnarono l'avanzata anglo-americana sia in Africa sia in Italia.\nSul ETO i semicingolati comparvero fin dal primo giorno, sbarcati direttamente sulle spiagge della Normandia dai LCT, fino alle ultime battaglie nelle citt\u00e0 tedesche. Sul ETO operarono anche 1431 semicingolati delle divisioni corazzate della \"France Libre\".\nSul fronte russo operarono 1158 semicingolati forniti all'Unione Sovietica e sempre molto apprezzati dalle fanterie sovietiche.\nVersioni postbelliche.\nDopo la Seconda guerra mondiale il concetto di semicingolato come trasporto truppe fu abbandonato a favore del trasporto truppe totalmente cingolato, quindi gli M3 vennero in gran parte rilasciati a nazioni alleate degli Stati Uniti (praticamente a tutte le nazioni della NATO pi\u00f9 Giappone e Pakistan), ma la nazione che li utilizz\u00f2 pi\u00f9 ampiamente e \"scientificamente\" fu Israele. In questa nazione i primi semicingolati (principalmente M5 ed M9 di provenienza europea) comparvero fin dalla Guerra di indipendenza del 1948, acquistati e trasferiti di contrabbando nei territori gi\u00e0 controllati da insediamenti ebraici. Sembra che questi veicoli fossero \"mimetizzati\" con pittura rossa o arancione per farli passare come veicoli per uso agricolo. Dopo la guerra del 1948 il maggior fornitore di semicingolati fu l'Italia che, smilitarizzando i suoi semicingolati, ne forn\u00ec circa 150 ad Israele, che arriv\u00f2 ad averne circa 200 un anno dopo la fine dei combattimenti. In Israele tutti i semicingolati erano indicati come \"M3\", aggiungendo solo la sigla \"IHC\" agli M9. In Israele gli M3 servirono fino alla Guerra dello Yom Kippur, subendo diverse modifiche alcune delle quali effettuate direttamente sul campo, quindi documentate in modo discontinuo. Un programma di modernizzazione successivo a quella guerra releg\u00f2 i semicingolati solo a compiti specializzati (comando e controllo, difesa contraerei, veicoli di servizio per il genio), lasciando il ruolo di veicolo trasporto truppe agli M113.\nIsraele.\nGli Half Track israeliani sono designanti M3 e, a volte, M3/M9.\nCuriosit\u00e0.\nI semicingolati, oltre ad essere usati militarmente ed a comparire in molte parate storiche, sono stati molto apprezzati dall'industria cinematografica, che li ha utilizzati, oltre che per i film di guerra (spesso facendoli passare per tedeschi semplicemente dipingendo una croce nera sulla fiancata), anche in film di azione: alcuni M3 spacciati per mezzi tedeschi appaiono nei film \" Birra ghiacciata ad Alessandria\" e \"Mare di sabbia\". Un semicingolato venne usato nel film \"Una magnum per McQuade\", nella scena del combattimento finale, da un cattivissimo David Carradine, contro l'eroe del film, Chuck Norris. Questi, non potendo fermare con le sue robuste mani o la pistola tale mostro meccanico, rispose con un bulldozer, riuscendo a vincere lo scontro grazie alla maggiore potenza del motore ed alla trazione totalmente su cingoli del suo mezzo."}
{"id": "612939", "revid": "101218329", "url": "https://it.wikipedia.org/wiki?curid=612939", "title": "Iperreattivit\u00e0 bronchiale", "text": "Si intende per iperreativit\u00e0 bronchiale aspecifica una anomalia delle vie aeree che determina un restringimento eccessivo delle stesse in risposta ad uno stimolo.\nLa iperreattivit\u00e0 bronchiale aspecifica \u00e8 caratteristica dell'asma bronchiale ma pu\u00f2 essere riscontrata in corso di altre patologie quali la broncopatia cronica ostruttiva, la rinite allergica, la fibrosi cistica, le bronchiectasie.\nGli stimoli capaci di provocare la broncocostrizione sono vari: lo sforzo fisico, la iperventilazione di aria secca e fredda, gli aerosol di acqua distillata, di soluzioni saline, di varie sostanze (istamina, metacolina, adenosina).\nLa iperresponsivit\u00e0 bronchiale pu\u00f2 essere quantificata somministrando degli aerosol di concentrazioni crescenti di agenti ad azione notoriamente broncocostrittiva quali l'istamina o la metacolina e monitorando contemporaneamente la perviet\u00e0 delle vie aeree con la misurazione del FEV1 o di altri parametri di funzionalit\u00e0 respiratoria. In particolare si valuta la concentrazione di metacolina o di istamina che determina una caduta del FEV1 pari al 20% (PC20).\nQuesta valutazione costituisce un utile test diagnostico nei pazienti asmatici.\nLa patogenesi della iperreattivit\u00e0 bronchiale non \u00e8 nota, ma numerose osservazioni suggeriscono che essa sia conseguenza dell'infiammazione della mucosa delle vie aeree."}
{"id": "612941", "revid": "394", "url": "https://it.wikipedia.org/wiki?curid=612941", "title": "Proiezione quotata", "text": ""}
{"id": "612942", "revid": "827882", "url": "https://it.wikipedia.org/wiki?curid=612942", "title": "Citt\u00e0 dell'Angola", "text": "La citt\u00e0 principale dell'Angola \u00e8 la capitale Luanda, con 3.661.845 abitanti (1\u00ba gennaio 2005) concentra circa il 30% della popolazione complessiva del paese.\nNella seguente tabella sono elencate le citt\u00e0 con oltre 100.000 abitanti, i risultati del censimento del 15 dicembre 1970, la stima del 1\u00ba gennaio 2005 e la provincia di appartenenza. Il numero di abitanti non comprende i sobborghi delle citt\u00e0. "}
{"id": "612944", "revid": "834", "url": "https://it.wikipedia.org/wiki?curid=612944", "title": "M-46", "text": ""}
{"id": "612945", "revid": "169219", "url": "https://it.wikipedia.org/wiki?curid=612945", "title": "Giro d'Italia 1925", "text": "Il Giro d'Italia 1925, tredicesima edizione della \"Corsa Rosa\", si svolse in dodici tappe dal 16 maggio al 7 giugno 1925, per un percorso totale di 3520,5 km. Fu vinto dall'italiano Alfredo Binda. Su 126 partenti, arrivarono al traguardo finale 39 corridori.\nDopo la diserzione delle squadre nell'edizione precedente, tornano a gareggiare i campioni e viene riservata maggior attenzione ai corridoi \"individuali\", a cui \u00e8 pagato il sacchetto dei rifornimenti. La corsa vide l'affermazione del giovane Alfredo Binda, che a 23 anni debutt\u00f2 al Giro e si impose sconfiggendo Girardengo, in una sorta di passaggio di testimone nella storia del ciclismo italiano. Girardengo rimase leader della corsa fino alla quinta tappa, quando for\u00f2 e fu attaccato da Binda che lo distanzi\u00f2 di 5 minuti, risultati poi irrecuperabili per il piemontese, nonostante la vittoria di altre quattro tappe tra cui la Sulmona-Arezzo, quasi 380 km estenuanti solo su strade bianche."}
{"id": "612955", "revid": "2519", "url": "https://it.wikipedia.org/wiki?curid=612955", "title": "Tombua", "text": ""}
{"id": "612956", "revid": "34392", "url": "https://it.wikipedia.org/wiki?curid=612956", "title": "Web spider", "text": ""}
{"id": "612959", "revid": "287204", "url": "https://it.wikipedia.org/wiki?curid=612959", "title": "FEV1", "text": "Il FEV1 (\"Forced Expiratory Volume in the 1st second\") o VEMS (\"Volume Espiratorio Massimo nel 1\u00ba Secondo\") \u00e8 un parametro della spirometria che indica il volume di aria espirata nel corso del primo secondo di una espirazione massima forzata e indica il grado di perviet\u00e0 delle grandi vie aeree.\nUso.\nIn corso di patologie bronco polmonari ostruttive (BPCO e asma per esempio) il valore assoluto del FEV1 si riduce ed esso \u00e8 strettamente correlato con il grado di broncocostrizione.\nLa misurazione del FEV1 viene anche utilizzata nelle tecniche di valutazione della iperreattivit\u00e0 bronchiale aspecifica e della risposta bronchiale ai farmaci broncodilatatori.\nGravit\u00e0.\nLa European Respiratory Society definisce come:"}
{"id": "612960", "revid": "34392", "url": "https://it.wikipedia.org/wiki?curid=612960", "title": "Web robot", "text": ""}
{"id": "612964", "revid": "49022", "url": "https://it.wikipedia.org/wiki?curid=612964", "title": "Regno del Gwynedd", "text": ""}
{"id": "612967", "revid": "78273", "url": "https://it.wikipedia.org/wiki?curid=612967", "title": "Magister Leoninus", "text": ""}
{"id": "612968", "revid": "49022", "url": "https://it.wikipedia.org/wiki?curid=612968", "title": "Meirionydd", "text": ""}
{"id": "612976", "revid": "1305772", "url": "https://it.wikipedia.org/wiki?curid=612976", "title": "CGL (disambigua)", "text": ""}
{"id": "612979", "revid": "394", "url": "https://it.wikipedia.org/wiki?curid=612979", "title": "Proiezioni topografiche", "text": ""}
{"id": "612980", "revid": "363629", "url": "https://it.wikipedia.org/wiki?curid=612980", "title": "Proteina del retinoblastoma", "text": "La proteina del retinoblastoma (o semplicemente pRb o Rb) \u00e8 una proteina soppressore tumorale che \u00e8 stata trovata non funzionante in numerosi tipi di cancro. La normale funzione di Rb \u00e8 di bloccare la cellula in uno stadio del ciclo cellulare prevenendone errate o dannose divisioni. Cos\u00ec, quando Rb \u00e8 difettosa, alcune cellule mutate possono continuare a dividersi indisturbate dando origine ad un tumore.\nRb fu cos\u00ec chiamata perch\u00e9 fu scoperto che il retinoblastoma (un cancro della retina) si sviluppava quando entrambi gli alleli del gene RB1 (il gene che codifica la proteina Rb) erano inattivati da una mutazione. La \"p\" nella sigla pRB sta invece ad indicare che solitamente \u00e8 presente nella cellula come fosfoproteina. Rb \u00e8 fosforilata da numerose chinasi come descritto in seguito. \nRb, nel nucleo cellulare, si trova legata ad un fattore di trascrizione, a sua volta legato alla doppia elica chiusa del DNA.\nBiochimica.\nIl gene RB1 \u00e8 un oncosoppressore localizzato sul cromosoma 13. La proteina del retinoblastoma p105RB da esso codificata, pu\u00f2 essere o nella forma ipofosforilata (attiva) o iperfosforilata (inattiva). La forma attiva \u00e8 caratterizzata dal fatto che p105RB mantiene complessato nella sua struttura il fattore di trascrizione E2F inibendo il ciclo cellulare. Mentre, la forma inattiva \u00e8 caratterizzata dal fatto che non mantiene complessato nella sua struttura il fattore di trascrizione E2F favorendo il ciclo cellulare. \nNelle forme mutate del RB, il fattore di trascrizione E2F \u00e8 sempre libero (in quanto pRB \u00e8 inattivo e non lo lega), pertanto il ciclo cellulare non \u00e8 controllato.\npRb e ciclo cellulare.\nRb inibisce la progressione del ciclo cellulare quando \u00e8 defosforilata, mentre lo promuove quando \u00e8 fosforilata. Rb \u00e8 attivata quando la cellula sta finendo la mitosi (fase M) attraverso una fosfatasi che lo defosforila, permettendogli di legare E2F.\nQuando invece \u00e8 giunto il momento per la cellula di entrare in fase S, un complesso di chinasi ciclina-dipendente (CDK) e ciclina fosforilano Rb, facendolo staccare da E2F. La prima fosforilazione \u00e8 fatta dal complesso Ciclina D/CDK4,6 ed \u00e8 seguita da quella del complesso Ciclina E/CDK2. Rb rimane fosforilata durante le fasi S, G2 ed M.\nLa fosforilazione di Rb permette la dissociazione di E2F-DP da Rb, rendendo il fattore di trascrizione attivo. Quando E2F \u00e8 libero attiva la trascrizione di geni che codificano per cicline (come le Cicline E e A), che faranno procedere il ciclo cellulare attivando le CDK specifiche, ed anche per proteine chiamate \"Antigene nucleare delle cellule in proliferazione\", o PCNA, che aumenta la velocit\u00e0 di duplicazione del DNA e la sua riparazione, aiutando la DNA polimerasi a legare il DNA.\npRb evita che le cellule con il DNA danneggiato procedano attraverso il ciclo cellulare in fase S (fase di sintesi), o in fase G1 (prima fase di accrescimento). Rb lega ed inibisce fattori di trascrizione della famiglia E2F. Il fattore di trascrizione E2F \u00e8 un dimero formato da una proteina E2F e una DP . L'attivazione del complesso E2F-DP (e di conseguenza la serie di trascrizioni di DNA in RNA) introduce la cellula nella fase S. Finch\u00e9 E2F-DP \u00e8 inattivato la cellula rimane in stallo in G1. Dunque, quando Rb \u00e8 legata a E2F, il complesso agisce come soppressore della crescita cellulare. Il complesso Rb-E2F/DP, inoltre, attira un enzima detto istone deacetilasi (HDAC) che con la sua azione sulla cromatina sopprime ulteriormente la sintesi di DNA (necessaria perch\u00e9 la cellula si duplichi).\nTransizione G1/S.\nIn questo punto, interviene il complesso \"cicline-CDK\", il cui compito \u00e8 quello di determinare la iperfosforilazione ed inattivazione della proteina p105RB codificata dal gene RB1. Le cicline implicate in questo evento sono soprattutto le classi D1, D2, D3, della ciclina-D, la quale viene prodotta durante la fase G1, ma nella fase S non \u00e8 pi\u00f9 possibile ritrovarla. La ciclina-D, si lega alla CDK4, il complesso risultante, determina la iperfosforilazione del RB ed il rilascio del fattore di trascrizione E2F. Il fattore di trascrizione E2F viene rilasciato e favorisce l'entrata della cellula nel ciclo cellulare. Inoltre, alcuni fattori di crescita come il TGF-\u03b2 e la p53, favoriscono l'aumento delle concentrazioni di p16, la quale blocca le CDK ed il ciclo cellulare. Altri fattori di crescita come il PDGF e l'FGF, favoriscono l'attivazione delle CDK.\nTransizione G2/M.\nIl fattore di trascrizione E2F, precedentemente rilasciato da pRB, favorisce la formazione del complesso ciclina-A-CDK2 che agisce sia a livello della mitosi che della profase, nella quale il complesso ciclina-B-CDK1 favorisce la degradazione dell'involucro nucleare e consente l'avvio della mitosi. Inoltre questi ultimi due complessi, comportano la separazione dei centromeri e l'addossamento dei cromosomi. Successivamente, la cellula va incontro a divisione."}
{"id": "612981", "revid": "62748", "url": "https://it.wikipedia.org/wiki?curid=612981", "title": "Magister Perotinus", "text": ""}
{"id": "612982", "revid": "77358", "url": "https://it.wikipedia.org/wiki?curid=612982", "title": "Magister perotinus", "text": ""}
{"id": "612983", "revid": "767487", "url": "https://it.wikipedia.org/wiki?curid=612983", "title": "Talarurus plicatospineus", "text": "Talarurus (il cui nome significa \"coda a cestino\") \u00e8 un genere estinto di dinosauro ankylosauride vissuto nel Cretaceo superiore, circa 90 milioni di anni fa (Turoniano), in quella che oggi \u00e8 la Mongolia. Delle dimensioni di un ippopotamo, il \"Talarurus\" era un erbivoro quadrupede molto robusto e pesante che poteva raggiungere anche i 6 metri (19.7\u00a0ft) di lunghezza. Come gli altri ankylosauri il dorso di questo animale era rivestito da una corazza di osteodermi e una mazza sulla coda. Insieme al \"Tsagantegia\", il \"Talarurus\" \u00e8 uno dei pi\u00f9 antichi ankylosaurini noti dell'Asia e uno dei pi\u00f9 noti ankylosauri della Mongolia.\nEtimologia.\nIl nome del genere \"Talarurus\" significa letteralmente \"coda a cestino\", e deriva dalla parola greca \"talaros\" (\u03c4\u03ac\u03bb\u03b1\u03c1\u03bf\u03c2) che significa \"cesto di vimini\", e la forma latinizzate \"Urus\" della parola greca \u03bf\u1f50\u03c1\u03ac, \"Oura\", che significa \"coda\". Il nome del genere \u00e8 un riferimento alla forma della mazza della coda che somiglia vagamente a un cesto di vimini, e alla lunghezza della coda che consiste in una serie di puntoni ossei intrecciati, che ricorda il tessuto che viene impiegato quando si confezionano le ceste. L'unica specie ascritta al genere \u00e8 \"Talarurus plicatospineus\". Il nome specifico, \"plicatospineus\", deriva dalle parola latina \"plicatus\" che significa \"piegato\" e \"spineus\" che significa \"spinoso\". Questo \u00e8 un riferimento alle spine ondulate presenti sulla superficie della corazza. Il \"Talarurus\" fu descritto dal paleontologo russo Evgeny Maleev, nel 1952.\nDescrizione.\nPer stimare la lunghezza complessiva dell'animale i paleontologi si sono basati sul cranio del \"Talarurus\". Il cranio da solo misurava circa 24 centimetri (9,4 pollici) di lunghezza per circa 22 centimetri (8,7 in) di larghezza, pertanto \u00e8 stata stimata una lunghezza complessiva dell'animale compresa tra i 4 e i 6 metri (13 a 20 piedi). Nel 2010, Gregory S. Paul, stim\u00f2 una lunghezza di cinque metri per un peso di circa due tonnellate.\nI fossili di \"Talarurus\" descritti da Malejev comprendevano alcune ossa degli arti e al contrario dei suoi simili il \"Talarurus\" possedeva cinque dita nelle zampe anteriori e quattro dita nelle zampe posteriori. Difatti in genere negli ankylosauri le zampe posteriori hanno solo tre dita, pertanto \u00e8 pi\u00f9 probabile che sia stato un errore di Malejev; in origine anche il genere \"Pinacosaurus\" era stato descritto con quattro dita nelle zampe posteriori. Un'altra caratteristiche diagnostica del genere \u00e8 la forma degli osteodermi dell'animale: gli osteodermi avevano un ornamento solcato, rendendo l'armatura appositamente formidabile, con ogni osteoderma piatto ornato con ulteriori spine a pieghe. L'animale \u00e8 stato inoltre vittima di un fraintendimento nel montaggio dello scheletro: avendo un torace a botte simile a quello degli ippopotami, l'animale era inizialmente stato ricostruito con la classica forma bassa a larga da alkylosauro, tuttavia tale ricostruzione si dimostr\u00f2 errata, tanto che questo errore aveva anche impedito un montaggio corretto degli ampi elementi pelvici superiori.\nTratti autentici di \"Talarurus\" includono anche le vertebre dorsali che sono trasversalmente pi\u00f9 ampie. C'\u00e8 una canna sacrale di quattro vertebre dorsali posteriori, collegata al vero osso sacro costituito da quattro sacrali e una caudo-sacrale. La mazza della coda \u00e8 alquanto piccola per un ankylosauro.\nDa una diagnosi fornita da Malejev, nel 1956, e Tumanova, nel 1987, vi erano ben poche caratteristiche che potevano differenziare \"Talarurus\" dalla maggior parte degli altri ankylosauri.\nSecondo Coombs e Maryanska (1990), il \"Talarurus\" pu\u00f2 essere distinto in base alle seguenti caratteristiche:\nNel 2014, Arbour ha osservato che il piede aveva tre dita. Pertanto stabil\u00ec un'unica autapomorfia: sui frontali, nel mezzo del tetto del cranio, si trova una zona in rilievo a forma di V. Inoltre ha stabilito che \"Talarurus\" differiva da tutti gli altri ankylosauridi noti, ad eccezione dell'americano \"Nodocephalosaurus\", per la presenza del \"caputegulae\", ossia delle insolite piastrelle dell'armatura sul cranio, su frontali e nasali, che sono a base circolare a forma di cono.\nClassificazione.\nIl \"Talarurus\" \u00e8 classificato come un ankylosauridae da Maleev, nella sua descrizione originale nel 1952. Nel 1978, Walter Preston Coombs sostenne che l'animale era un sinonimo di \"Euoplocephalus\", ma non vi fu alcuna prova a sostegno di tale ipotesi. Maryanska, nel 1977, differenzi\u00f2 il \"Talaururus\" da \"Euoplocephalus\", citando la forma del cranio, la morfologia del palato e la presenza di quattro dita del piede.\nLe relazioni filogenetiche degli Ankylosauridi sono difficili da determinare poich\u00e9 molti taxa sono solo parzialmente noti, l'esatta configurazione delle armatura \u00e8 raramente conservata e la forma del cranio \u00e8 spesso ignota. Inoltre gli ankylosauridi conosciuti differiscono raramente per la forma delle vertebre, dell'osso pelvico e degli arti. In precedenza si pensava che il \"Talarurus\" fosse uno dei pi\u00f9 antichi ankylosauri noti e che condividesse ancora dei tratti in comune con i pi\u00f9 primitivi nodosauridi e che sono poi stati persi dagli ankylosauri pi\u00f9 recenti ed evoluti. Tuttavia, i presunti tratti \"primitivi\" dimostrato che essi non sono altro che errori nell'assemblaggio scheletrico iniziale. Recenti analisi filogenetiche forniscono la prova per cui il \"Talarurus\" dovrebbe essere inserito in Ankylosaurinae, un gruppo ankylosauridi pi\u00f9 evoluti.\nIl seguente cladogramma si basa sulle analisi filogenetiche sugli Ankylosaurinae, condotta da Arbour e Currie (2015):\nVickaryous \"et al.\" (2004) nota la presenza di due cladi distinti di ankylosauridi durante il Cretaceo superiore, \"uno costituito dai taxa del Nord America e l'altro limitato ai taxa asiatici. In questo caso il pi\u00f9 antico del clade asiatico \u00e8 il \"Talarurus\"\". Tuttavia, Arbour nel 2014, riscrisse l'albero genealogico degli ankylosauri notando che \"Talarurus\" \u00e8 pi\u00f9 strettamente imparentato con le forme americane che a quelle asiatiche. In questa visione tassonomica \"Talarurus\" \u00e8 un sister taxon con \"Nodocephalosaurus\".\nStoria della scoperta.\nI primi resti di \"Talarurus\" furono scoperti nel sud-est del deserto del Gobi, in quello che \u00e8 oggi la Mongolia, nel 1948. L'olotipo, 557-91, fu scoperto nel 1948, da una spedizione congiunta sovietica-mongola, recuperato dalle sabbie rosse calcare della Formazione Bayan Shireh. Questo tipo di sedimento risale alla fine del Turoniano e all'inizio del Santoniano, del Cretaceo superiore, circa 90-85 milioni di anni fa. L'et\u00e0 di questi sedimenti \u00e8 stata determinata dal tentativo di trovare resti comparabili in altri strati. Il campione PIN 557, comprendeva un teschio frammentario con la parte posteriore del tetto cranio, compresa la regione occipitale, numerose vertebre, diverse costole, un scapulocoracoide, un omero, un radio, un'ulna, una mano quasi completa, un ilio parziali, l'ischio, un femore, una tibia, una fibula e una serie d osteodermi dell'armatura. In realt\u00e0 l'olotipo era composto dalle ossa di sei individui diversi scoperti nello stesso luogo. Tutti questi elementi furono riassemblati in un unico scheletro in un'esposizione del Moscow Palaeontological Institute. Il cranio venne in parte ricostruito sul modello di un \"Pinacosaurus\". Per certi aspetti lo scheletro ricostruito \u00e8 piuttosto obsoleto: ad esempio, mostra le zampe anteriori fortemente divaricate. Alcuni elementi sono anche stati assemblati malamente: gli osteodermi che proteggevano il collo sono stati montati al lato della groppa, sulla cassa toracica, e i piedi sono stati ricostruiti con quattro dita, quando invece erano presenti solo tre dita. Nel 1977, Teresa Maryanska scelse l'esemplare PIN 557-91 , composto dalla parte posteriore del cranio, come lectotipo.\nDal 2006, nel contesto del progetto congiunto coreano-mongolo Dinosaur Project, sono stati ritrovati numerosi esemplari di \"Talarurus\", ritrovati al Bayan Shireh e al Shine Us Khudag. Questi resti sono ancora in attesa di una descrizione formale.\nIl \"Talarurus\" \u00e8 ormai noto da almeno una dozzina di esemplari, provenienti da varie localit\u00e0 della Formazione Bayan Shireh. Il campione PEN AN SSR 557, \u00e8 costituito da una vertebra dorsale con una costola annesso, e un osteoderma cutaneo. Un altro esemplare attribuito a questo genere \u00e8 stato ritrovato nella localit\u00e0 di Bayshin-Tsav, ed composto da un (non descritto) cranio incompleto comprendente il tetto cranico, l'osso occipitale della scatola cranica. Un secondo campione non descritto, raccolto nella localit\u00e0 Baga Tarjach, consiste in un frammento della mascella superiore, con otto denti.\nNel 1977, Maryanska rinomin\u00f2 \"Syrmosaurus disparoserratus\" (Maleev, 1952) come una seconda specie di \"Talarurus\", ossia \"Talarurus disparoserratus\". Tuttavia nel 1987, questa presunta nuova specie ritorn\u00f2 ad essere un genere distinto chiamato \"Maleevus\".\nPaleoecologia.\nL'abbondanza di esemplari ritrovati fa supporre che il \"Talarurus\" fosse uncomponente numeroso della fauna della Formazione Bayan Shireh. I dati esistenti suggeriscono che l'habitat del \"Talarurus\" era costituito da una pianura alluvionale, che condivideva con vari alti dinosauri come i primitivi ceratopsidi \"Microceratus\" e \"Graciliceratops\", gli ankylosauridi \"Tsagantegia\" e \"Maleevus\", diversi therizinosauri \"Enigmosaurus\", \"Segnosaurus\", \"Erlikosaurus\" e dinosauri carnivori come il tirannosauroide \"Alectrosaurus\" e il dromeosauride \"Achillobator\".\nNella cultura di massa.\nIl \"Talarurus\" appare sul grande schermo solo in cameo di una scena iniziale del film Disney \"Dinosauri\", dove due esemplari maschi litigano per il territorio mentre l'uovo del protagonista Aladar, passa tra loro trasportato da un fiume;"}
{"id": "612987", "revid": "729019", "url": "https://it.wikipedia.org/wiki?curid=612987", "title": "Aciduria fumarica", "text": "L'aciduria fumarica, detta anche deficit di fumarasi, \u00e8 una malattia genetica rarissima, autosomica recessiva dovuta a mutazioni inattivanti sul gene della fumarasi.\nEpidemiologia.\nLa malattia \u00e8 estremamente rara: ne sono stati rilevati solo 33 casi nel mondo di cui addirittura 20 negli ultimi anni in due comunit\u00e0 della Chiesa Fondamentalista di Ges\u00f9 Cristo dei Santi degli Ultimi Giorni (nelle periferie di Colorado City e Hildale) il cui fondatore comune, Joseph Smith Jesop, o sua moglie, erano portatori sani del gene mutato. A causa del carattere chiuso di tali comunit\u00e0 e delle pratiche di poligamia e matrimoni tra consanguinei, si \u00e8 verificata un'anormale moltiplicazione della sequenza genica difettata e quindi un aumento innaturale della frequenza dell'omozigosi, ovvero della malattia.\nEziologia.\nLa malattia \u00e8 classificata tra gli ECM (Errori Congeniti del Metabolismo) ed \u00e8 dovuta alla mutazione della fumarasi, enzima del ciclo di Krebs che catalizza la trasformazione di fumarato in malato, con conseguente accumulo del primo metabolita ed interruzione del ciclo.\nPi\u00f9 che una interruzione si tratta di una apertura del ciclo che salta l'acido malico. Quindi questo ciclo alterato inizia con due molecole di piruvato invece che una: la prima si converte normalmente in Acetil-CoA, mentre l'altra utilizzando l'ATP deve ricostituire l'acido ossalacetico. Queste due molecole si uniscono per formare il citrato e continuare la via normale fino all'acido fumarico.\nQui la catena si interrompe e, non potendo trasformarsi il fumarato in malato (e quindi in ossalacetato per chiudere il ciclo), vi \u00e8 accumulo del metabolita nelle cellule e nel sangue fino a livelli tossici. Inoltre il fumarato effettua un feedback negativo inibendo altri enzimi della via metabolica con accumlo conseguente di succinato e \u03b1-chetoglutarato.\nNel complesso l'efficienza del ciclo metabolico \u00e8 pi\u00f9 che dimezzata ma sufficiente a mantenere in vita le cellule e il malato, a differenza di mutazioni in altri enzimi pi\u00f9 a monte del ciclo.\nClinica.\nLa malattia \u00e8 ad esordio precoce, sebbene sfumato, e inizialmente poco caratteristico. Come tutte le sindromi metaboliche congenite ad andamento subacuto, sono predominanti i segni neurologici, valutabili efficacemente dopo il 6\u00ba mese di vita, infatti l'aciduria non viene cercata e viene trovata solo per esami emato-urinari occasionali.\nIl quadro clinico si caratterizza per ritardo psicomotorio, ipotonia muscolare, difficolt\u00e0 respiratorie e convulsioni di tipo epilettico; a volte si riscontrano malformazioni a carico dell'encefalo e polidramnios e dismorfia faciale.\nLa diagnosi definitiva va cercata per esclusione con altre ECM e confermata con analisi molecolare avanzata delle urine, per ricerca del fumarato (ma anche del succinato e dell'\u03b1-chetoglutarato) tramite HPLC. In seguito pu\u00f2 essere eseguita a conferma, tramite analisi di genetica medica, la dimostrazione della mutazione."}
{"id": "612991", "revid": "287204", "url": "https://it.wikipedia.org/wiki?curid=612991", "title": "Trimero", "text": "In chimica un trimero \u00e8 un prodotto di reazione di tre molecole identiche. I trimeri pi\u00f9 comuni sono i trimeri ciclici. Composti chimici che facilmente formano trimeri sono gli isocianati alifatici e l'acido cianico come primo intermedio di un processo di polimerizzazione.\nEsempi.\nAlcuni esempi di composti ottenuti per trimerizzazione sono:\nDi seguito viene mostrato il meccanismo della reazione di trimerizzazione dell'acetilene per formare il benzene:"}
{"id": "613001", "revid": "1632387", "url": "https://it.wikipedia.org/wiki?curid=613001", "title": "GPS assistito", "text": "GPS assistito, Assisted GPS, o A-GPS, \u00e8 un sistema che consente di abbattere i tempi necessari alla prima localizzazione durante l'uso di un terminale GPS. Mostra la sua utilit\u00e0 soprattutto nei \"canyon\" urbani, quali vie strette o viali notevolmente alberati, in cui \u00e8 difficile acquisire il segnale dai satelliti e decodificarne il messaggio di navigazione contenente effemeridi e almanacco. Questo sistema sta mostrando una notevole diffusione, ed \u00e8 normalmente associato ai sistemi di localizzazione (LBS, \"Location Based Service\") basati su telefonia cellulare.\nFunzione.\nUno dei principali problemi dei terminali GPS classici \u00e8 relativo alla prima localizzazione (il \"fixing\"), in quanto un terminale, all'accensione, deve ricavare la lista dei satelliti in vista in quel momento, per potervisi agganciare e cercare di rilevare la propria posizione. Tale processo \u00e8 in genere alquanto dispendioso in termini di tempo e risorse, e il sistema A-GPS \u00e8 stato studiato al fine di abbattere tali costi, anche in previsione di un utilizzo su terminali con basse capacit\u00e0 di elaborazione o con risorse energetiche limitate, quali i telefoni cellulari.\nLo scopo principale di questo sistema \u00e8 quello di \"assistere\" il ricevitore GPS nel calcolo della posizione, fornendogli informazioni utili all'acquisizione del segnale e al calcolo del fix (tempo e posizione approssimati del ricevitore stesso, almanacco e effemeridi dei satelliti in vista).\nStoria.\nFin dagli anni '80 si \u00e8 cercato di ovviare al problema del \"fixing\" cercando di supportare il GPS con informazioni che consentissero un rapido avvio del ricevitore. Ad alcuni modelli di ricevitori GPS \u00e8 quindi stata data la possibilit\u00e0 di acquisire da fonti esterne una tavola con le effemeridi dei satelliti GPS.\nIn origine tali tavole erano caricate sul ricevitore tramite un collegamento con un computer; la complessit\u00e0 di tali tavole, tuttavia, limitava il supporto ad alcuni giorni.\nNei modelli pi\u00f9 recenti, ad esempio in ricevitori GPS inclusi in smartphone, le tabelle possono essere scaricate direttamente da internet via GPRS/EDGE, UMTS o Wi-Fi. Grazie alla crescente potenza di calcolo dei moderni ricevitori \u00e8 stato possibile realizzare nuovi metodi di assistenza basate su effemeridi estese.\nDescrizione del sistema basato sulle reti telefoniche.\nL'idea di fondo \u00e8 la seguente: dato che ogni cella di telefonia mobile presente sul territorio ha una posizione fissa, si fa in modo che sia la cella a ricavare quali siano i satelliti GPS a essa in vista, istante per istante. Quando un terminale A-GPS vuole conoscere la sua posizione, si collega tramite la rete cellulare a un \"Assistance Server\" (che pu\u00f2 anche essere gestito dall'operatore stesso), al quale viene inviata anche l'informazione sulla cella a cui l'utente \u00e8 agganciato.\nDato che sono noti i satelliti in vista alla cella, si pu\u00f2 assumere ragionevolmente che anche il terminale A-GPS veda i medesimi satelliti. Pertanto il server elabora una lista con i satelliti in vista, e la invia attraverso la rete cellulare al terminale, che in questo modo sa gi\u00e0 a quali satelliti potr\u00e0 collegarsi e quindi ricava la propria posizione da essi.\nLa ridotta quantit\u00e0 di dati da inviare ha suggerito l'impiego di messaggi di tipo cell broadcast, gi\u00e0 ampiamente utilizzati, ad esempio, per effettuare tariffazioni diverse a seconda dell'area in cui l'utente si trova, e che compaiono sullo schermo dell'utente sotto forma di indicazione della provincia.\nIl protocollo standard ideato per ottemperare alle funzionalit\u00e0 proprie di A-GPS \u00e8 il SUPL (Secure User Plane Location).\nDescrizione del sistema basato su \"effemeridi estese\".\nSono stati sviluppati ulteriori metodi, anch'essi indicati piuttosto genericamente come A-GPS, che si pongono l'obiettivo di fornire al ricevitore GPS le effemeridi nel minor tempo possibile, senza che queste debbano essere scaricate dai satelliti anche in assenza di connessione alla rete.\nEsistono diverse implementazioni di questa tipologia di A-GPS, a cui ogni produttore di chipset GPS ha assegnato un nome diverso (ad esempio AssistNow per u-blox, InstaFix per CSR).\nEsistono due modalit\u00e0:\nIn questa modalit\u00e0, un file contenente le informazioni che permettono al ricevitore di calcolare le effemeridi per un tempo relativamente lungo (generalmente 7 giorni), viene scaricato da un server.\nIn questo modo il ricevitore avr\u00e0 a disposizione le effemeridi dei satelliti per 7 giorni, grazie a una singola connessione dati.\nCon questo tipo di A-GPS, il ricevitore effettua dei calcoli attraverso i quali \u00e8 in grado di generare predizioni delle effemeridi dei satelliti estendendone la validit\u00e0 da poche ore fino a diversi giorni (tipicamente 3-5 giorni).\nAlla prima accensione, il ricevitore scaricher\u00e0 le effemeridi come un normale GPS, mentre nelle successive accensioni potr\u00e0 utilizzare le effemeridi generate dalle predizioni senza necessit\u00e0 di scaricarle dai satelliti.\nQuesta modalit\u00e0 ha il vantaggio di non necessitare di connessione dati, ma ha un costo computazionale elevato."}
{"id": "613002", "revid": "256896", "url": "https://it.wikipedia.org/wiki?curid=613002", "title": "AGPS", "text": ""}
{"id": "613005", "revid": "64833", "url": "https://it.wikipedia.org/wiki?curid=613005", "title": "Deficit di fumarasi", "text": ""}
{"id": "613009", "revid": "110157", "url": "https://it.wikipedia.org/wiki?curid=613009", "title": "Lettere d'amore nel frigo", "text": "Lettere d'amore nel frigo \u00e8 una raccolta di poesie scritte da Luciano Ligabue.\nEdita da Einaudi, con una prefazione di Nico Orengo, l'opera si compone di 77 poesie scritte dall'autore nel 2003, in un periodo travagliato della propria vita, in seguito alla perdita del padre e alla separazione dalla moglie. Uscita il 3 ottobre 2006 (e subito ai primi posti delle classifiche di vendita) questa raccolta di poesie segna un ritorno alle origini per Luciano, con quel suo modo di raccontare tramite personaggi, tipico dei suoi primi dischi.\n\"Lettere d'amore nel frigo\" avrebbe dovuto essere il suo secondo libro, ma al momento di pubblicarlo la casa editrice venne a sapere che aveva appena terminato anche un romanzo (La neve se ne frega), genere pi\u00f9 appetibile in termini di vendite, e il libro di poesie fu messo da parte."}
{"id": "613010", "revid": "121098203", "url": "https://it.wikipedia.org/wiki?curid=613010", "title": "Tropo (liturgia)", "text": "Il tropo (\"tropus\" in latino, dal greco , \"cambio\") \u00e8 l'ampliamento di un brano liturgico dato, attraverso l'inserimento di un testo o di una melodia. Solitamente i brani oggetto di tropatura erano quelli della messa della Chiesa cattolica di rito romano, che servivano a dare una forma particolarmente solenne a determinati elementi della liturgia, per esempio all'ingresso del celebrante. Esse ebbero presto formazione e vita autonoma, testimoni di una esigenza di rinnovamento delle forme liturgiche; dal IX al XIV sec. ne furono scritti circa 5000.\nQuesto processo, oltre che riscuotere una notevole popolarit\u00e0, ebbe anche una rimarchevole rilevanza nella storia della musica occidentale e della liturgia, fiorito soprattutto nei primi decenni del IX secolo. Dal punto di vista letterario ha una scarsa importanza, per\u00f2 col passare dei secoli, queste composizioni hanno lasciato l'ambito liturgico e religioso per affrontare temi profani dando origine alla poesia dei trovatori.\nStoria.\nLa liturgia romana si \u00e8 costantemente evoluta. L'ampliamento del repertorio musicale, fino al IX secolo si \u00e8 limitato ad aggiungere nuovi brani a quelli tradizionali rispettandone le connotazioni peculiari. I testi sono esclusivamente biblici, ad eccezione degli inni e gli stili musicali restano fedeli alla tradizione, mantenendo una loro omogeneit\u00e0.\nNell'VIII secolo nasce l'esigenza di interpretare in maniera pi\u00f9 personale ed appassionata l'esperienza liturgica, soprattutto da parte di poeti e musici con il coinvolgimento della comunit\u00e0 di fede.\nQuesta creativit\u00e0 non sostituisce per\u00f2 i testi tramandati dal passato, che restano accolti con grande venerazione, ma li integra sulla misura delle singole comunit\u00e0. \u00c8 cos\u00ec che nascono i tropi, le sequenze e le historiae.\nI tropi venivano raccolti in un libro liturgico chiamato \"Troparium\". Un grande centro produttivo fu San Gallo di cui Tutilone (m. 913 o 915) sarebbe il leggendario inventore, bench\u00e9 papa Adriano II (867-872) gi\u00e0 da tempo avesse autorizzato lo sviluppo di tale creativit\u00e0; di l\u00e0 i canti si diffusero nell'area di lingua tedesca, in Italia e in Francia. Il tropario pi\u00f9 antico conosciuto \u00e8 il tropario di san Marziale risalente al X secolo. Si ritiene che Amalario di Metz (morto verso l'850) sia stato il primo a usare la nozione di \"jubilus\" per indicare l'ampliamento (melismatico) ricco di note dell'Alleluia: \u00abQuesta \"jubilatio\", che i cantori chiamano sequenza, ci pone davanti agli occhi quella figura, quando non sono necessarie parole\u00bb; le sequenze pi\u00f9 arcaiche si presentano quindi come tropi di ampliamento melodico, finalizzati a renderne la linea pi\u00f9 libera. Gli autori medioevali adoperarono il termine \"jubilus\" per indicare qualsiasi tipo di abbellimento melismatico del gregoriano.\nI tropi, insieme alle historiae, sono stati banditi dalle celebrazioni dalla riforma di papa Pio V del 1570 dopo il concilio di Trento, mentre delle sequenze se ne sono conservate solo quattro per altrettanti particolari ricorrenze liturgiche (lo Stabat Mater fu ripristinato nel XVIII secolo):\nLa tropatura.\nIl procedimento di tropatura poteva avvenire in tre modalit\u00e0:\nVi \u00e8 anche l'inserimento di semplici vocalizzi in alcuni punti delle melodie tradizionali. In questo caso i tropi erano puramente musicali.\nEsistono tropi:\nIl successo dei tropi lo si verifica nella loro applicazione: praticamente tutti i canti della messa, sia del \"proprium\" che dell'\"ordinarium\" come quelli dell'\"officium\" sono stati tropati. Attualmente le messe raccolte nel \"Kiriale\" dei moderni libri del Graduale vengono chiamate con l'incipit dei tropi presenti nel Kyrie che li compongono, per esempio \"Missa de angelis\" o \"Missa rector cosmi pie\" etc.\nIl tropo, dal greco Trpo-, tropos, der. di tr\u00e8pein che significa 'volgere' oltre a essere un componimento o canto religioso \u00e8 anche una figura retorica, traslato, o ancora in filosofia, un argomento con cui gli scettici antichi tendevano a dimostrare la non conoscibilit\u00e0 del vero. Maurizo Dardano, nel suo Nuovissimo Dizionario cita i dieci tropi della sospensione dell'assenso del filosofo Pirrone da Elide.\nDagli idiomeli di Andrea di Creta si possono trovare tropari con melodia propria."}
{"id": "613022", "revid": "78273", "url": "https://it.wikipedia.org/wiki?curid=613022", "title": "Interregionale", "text": ""}
{"id": "613026", "revid": "767487", "url": "https://it.wikipedia.org/wiki?curid=613026", "title": "Nuovomondo", "text": "Nuovomondo \u00e8 un film del 2006 di Emanuele Crialese.\nGirato per la maggior parte in lingua siciliana, \u00e8 stato realizzato con il contributo del Ministero per i Beni e le Attivit\u00e0 Culturali. Tra le musiche della colonna sonora vi \u00e8 \"Sinnerman\" nella versione di Nina Simone.\nTrama.\nAll'inizio del XX secolo, la famiglia siciliana dei Mancuso lascia Petralia Sottana alla volta dell'America. Salvatore, deluso da una terra poco generosa, si affida alla Madonna dell'Alto e, dopo averle offerto un sasso macchiato di sangue e portato in bocca in segno di sacrificio come da antica tradizione si usa fare a Petralia, le chiede quale strada prendere, se restare o partire. Il \"segno\" arriva: poco dopo Pietro, il figlio muto, porta le foto di un ortaggio tanto grande da dover essere trasportato su una carriola. Il protagonista si prepara allora a scoprire il Nuovo Mondo: dopo aver venduto i miseri averi per acquistare vestiti e scarpe buone, s'imbarca per l'America con i figli, la madre, Donna Fortunata e altri italiani.\nTra gli umili popolani italiani, un'elegante donna inglese si distingue in tutto il suo candore aristocratico. Lucy, che viaggia inspiegabilmente con gli italiani, e pare essere stata respinta da uno di loro, \u00e8 il simbolo dell'emancipazione femminile. Salvatore ne \u00e8 colpito fin dal primo incontro, le offrir\u00e0 la sua protezione e infine ne far\u00e0 la sua fidanzata. La vita nel \"nuovo mondo\" inizia ad Ellis Island, dove la famiglia sbarca, e si rendono conto di come sia ben diverso da come Salvatore e i suoi si erano illusi di trovarlo. Appena sbarcata, la famiglia Mancuso deve sottoporsi a una serie di controlli medici, fisici e mentali; il mancato superamento di questi test porta al rimpatrio.\nInoltre le donne, per poter entrare definitivamente in America, devono essere sposate, o diventarlo sul momento: e mentre le Mancuso, insieme ad altre, si ritrovano a conoscere e a dover accettare immediatamente mariti connazionali gi\u00e0 residenti in America, che non hanno mai visto e che risultano anziani o sgradevoli, Lucy compila il modulo per Salvatore facendone il suo sposo (non per amore ma per convenienza in quanto lei non sposata non potrebbe stare in America). In conclusione, dopo il mancato superamento di alcune prove mentali, Donna Fortunata si ritrova ad affrontare il rimpatrio, mentre coloro che sono riusciti a superare i controlli avranno la possibilit\u00e0 di condurre in America, una vita relativamente migliore."}
{"id": "613036", "revid": "339392", "url": "https://it.wikipedia.org/wiki?curid=613036", "title": "Sergey Mikhailovich Brin", "text": ""}
{"id": "613037", "revid": "1982", "url": "https://it.wikipedia.org/wiki?curid=613037", "title": "Omologia (geometria descrittiva)", "text": ""}
{"id": "613039", "revid": "547034", "url": "https://it.wikipedia.org/wiki?curid=613039", "title": "Governo provvisorio della Cina", "text": "Il Governo Provvisorio della Cina, con la sua capitale a Pechino, fu uno stato fantoccio istituito il 14 dicembre 1937 dal Giappone per governare le loro conquiste nella Cina settentrionale. Il governo fu ufficialmente incorporato nel Governo nazionalista di Nanchino il 30 marzo 1940, ma in realt\u00e0 rimase virtualmente indipendente fino alla fine della guerra."}
{"id": "613040", "revid": "547034", "url": "https://it.wikipedia.org/wiki?curid=613040", "title": "\u0160uruppak", "text": "\u0160uruppak o Curuppag (sumero: \ud808\udee2\ud808\uddb3\ud808\ude92\ud808\udda0 \"\u0160uruppagKI\" \"luogo della guarigione\") \u00e8 un'antica citt\u00e0 sumerica che originariamente si ergeva sulle rive del fiume Eufrate. Il suo nome significherebbe \"il luogo della guarigione\".\nOggi le sue rovine si trovano nell'odierna Fara, situata a sud di Nippur, sulle rive dell'Eufrate in quella che oggi \u00e8 Al-Q\u0101disiyyah, nel centro-sud dell'Iraq.\nI primi scavi furono condotti nel 1902 dal \u201cDeutsche Orient-Gesellschaft\u201d. Tra i ritrovamenti pi\u00f9 significativi vi sono rovine di case ben costruite, tavolette di argilla in cuneiforme con i registri amministrativi e liste di parole, indicanti una societ\u00e0 fortemente sviluppata.\nLa citt\u00e0 di Shuruppak era dedicata a Sud, chiamata anche Ninlil, la dea del grano. Shuruppak era infatti una citt\u00e0 di stoccaggio e distribuzione del grano ed ebbe pi\u00f9 sili di qualunque altra citt\u00e0 sumerica.\nL'insediamento di Shuruppak inizi\u00f2 a svilupparsi nel primo periodo di Jemdet Nasr e fu abbandonato prima del tardo periodo babilonese.\nNella versione WB-62 della lista dei re sumeri sono accennati due re/capi di Shuruppak.. I nomi dei due re sono: SU.KUR.LAM, che regn\u00f2 per 8 (shar) anni e suo figlio Ziusudra che regn\u00f2 per 10 (shar) anni.\nShuruppak \u00e8 indicata nelle leggende sumeriche come il luogo del diluvio universale, che distrusse tutta l'umanit\u00e0 tranne un superstite, Ziusudra appunto. A questi fu ordinato da un dio di costruire un'arca, che l'avrebbe salvato dal disastro. Dopo il diluvio l'uomo e tutti gli altri esseri viventi vennero ricreati e allo stesso Ziusudra fu donata la vita eterna. Ziusudra corrisponde alla figura di Utnapishtim nell'epopea di Gilgamesh e al No\u00e8 biblico.\nAll'inizio del periodo protodinastico I a Shuruppak avvenne effettivamente una grande inondazione ad opera del Tigri e dell'Eufrate, attestata attraverso ritrovamenti archeologici e datata col radiocarbonio al 2900 a.C. circa.\nLe ceramiche colorate che si trovano sotto lo strato dell'inondazione sono datate al periodo di Jemdet Nasr che ha immediatamente preceduto il periodo protodinastico I.\nL'inondazione dei due fiumi ha lasciato molti depositi a Shuruppak, Uruk e Kish.\nGli scavi pi\u00f9 recenti di Shuruppak sono descritti in questo documento."}
{"id": "613043", "revid": "842", "url": "https://it.wikipedia.org/wiki?curid=613043", "title": "Teoria unificata", "text": ""}
{"id": "613044", "revid": "1573940", "url": "https://it.wikipedia.org/wiki?curid=613044", "title": "Loxia leucoptera", "text": "Il crociere fasciato (Loxia leucoptera ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"leucoptera\", deriva dall'unione delle parole greche \"\u03bb\u03b5\u03c5\u03ba\u03bf\u03c2\" (\"leukos\"/\"lefkos\", \"bianco\") e \"\u03c0\u03c4\u03b5\u03c1\u03bf\u03c2\" (\"pteros\", \"ala\"), col significato di \"dall'ala bianca\", in riferimento alla livrea di questi uccelli.\nDescrizione.\nDimensioni.\nTaglia media 14,5\u201317\u00a0cm di lunghezza, e 25-40 grammi di peso.\nAspetto.\nSi tratta di uccelli dall'aspetto robusto e massiccio, muniti di grossa testa squadrata con inconfondibile becco incrociato, ali appuntite e coda dalla punta lievemente forcuta. Nel complesso, questi uccelli ricordano molto l'affine crociere comune, dal quale (cos\u00ec come da tutti gli altri crocieri) li si pu\u00f2 facilmente distinguere per la presenza delle barre alari bianche.\nIl piumaggio presenta dimorfismo sessuale ben evidente: nei maschi, infatti, testa, dorso e petto sono di un colore che pu\u00f2 andare dal rosso arancio al rosso ciliegia, ventre e fianchi sono grigi con diffuse sfumature rossicce, ali e coda sono nere, le prime con due inconfondibili barre alari bianche (che fruttano alla specie sia il nome scientifico che il nome comune), particolarmente evidenti quando l'animale \u00e8 in volo, e bianco \u00e8 anche il sottocoda.\nLa femmina, invece, manca completamente del rosso, che viene sostituito dal giallastro o dal verdastro, maggiormente tendente al bruno sul dorso: permangono tuttavia le barre alari ed il nero di ali e coda. In ambedue i sessi gli occhi sono di colore bruno scuro, il becco \u00e8 nerastro (con orli tendenti al perla) e le zampe sono di color carnicino-nerastro.\nBiologia.\nI crocieri fasciati sono uccelli dalle abitudini essenzialmente diurne, molto miti e riservati, che passano la maggior parte della giornata fra i rami degli alberi alla ricerca di cibo, muovendosi in gruppetti o in piccoli stormi, talvolta in associazione con altre specie di crociere: nonostante la taglia piuttosto grande (trattandosi di fringillidi) e la livrea vivace dei maschi, questi uccelli non sono facilissimi da osservare, principalmente in virt\u00f9 della loro timidezza, che li spinge a cercare rifugio nel folto della vegetazione al minimo rumore sospetto.\nAlimentazione.\nIl crociere fasciato si nutre quasi esclusivamente di pinoli, per estrarre i quali si serve dell'inconfondibile becco incrociato, che viene inserito fra le squame delle pigne per forzarle ed estrarne il seme, con l'aiuto della lingua. La specie si nutre principalmente di pinoli di larice di varie specie, oltre che di peccio canadese e tsuga: inoltre, i crocieri fasciati mangiano anche i germogli e le giovanissime pigne, nonch\u00e9 bacche e semi di altre specie, come sorbo, betulla e ontano. Specialmente durante il periodo riproduttivo, infine, questi uccelli mangiano insetti, per riequilibrare le energie profuse nello sforzo riproduttivo e per nutrire la prole con cibo altamente proteico.\nRiproduzione.\nLa stagione riproduttiva parte in gennaio in Nordamerica ed in maggio in Eurasia, in entrambi i casi estendendosi fino ad agosto: sia la durata della stagione degli amori che il numero di covate portate avanti durante questa sono subordinate alla disponibilit\u00e0 di cibo.\nIl crociere fasciato \u00e8 un uccello rigidamente monogamo. Alle femmine tocca la costruzione del nido (una coppa di ramoscelli intrecciati foderata internamente di lanugine e posta fra i rami di una conifera) e la cova delle 3-4 uova, che dura circa due settimane: il maschio, nel frattempo, si occupa invece di reperire il cibo per s\u00e9 e per la compagna, oltre che di fare la guardia al nido e ai dintorni.\nLe cure parentali verso i nidiacei sono a carico di ambedue i genitori, che si alternano nello stazionare presso il nido e nell'andare a cercare il cibo: ciechi ed implumi alla schiusa, i \"pulli\" sono perfettamente piumati (sebbene con piumaggio giovanile, dominato dai toni del bruno) e pronti per l'involo a circa tre settimane dalla schiusa, mentre l'indipendenza vera e propria viene raggiunta attorno al mese e mezzo di vita.\nDistribuzione e habitat.\nIl crociere fasciato ha areale olartico, colonizzando un areale piuttosto vasto che si estende attraverso le porzioni settentrionali di Nord America, Europa orientale ed Asia. La specie \u00e8 residente nella maggior parte dell'areale, con alcune popolazioni che svernano pi\u00f9 a sud, seguendo talvolta i crocieri comuni nelle loro migrazioni e giungendo negli Stati Uniti centrali, in Cina centro-orientale ed in Europa centrale e addirittura meridionale, con un singolo esemplare avvistato a Veroli.\nIl suo \"habitat\" \u00e8 rappresentato dalla taiga e dalle dense foreste di conifere ben mature, generalmente a predominanza di larice: questi uccelli, tuttavia, tollerano anche aree pi\u00f9 compromesse, come pinete alternate a radure oppure zone di rimboschimento, avendo in qualche caso tratto giovamento dall'attivit\u00e0 umana.\nSistematica.\nSe ne riconoscono due sottospecie:\nIn passato anche il crociere di Hispaniola veniva considerato una sottospecie del crociere fasciato, col nome di \"L. f. megaplaga\": tuttavia, attualmente si \u00e8 maggiormente propensi a considerare questi uccelli come una specie a s\u00e9 stante.\nLe analisi delle vocalizzazioni (servite allo stesso scopo anche nelle altre specie di crociere), supportate in tempi recenti anche da dati di tipo genetico, hanno mostrato che molto verosimilmente le due sottospecie di crociere fasciato rappresenterebbero due specie distinte."}
{"id": "613045", "revid": "1610933", "url": "https://it.wikipedia.org/wiki?curid=613045", "title": "Crociere fasciato", "text": ""}
{"id": "613048", "revid": "1982", "url": "https://it.wikipedia.org/wiki?curid=613048", "title": "Godth\u00e5b", "text": ""}
{"id": "613049", "revid": "77358", "url": "https://it.wikipedia.org/wiki?curid=613049", "title": "Godthab", "text": ""}
{"id": "613051", "revid": "1226", "url": "https://it.wikipedia.org/wiki?curid=613051", "title": "Controllo LQG", "text": ""}
{"id": "613053", "revid": "251174", "url": "https://it.wikipedia.org/wiki?curid=613053", "title": "Repubblica partigiana di Alba", "text": "La Repubblica Partigiana di Alba fu un'entit\u00e0 politicamente autonoma che ebbe esistenza breve (dal 10 ottobre al 2 novembre 1944) ad Alba, nell'Italia settentrionale e che si inserisce nelle cosiddette repubbliche partigiane, di cui la prima fu la Repubblica del Corniolo.\nLa Repubblica fu chiamata cos\u00ec per ricordare quella istituita da Napoleone dal 1796 al 1801 in Piemonte.\nL'occupazione di Alba.\nIl 10 ottobre 1944 circa 2.000 partigiani, appartenenti soprattutto alla 2\u00aa Divisione Langhe del 1\u00ba Gruppo Divisioni Alpine comandato da Enrico Martini (\"Mauri\"), occupa la citt\u00e0 in pratica senza combattere dato che i reparti fascisti (300 alpini del battaglione \"Cadore\" al comando del tenente colonnello Ippolito Radaelli, che il 3 ottobre avevano sostituito il 2\u00b0 \"Cacciatori degli Appennini\" comandato dal col. Languasco trasferito a Ceva) abbandonavano la citt\u00e0 in seguito a trattative con i partigiani della II Divisione Langhe, mediate dalla curia vescovile. Nelle settimane precedenti la citt\u00e0 era stata fatta oggetto in continuazione, quasi ogni notte, di piccoli ma logoranti attacchi partigiani, soprattutto in periferia verso i posti di blocco e verso le caserme pi\u00f9 esposte, tanto da convincere le autorit\u00e0 del presidio della necessit\u00e0 di abbandonare la citt\u00e0. Questo va letto anche alla luce della situazione fluttuante del fronte, e della scarsa collaborazione dei vertici fascisti piemontesi (D. Masera, \"Langa partigiana '43-'45\", Guanda, Parma, 1971, pag. 108).\nLa guarnigione fascista lasci\u00f2 Alba il 10 ottobre in colonna pressoch\u00e9 ordinata, in direzione nord, e senza lasciare le armi, inseguita solo da alcuni radi colpi di mortaio. Le Brigate Garibaldi (la VI divisione, e soprattutto la 48\u00aa brigata, il comando pi\u00f9 vicino alla citt\u00e0) non erano state avvertite dell'azione delle formazioni autonome ed erano anche fermamente contrarie per ragioni tattiche e di opportunit\u00e0, ritenendo il passo prematuro \"data la scarsa possibilit\u00e0 di difendere Alba nel caso di un ritorno offensivo del nemico in forze\" e ritenendo un grave errore aver consentito ai fascisti di lasciare il presidio \"con tutte le armi ed il materiale, mentre vi era la possibilit\u00e0 di prendere prigionieri 300 alpini ed un armamento importante\" (D. Masera, \"Langa partigiana '43-'45\", Guanda, Parma, 1971). La conquista di Alba, sostanzialmente, aveva dunque per gli autonomi una valenza soprattutto politica e di prestigio, perch\u00e9 i comandanti militari partigiani erano consci di non avere la possibilit\u00e0 di tenere a lungo la citt\u00e0.\nIl governo partigiano.\nIl comando della piazza venne assunto dal ten. Carletto Morelli, comandante della Brigata Belbo della 2\u00aa Divisione Langhe (autonomi), mentre per l'amministrazione civile venne costituito il CLN con membri scelti tra i maggiori esponenti politici locali. Di concerto con le autorit\u00e0 civili vennero regolamentate le requisizioni di generi alimentari, le officine meccaniche cominciarono a produrre armi, venne stampato il primo giornale di Alba libera (la \"Gazzetta Piemontese\"), le distillerie cominciarono a produrre alcool (come succedaneo degli scarsissimi carburanti) e venne anche celebrato un matrimonio \"senza la citazione di alcun codice civile\" (D. Masera, \"Langa partigiana '43-'45\", Guanda, Parma, 1971).\nI partigiani controllavano tutto l'argine del Tanaro a nord, fino al ponte di Pollenzo che era controllato dai tedeschi, attestati nella ex-residenza sabauda della tenuta di caccia di Pollenzo, con un reparto di SS comandato dal ten. col. Wesser.\nIl contrattacco fascista.\nI fascisti ammassarono truppe e mezzi a Bra e Pollenzo con rinforzi partiti da Torino, e un primo tentativo di passare il Tanaro a guado venne eseguito il 24 ottobre, ma gli attaccanti vennero respinti e lasciarono a terra 11 morti tra cui il colonnello comandante della colonna (L.M. Grassi, \"La Tortura di Alba e dell'albese\", ed. Paoline, 1973 e ristampe).\nDurante quelle settimane inoltre il fiume Tanaro era gonfio di piogge e pressoch\u00e9 impossibile da traghettare: vennero dunque intavolate trattative tra le autorit\u00e0 provinciali e regionali fasciste e i partigiani, il 30 e il 31 ottobre. Da parte partigiana si studiava la difesa anche grazie a emissari giunti da Cuneo, tra cui Duccio Galimberti: alcuni campi a sud vennero allagati, altri minati, mentre si scavarono trincee e durante la notte del 25 ottobre si tent\u00f2 anche di minare il ponte di Pollenzo (un ponte sospeso di legno e corde) sotto l'occhio vigile dei tedeschi, ma l'azione ebbe scarsi risultati (e il ponte verr\u00e0 riparato e utilizzato per far affluire le forze fasciste per la riconquista di Alba).\nIl prefetto di Cuneo Antonio Galardo e Lorenzo Tealdy, vice federale fascista di Torino, si recarono ad Alba per parlamentare con il maggiore \"Mauri\" al fine di ottenere la resa incruenta della citt\u00e0 e consegnandosi poi volontariamente come ostaggi quando la trattativa prosegu\u00ec e \"Mauri\" si rec\u00f2 ad un incontro con l'alto commissario per il Piemonte Paolo Zerbino.\nDurante la notte del 2 novembre, reparti fascisti (GNR e Brigata Nera di Torino e Cuneo, il I reparto \"Arditi Ufficiali\" pi\u00f9 un plotone del II reparto, il X battaglione speciale, un plotone di cavalleria e genio, il battaglione \"Lupo\" della X Mas, il battaglione celere \"Fulmine\", i gruppi di artiglieria \"Da Giussano\" con batterie da 105 e \"S. Giorgio\" con batterie da 75/13, il gruppo corazzato \"Leonessa\", pi\u00f9 ausiliari dei pompieri e della Pubblica Sicurezza, in tutto pi\u00f9 di mille uomini) attraversarono il ponte a Pollenzo (riparato) e il Tanaro, in localit\u00e0 Carnevali, su un ponte di barche.\nSchierati a difesa sugli argini del fiume e a San Cassiano i partigiani autonomi della II divisione Langhe, ad ovest la 48\u00aa Brigata Garibaldi \"Dante Di Nanni\", ad est la 78\u00aa Brigata Garibaldi di Rocca, a sud ovest gli uomini della brigata \"Castellino\", ed in seconda linea ad est la brigata \"Canale\". Le colonne fasciste entrarono in citt\u00e0 poco dopo l'alba attaccando soprattutto da sud, verso la linea di difesa di Cascina San Cassiano, che venne aggirata dalle colline a est, e poi con un attacco a sorpresa passando il Tanaro a nord ovest ed entrando nel concentrico. I partigiani, disorientati dall'imponenza delle forze attaccanti e loro stessi in numero minore rispetto a quando conquistarono la citt\u00e0, con difficolt\u00e0 di collegamento e logistiche, si ritirarono man mano dalle posizioni attaccate e, sotto una pioggia battente, ripiegarono sulle colline. Il bliancio delle perdite per i partigiani fu di circa cento morti e altrettanti feriti, contro un numero imprecisato di fascisti e tedeschi. Enrico Martini, ovvero il maggiore \"Mauri\", scrisse: \"il nemico non doveva passare con i carri armati e le blindo, ci hanno battuto gli eventi, non i fascisti\" sebbene sapesse che i carri armati e le autoblindo erano rimasti fermi sulla sponda sinistra del Talloria e non avevano partecipato allo scontro. Il partigiano Fenoglio rammenta infatti che i carri armati si avvistarono sulle colline dopo la caduta di Alba e commenta lo stupore dei partigiani per il fatto che non erano stati adoperati. Lo stesso autore, nel libro successivo \"Il partigiano Johnny\" riferisce il medesimo episodio.\nRiconoscimenti.\nNel 50\u00ba anniversario dei \"23 giorni della citt\u00e0 di Alba\", il 31 ottobre 1994 \u00e8 stato inaugurato il monumento realizzato dallo scultore Umberto Mastroianni, con la scritta:"}
{"id": "613054", "revid": "986213", "url": "https://it.wikipedia.org/wiki?curid=613054", "title": "Abbazia di Clairvaux", "text": "L'abbazia di Clairvaux (\"Chiaravalle\" in italiano, \"Clara Vallis\" in latino) \u00e8 stato un monastero cistercense. Fondata nel 1115 da Bernardo di Chiaravalle, si situa nell'odierna Ville-sous-la-Fert\u00e9 a 15 chilometri da Bar-sur-Aube, in Francia; era una delle quattro cosiddette abbazie primigenie.Dal 1804 l'edificio \u00e8 destinato a prigione.\nStoria.\nSorse nel 1115 contemporaneamente all'abbazia di Morimond, e come questa filiazione dell'abbazia di C\u00eeteaux, sulle terre e col contributo di Ugo I di Champagne, nella diocesi di Langres.\nIl luogo prescelto si trovava in una radura isolata, la Val d'Absinthe, dove abbondavano l'acqua e il legname, elementi indispensabili all'organizzazione di un'abbazia cistercense: l'autosufficienza, con l'isolamento dal mondo, erano infatti previsti dalla Regola di San Benedetto, e la stessa architettura cistercense, tanto a Clairvaux che a Fontenay, per esempio, rispondeva a tali necessit\u00e0. Accanto a edifici destinati all'abitazione (per monaci e conversi), sorsero edifici di servizio (mulini, cucine ecc.) e la chiesa abbaziale dedicata alla preghiera; tutti gli edifici si raggruppavano attorno ad un chiostro. La chiesa abbaziale originaria pare avesse tre altari, di cui uno dedicato alla Vergine e gli altri due a San Lorenzo e a San Benedetto, ed era situata - con gli altri edifici antichi - circa due chilometri ad ovest dell'abbazia odierna, su un colle all'interno della foresta. Nel 1135 Bernardo decise di spostare la sede abbaziale in un luogo pi\u00f9 pianeggiante, maggiormente adatto ad accogliere l'accresciuta comunit\u00e0 monastica, ed oggi compreso entro la parte occidentale delle mura di cinta; la chiesa del secondo monastero era un edificio quadrato di 16 metri di lato, con nove altari.\nSuperati i primi anni dopo la fondazione, costellati di difficolt\u00e0 di ogni genere, Clairvaux si avvi\u00f2 - anche grazie alla fama di santit\u00e0 di Bernardo - a diventare uno dei pi\u00f9 importanti e ricchi centri dell'ordine cistercense: nel 1145 uno dei suoi monaci era stato eletto Papa col nome di Eugenio III, e al 1201 si contavano gi\u00e0 oltre mille atti di donazione all'abbazia da parte di fedeli pi\u00f9 o meno illustri (nel secolo successivo le donazioni presero tuttavia a calare, segno del crescente peso in Francia degli ordini mendicanti). Grazie alle donazioni in denaro, l'abbazia investiva in acquisizioni immobiliari ed altre fonti di rendita, che seguirono nel tempo lo stesso andamento anzi descritto.\nAll'epoca della morte di Bernardo, nel 1153, l'abbazia contava 700 religiosi fra le proprie mura, ed oltre 150 conventi affiliati, in Francia e all'estero, di conseguenza la chiesa risultava insufficiente: il monaco Laurent, inviato in Sicilia durante la vacanza seguita alla morte di Bernardo, ricevette da Guglielmo I di Sicilia la somma necessaria ad edificare una basilica pi\u00f9 grande, che fu consacrata nel 1174. Nel 1178 Enrico II d'Inghilterra don\u00f2 i fondi necessari a realizzare una copertura di piombo, e l'abate, in segno di riconoscenza, contraccambi\u00f2 con una reliquia: un dito di Bernardo, da poco canonizzato.\nLa chiesa, che cos\u00ec come descritta esisteva ancora nel XVIII secolo, aveva tre navate, un transetto con alcune cappelle ed un'abside semicircolare ugualmente contornato da cappelle. La sua lunghezza era di 106 metri, la larghezza di 54 al transetto, e di 25 alle navate, di cui met\u00e0 per la navata centrale. Si contavano 32 altari: al centro dell'abside si trovava l'altare maggiore, dietro il quale si trovavano tre altri altari elevati sulla tomba di Bernardo (al centro), sulle reliquie dei martiri Eutropio, Zosimo e Bonoso (a destra), sulla tomba di san Malachia (a sinistra). La chiesa ospitava 805 stalli per i monaci.\nDiversamente da molte altre chiese di fondazione medievale, quella di Clairvaux, in ossequio alle disposizioni dell'abbazia madre di C\u00eeteaux, ospitava relativamente poche sepolture: oltre ai santi Bernardo e Malachia, vi erano sepolti quattro cardinali, e sedici tra arcivescovi e vescovi; gli stessi abati venivano interrati nel chiostro grande o in uno dei tre cimiteri dell'abbazia: anche personalit\u00e0 illustri quale Filippo d'Alsazia e la di lui moglie Teresa del Portogallo non poterono ottenere sepoltura nella chiesa ma dovettero farsi costruire una cappella nel cimitero degli abati stranieri.\nNel settembre 1587 l'abbazia sub\u00ec il saccheggio da parte delle truppe svizzere arruolate da Enrico re di Navarra contro la Lega cattolica.\nAl principio del XVII secolo, durante il suo periodo di massima espansione, l'abbazia possedeva segherie, fucine, mulini, fattorie, oleifici, tessiture, concerie, e riforniva le principali fiere di Francia, con entrate annue di seicentomila lire tornesi.\nNel 1708 l'abbazia fu completamente ricostruita, ma l'edificio dei conversi (del XII secolo) fu conservato in quanto convertito a granaio: esempio caratteristico dell'architettura cistercense ed ancora oggi esistente, \u00e8 lungo 70 metri e largo 15 su tre navate e dodici campate, al primo piano comprende una cantina ed un refettorio perfettamente riconoscibile ai nostri giorni; il secondo piano era occupato dal dormitorio. L'insieme rispetta perfettamente il concetto di arte cistercense definito da San Bernardo, imperniata sulla sobriet\u00e0 in opposizione a quanto praticato a quel tempo a Cluny. \u00c8 classificato monumento storico dal 1981, appartiene al ministero della Cultura del 2003, ed \u00e8 in corso di restauro. Tra gli altri edifici visitabili si possono citare il grande chiostro di architettura classica, ugualmente appartenente al ministero della Cultura.\nNel 1789 restavano a Clairvaux 40 monaci e una ventina di conversi; ma le rendite dell'abbazia, pur ridotte rispetto al secolo precedente, erano comunque ragguardevoli: oltre lire annue in beni e in valuta.\nCon la Rivoluzione Clairvaux divenne patrimonio della nazione, a seguito del decreto del 2 novembre 1789 che metteva i beni ecclesiastici a disposizione dello Stato. Venne quindi posta in vendita, e nel 1792 alcuni industriali l'acquistarono per installarvi alcune manifatture, tra cui una vetreria. Pochi anni dopo, nel 1808, fu lo Stato a rilevare il sito per farne una prigione.\nLa trasformazione di complessi abbaziali in prigioni, durante il XIX secolo, era in Francia pratica comune (accadde per Mont-Saint-Michel, per Fontevraud ecc.), ed era legata alla riforma del sistema penale: l'edificio dei conversi divenne cos\u00ec un carcere femminile con dei laboratori, mentre il grande chiostro fu dedicato alla detenzione maschile. Nel 1812 la chiesa abbaziale fu venduta come fonte di materiale da costruzione per ripianare i debiti; il direttore del carcere fu per\u00f2 licenziato in quanto la vendita aveva privato i detenuti di un luogo per il culto.\nOggi la prigione \u00e8 ospitata negli edifici del XVIII secolo, ed in parte in costruzioni degli anni sessanta.\nCronotassi degli abati.\nSegue una lista degli abati di Clairvaux, dalla fondazione alla soppressione dell'abbazia."}
{"id": "613055", "revid": "767487", "url": "https://it.wikipedia.org/wiki?curid=613055", "title": "Maria Teresa Torti", "text": "\u00c8 stata docente di Sociologia dei processi culturali alla Facolt\u00e0 di Scienze della Formazione dell'Universit\u00e0 di Genova.\nIl suo libro \"Il lavoro dopo la laurea\" edito da Sagep ha, tra i primi, affrontato il complesso tema del rapporto tra cultura e lavoro, attraverso un'analisi circostanziata e documentata condotta Facolt\u00e0 per Facolt\u00e0. \nHa dedicato saggi e interventi al fenomeno del \"popolo della notte\", esaminando approfonditamente le forme di comunicazione che sorgono nei luoghi di incontro giovanile. \nA M.T. Torti si deve un appassionato percorso di ricerca che l'ha portata a confrontarsi con i complessi fenomeni sociali che ha incontrato nel corso della sua breve ed intensa vita. In particolare M.T. Torti ha condotto le sue indagini privilegiando tecniche e strumenti di tipo qualitativo (o non standard), ad attestare la sua volont\u00e0 di conoscere approfonditamente i vari 'universi' da lei studiati."}
{"id": "613058", "revid": "78273", "url": "https://it.wikipedia.org/wiki?curid=613058", "title": "Crema di sesamo", "text": ""}
{"id": "613062", "revid": "125848833", "url": "https://it.wikipedia.org/wiki?curid=613062", "title": "Federica Panicucci", "text": "Dopo un debutto in televisione a \"Portobello\", si \u00e8 divisa inizialmente tra Rai e Fininvest partecipando ad altre trasmissioni televisive in ruoli minori. Ha raggiunto il successo negli anni novanta, conducendo diverse trasmissioni di Italia 1, rete della quale diventa un volto simbolo, tra cui diverse edizioni del \"Festivalbar\". Dopo un periodo trascorso su Rai 2 alla conduzione di alcuni programmi dedicati ai sentimenti, \u00e8 tornata in Mediaset nel 2006 conducendo con successo la prima edizione de \"La pupa e il secchione\". Dal 7 settembre 2009 conduce ogni mattina il programma \"Mattino Cinque\", in onda su Canale 5.\nNel corso della sua carriera ha lavorato anche come conduttrice radiofonica, restando legata per diversi anni a Radio Deejay, dove ha condotto \"Dear Deejay\", trasmissione della domenica mattina. Successivamente ha lavorato anche per R101.\nBiografia.\nGli esordi.\nDopo alcune esperienze nel campo della moda e della pubblicit\u00e0, debutta in televisione nel 1987 come \"centralinista\" dell'ultima edizione di \"Portobello\", storico programma di Enzo Tortora su Rai 2. Nel 1988 \u00e8 una delle varie annunciatrici di Rai 3. Nello stesso periodo, \u00e8 annunciatrice anche di Supersix, rete per la quale ha condotto inoltre diverse rubriche musicali.\nVolto di Italia 1.\nNel 1988 inizia a lavorare in Fininvest dove prende parte, nel ruolo di \"hostess\", alle edizioni 1988-1989 e 1989-1990 della trasmissione \"Il gioco delle coppie\" di Canale 5 condotta da Marco Predolin. Nel 1989 \u00e8 una delle vallette del Gran Premio Internazionale dello Spettacolo, inoltre nel 1988 debutta come attrice con una parte nel telefilm \"Balliamo e cantiamo con Licia\" in onda su Italia 1, la quale nel successivo decennio le dar\u00e0 molta notoriet\u00e0 come conduttrice.\nNel 1991 sempre su questa rete, partecipa ad \"Unomania\", programma-contenitore del pomeriggio condotto da Gabriella Golia che contiene numerose rubriche, tra le quali lo spazio musicale \"twin clips\" condotto proprio dalla Panicucci.\nNell'estate del 1992 conduce l'anteprima del \"Festivalbar\", intitolata \"Festivalbar - Zona verde\", per poi tornare nell'autunno dello stesso anno a \"Unomania\", questa volta come conduttrice.\nNell'estate del 1993 \u00e8 la padrona di casa del \"Festivalbar\", affiancando nella conduzione gli showman Fiorello e Amadeus: con quest'ultimo conduce anche le edizioni del 1994 e del 1995.\nInsieme ad Amadeus, inoltre, conduce nel 1994 il concorso di bellezza \"The Look of the Year\" su Italia 1. Dopo aver condotto la terza edizione di \"Unomania\" andata in onda nel 1993, ha proseguito nel 1994 e nel 1995 l'impegno al pomeriggio su Italia 1 con il contenitore \"Smile\" al fianco di Stefano Gallarini e Terry Schiavo.\nNel 1996 approda in RAI per affiancare Adriano Celentano nel programma di Rai 1 \"Arrivano gli uomini\". Ha condotto inoltre, insieme a Daniele Piombi, le edizioni del 1997 e del 1998 del Premio Regia Televisiva: nello stesso periodo ha presentato su Rai 1 anche i collegamenti dal backstage per il \"Pavarotti &amp; Friends\".\nDal 1995 al 1997 su Italia 1 conduce, prima in conduzione singola e in seguito affiancata da Natalia Estrada e Lorena Forteza, lo show \"Jammin\" (poi \"Jammin Night\") dedicato alla musica dal vivo.\nSempre per Italia 1 conduce anche \"Capodanno in diretta\", in onda in occasione del Capodanno del 1996; inoltre tra la fine del 1996 e l'inizio del 1997 cura i collegamenti in esterni della trasmissione di Rete 4 \"Telemania\" condotta da Mike Bongiorno.\nSul finire degli anni novanta affianca Pippo Baudo nella conduzione di alcuni show evento come \"Il ballo delle debuttanti\" e \"La notte delle muse\"; in questo periodo conduce in solitaria un'edizione de \"La partita del cuore\", e partecipa a \"Buona Domenica\" e al \"Maurizio Costanzo Show\" come ospite e opinionista.\nRai 2 e i programmi \"rosa\".\nDal 2000 al 2005 lavora in esclusiva per la RAI conducendo su Rai 2 nel primo pomeriggio e in fascia preserale tre \"programmi rosa\" \"Affari di cuore\", \"Batticuore\" e \"Scherzi d'amore\", tutti accomunati dall'argomento: raccontare storie legate ai sentimenti o in cui si cerca di aiutare la coppia in studio a superare il loro affare di cuore; questi tre show ottennero buoni ascolti.\nNell'autunno del 2003 conduce la striscia quotidiana del talent show \"Destinazione Sanremo\", ideato da Pippo Baudo. Dal 2003 al 2005 presenta sempre su Rai 2 il programma comico \"Bulldozer\" insieme ad Enrico Bertolino.\nNel 2003 termina ufficialmente l'esperienza su Radio Deejay, con la quale ha collaborato per sette anni presentando il programma \"Dear Deejay\".\nRitorno in Mediaset: \"La pupa e il secchione\".\nNella primavera 2006 lascia la RAI firmando l'esclusiva per Mediaset e torna su Italia 1 dove conduce con Serena Garitta il variet\u00e0 \"Comedy Club\", terminato dopo appena una puntata a causa degli scarsi risultati di ascolto.\nNell'autunno 2006 affianca Enrico Papi alla conduzione del nuovo reality show di Italia 1 \"La pupa e il secchione\" che ottiene ottimi risultati di ascolto dando cos\u00ec nuova visibilit\u00e0 e sempre pi\u00f9 popolarit\u00e0 alla conduttrice.\nIn radio, dal 2006 al giugno 2011 conduce \"La superclassifica\", programma radiofonico di R101 nel quale illustra la classifica musicale pubblicata settimanalmente dal noto settimanale \"TV Sorrisi e canzoni\".\nNella stagione 2007/2008, dopo lo slittamento a data da destinarsi della prevista seconda edizione de \"La pupa e il secchione\", onora il contratto che la teneva legata (fino al giugno 2009) in esclusiva con Italia 1 partecipando, insieme a Melita Toniolo, allo show \"Candid Camera\" condotto da Ciccio Valenti con buoni risultati negli ascolti, quindi conducendo la puntata pilota (andato in onda il 26 dicembre 2007, ma con bassi ascolti) del nuovo show \"Mi raccomando\" avente per protagonisti alcuni bambini delle elementari chiamati dai loro genitori a compiere delle missioni.\nIl 24 aprile 2008 recita, in qualit\u00e0 di \"guest star\", nell'episodio \"Ma quant'\u00e8 dura la salita\" della seconda stagione della fiction di Canale 5 \"I Cesaroni\".\nNel maggio 2009 conduce in prime time su Italia 1 il programma \"Cupido\" ottenendo per\u00f2 bassi ascolti;\nCanale 5: \"Mattino\" e \"Domenica Cinque\", il \"Capodanno in Musica\".\nNel giugno 2009 firma un contratto quadriennale di esclusiva per Canale 5 per condurre programmi sia nel day-time che in prime-time, ma, per varie circostanze ha condotto solo nel day-time.\nNella stagione 2009/2010 sostituisce Barbara D'Urso nel rotocalco mattutino \"Mattino Cinque\" prodotto dalla testata giornalista Videonews; in un primo momento la Panicucci viene affiancata nella conduzione dall'allora direttore di Videonews Claudio Brachino, ma il 22 febbraio 2010 subentra a quest'ultimo Paolo Del Debbio (che poi lascer\u00e0 il programma il 22 aprile 2013 a favore di Brachino). Il 16 dicembre 2010 conduce, insieme ad Alfonso Signorini con le inviate Elena Santarelli e Melita Toniolo, in prima serata su Canale 5 la \"Finale Mediafriends Cup 2010\", un trofeo calcistico di beneficenza.\nIl 16 gennaio 2011 sostituisce Barbara D'Urso anche nel rotocalco televisivo della domenica pomeriggio \"Domenica Cinque\", curando la seconda parte del programma dedicata al variet\u00e0 e al gossip, mentre la prima parte incentrata soprattutto sulla cronaca \u00e8 condotta da Claudio Brachino: in seguito ai bassi ascolti registrati in questa prima parte, dal 15 gennaio 2012 va in onda solo la seconda parte, condotta dalla Panicucci, ma anche quest'ultima \"versione ridotta\" del programma (registrato il venerd\u00ec sera subito dopo la puntata in diretta del venerd\u00ec pomeriggio di \"Pomeriggio Cinque\" condotto da Barbara D'Urso) si ferma al di sotto degli obiettivi minimi; la trasmissione termina ufficialmente (ormai dimezzato nella durata) il 29 aprile 2012, ma nella stagione successiva si trasforma in \"Domenica Live\".\nDal giugno 2012 \u00e8 testimonial dello spot pubblicitario \"Garnier Ultralift\", prodotto da Garnier. Nel febbraio 2013 nasce \"#UnMinutoConMe\" la prima social clip di Mediaset, realizzata e ideata dal comico di \"Zelig\" \"Ale Baldi\" che, con l'utilizzo di un iPhone, riprende e racconta sul web la vita della conduttrice a telecamere spente: le clip sono viste da pi\u00f9 di 50.000 utenti e trasmesse con successo in esclusiva. per \"Videomediaset.it\" fino ad aprile 2013 Nel maggio 2013 la Panicucci crea, insieme a Manuela Ronchi, \"Find my talent\", un portale dedicato agli artisti visibile anche tramite abbonamento: dopo qualche mese il portale chiude a causa dello scarso successo. Nel giugno 2013, con l'aiuto del suo agente Lucio Presta, la Panicucci ha rinnovato il contratto di esclusiva con Mediaset su modello del precedente, cio\u00e8 con conduzioni nel day-time e in prime time.\nNella stagione 2013/2014 \u00e8 affiancata a \"Mattino Cinque\" da un nuovo partner, il giornalista Federico Novella; successivamente il tandem Panicucci-Novella \u00e8 stato confermato anche per le stagioni successive.\nIl 27 settembre 2014 conduce, insieme a Gerry Scotti e Adele Bonolis (figlia di Paolo Bonolis), la serata-evento di Canale 5 \"Intimissimi On Ice Opera Pop\" che per\u00f2 ottiene bassi ascolti. Il 18 dicembre presenta \"Italia 1D - One Direction\", la serata-evento di Italia 1 dedicata agli One Direction, ma anche questo ottiene bassi ascolti.\nDal 2017 viene confermata la sua presenza alla conduzione della nuova edizione di Capodanno in Musica, in onda la notte di San Silvestro su Canale 5.\nNel 2021, per la prima volta sulle reti Mediaset, conduce la trentesima edizione de Partita del cuore, in prima serata su Canale 5. Sempre lo stesso anno, torna alla conduzione del Capodanno in Musica, in onda la notte di San Silvestro su Canale 5.\nVita privata.\nDal 1995 al 2015, compreso un matrimonio celebrato nel 2006, \u00e8 stata legata a Mario Fargetta: la coppia ha avuto due figli, nati rispettivamente nel 2005 e nel 2007. Dal 2016 \u00e8 legata a Marco Bacini."}
{"id": "613063", "revid": "339392", "url": "https://it.wikipedia.org/wiki?curid=613063", "title": "Romagnolo", "text": ""}
{"id": "613064", "revid": "1305772", "url": "https://it.wikipedia.org/wiki?curid=613064", "title": "L0", "text": ""}
{"id": "613065", "revid": "1305772", "url": "https://it.wikipedia.org/wiki?curid=613065", "title": "L1", "text": ""}
{"id": "613066", "revid": "1305772", "url": "https://it.wikipedia.org/wiki?curid=613066", "title": "L2 (disambigua)", "text": ""}
{"id": "613067", "revid": "1305772", "url": "https://it.wikipedia.org/wiki?curid=613067", "title": "L3", "text": ""}
{"id": "613069", "revid": "125824247", "url": "https://it.wikipedia.org/wiki?curid=613069", "title": "Daniele Bossari", "text": "Dopo aver esordito in radio negli anni novanta, ha lavorato sulla neonata MTV Italia per poi diventare un volto simbolo di Italia 1, rete per la quale ha condotto trasmissioni di successo come \"Popstars\", due edizioni del \"Festivalbar\", \"Saranno famosi\", \"Top of the Pops\" e \"Mistero\", concedendosi anche alcune conduzioni televisive su Rai 2. Nel 2017 vince la seconda edizione del Grande Fratello VIP.\nCarriera.\nNato radiofonicamente a Radio Clusone, ha esordito a livello nazionale a Radio Capital con il soprannome di \"Funky Boss\". Nel 1997 passa a RTL 102.5. Nel 1998 entra a Radio Deejay e incomincia la conduzione di programmi televisivi per MTV Italia.\nNel 1999 passa a Mediaset per cui conduce la terza edizione di \"Fuego\", collaborando con Francesca Fogar, e nella stagione successiva il programma \"Wozzup?\", \"Popstars\", il talent show canoro dal quale si sarebbe formata la girlband delle Lollipop, e lo speciale \"Indelebili\" al fianco di Simona Ventura, mentre in estate, cos\u00ec come nel 2002, il \"Festivalbar\".. Dal settembre 2001 al febbraio 2002 \u00e8 alla conduzione di \"Saranno Famosi\", che dalla stagione successiva cambier\u00e0 definitivamente nome in \"Amici di Maria De Filippi\" e il \"talent show\" passer\u00e0 sotto la gestione e la produzione della societ\u00e0 televisiva \"Fascino\".\nNella primavera 2003 passa a Rai 2, dove gli viene affidata la conduzione della sesta edizione di \"Furore\". Torna poi a Italia 1 dove \u00e8 nel cast del programma \"Superstar Tour\", diventa conduttore insieme con Silvia Hsieh (rimanendovi fino al 2006) di \"Top of the Pops\", passato dal 2003 dalla seconda rete Rai alla seconda rete Mediaset, presenta con Gaia De Laurentiis gli \"Italian Music Award\" ed \u00e8 l'inviato della prima edizione del reality show \"La fattoria\". Ha poi presentato nella stagione 2005-2006 la seconda edizione del \"reality show\" \"Campioni, il sogno\", trovandosi nuovamente a collaborare con Francesca Fogar. Nella prima parte del 2007 gli \u00e8 stato affidato il programma \"Azzardo\" su Italia 1, condotto in precedenza da Alessandro Cecchi Paone e nel 2002 e 2003 su Rai 1 da Amadeus (2002) e Carlo Conti (2003).\nNel 2007 torna su Rai 2 a presentare (insieme con Maddalena Corvaglia e Paola Maugeri) lo show musicale \"Scalo 76\", andato in onda ogni sabato dalle 14:00 alle 17:00 fino al 31 maggio 2008 e ha avuto il ruolo di \"conduttore radiofonico\" nel film-panettone \"Natale in crociera\". \u00c8 anche autore di due pubblicazioni, \"E ora che ho la banda larga cosa ci faccio?\", guida per cybernauti edita da Carte Scoperte, e \"Battiato, io chi sono?\", per le edizioni Arnoldo Mondadori Editore, insieme con Franco Battiato.\nDal 13 novembre 2009 \u00e8 uno dei conduttori di \"Mistero\", trasmesso in prima serata su Italia 1. Dal 20 marzo 2011 \u00e8 testimone di CBM Italia Onlus e dal 31 marzo 2011 incomincia un viaggio in Nepal alla scoperta delle missioni di CBM per la cura della cecit\u00e0 infantile nel paese asiatico. Per l'occasione apre un blog tematico. Dall'autunno 2011 cura una rubrica sulle nuove tecnologie e le scienze all'interno di \"Verissimo\", condotto da Silvia Toffanin.\nTra il 2012 e il 2013 \u00e8 in onda dal luned\u00ec al venerd\u00ec dalle 14 alle 16 su Radio Monte Carlo con il programma dedicato alla scienza e tecnologia \"RMC Hi-Tech\". Dal 4 ottobre 2013 \u00e8 anche conduttore di Radio Italia al sabato e domenica pomeriggio dalle 17 alle 19. Per la stessa emittente \u00e8 l'inviato a \"Casa Azzurri\" a Montpellier in occasione del Campionato europeo di calcio 2016.\nNel 2017 vince la seconda edizione del Grande Fratello VIP con il 52% dei voti, battendo in finale il modello Luca Onestini. Dal gennaio 2018 \u00e8 opinionista fisso della tredicesima edizione de \"L'isola dei famosi\".\nNel 2019 conduce il programma incentrato sui videogiochi competitivi: ESports (da cui prende il nome) \"House of Esports\" della programmazione televisiva di DMAX del gruppo Discovery Italia.\nDal 9 giugno 2019 \u00e8 in onda su Radio Deejay, dalle 10 alle 13 ogni sabato e domenica, con il programma \"Il Boss del Weekend\" insieme a Federica Cacciola. Tale programma proseguir\u00e0 da settembre 2019 dalle 16 alle 19 sempre ogni fine settimana.\nA maggio 2020 ha partecipato alla seconda stagione di \"Drawings&amp;Dragons\", interpretando il personaggio Narada: per sua stessa ammissione i giochi di ruolo sono sempre stati una sua passione fin dalla giovinezza.\nVita privata.\nDal 2001 \u00e8 legato sentimentalmente alla showgirl svedese Filippa Lagerb\u00e4ck da cui ha avuto una figlia, Stella, nata il 24 luglio 2003 a Citt\u00e0 di Castello. Nel 2017, durante la semifinale del Grande Fratello VIP chiede a Filippa di sposarlo. Il matrimonio \u00e8 stato celebrato con rito civile il 1\u00ba giugno 2018 alle Ville Ponti, a Varese."}
{"id": "613070", "revid": "1305772", "url": "https://it.wikipedia.org/wiki?curid=613070", "title": "L4", "text": ""}
{"id": "613072", "revid": "1305772", "url": "https://it.wikipedia.org/wiki?curid=613072", "title": "L5", "text": ""}
{"id": "613074", "revid": "287204", "url": "https://it.wikipedia.org/wiki?curid=613074", "title": "NOP (informatica)", "text": "NOP (No OPeration) \u00e8 un'istruzione assembly, il cui scopo \u00e8 quello di permettere all'unit\u00e0 di esecuzione della pipeline di oziare per N cicli di clock (dove N cambia a seconda del processore utilizzato), come deducibile dal nome dunque, \"non esegue\" alcuna operazione.\nAnalisi dell'istruzione NOP.\nLa maggior parte degli instruction set adottati dalle maggiori CPU, includono un'istruzione che non fa sostanzialmente nulla per N cicli di clock senza comportare alcun cambiamento nei registri del data path.\nCaratteristiche di tale istruzione nelle architetture x86:\nCaratteristiche nell'architettura ARM:\nProgrammazione.\nL'istruzione NOP occupa dunque tempo e memoria, ma ha una sua utilit\u00e0 nel mondo della programmazione (oltre che alla creazione di ritardi convenzionali e di riserve di spazio in memoria), risolvendo alcuni problemi chiamati \"hazard\", ovvero quei tipi di conflitti ed incongruenze che possono avvenire all'interno di una pipeline durante l'esecuzione del programma. L'istruzione pu\u00f2 anche essere utilizzata per risolvere i problemi della branch delay slot in modo poco efficiente.\nNella modifica di codice eseguibile l'istruzione NOP pu\u00f2 essere utilizzata per eliminare istruzioni non gradite sostituendole/ricoprendole di NOP. In questo caso quindi l'istruzioni potrebbe essere utilizzata sia per debuggare sia per crackare un software.\nHacking/Cracking.\nOverflows (NOD).\nNell'exploiting dei maggiori casi di stack e heap overflow, ci troviamo davanti ad uno standard di shellcode che vede il buffer organizzato in questo modo:\n Opcode della Funzione \"[ex. execve()]\" Indirizzo di ritorno \"(ripetuto)\"\n [---------------40bytes-------------][------------60bytes-------------]\nNello scenario sovrastante chi effettua l'attacco \u00e8 obbligato a conoscere l'esatta posizione in memoria dello shellcode che si vuol fare eseguire al programma.\nRiempiendo di NOP uno spazio X prima del nostro shellcode, e facendo ritornare la funzione in un punto a caso della memoria dove risiede uno dei nostri NOP, il processore eseguir\u00e0 ogni istruzione da quel punto, sino ad arrivare al nostro shellcode. Questa operazione viene chiamata \"NOD\" o \"NOP Sled\".\n Nop Sled (NOD) Opcode della Funzione \"[ex. execve()]\" Indirizzo di ritorno \"(ripetuto)\"\n [---100bytes---][---------------40bytes-------------][------------60bytes-------------]\nIn contrasto alla comodit\u00e0 tratta dall'impiego di questo metodo, vi \u00e8 da considerare che il nostro shellcode sar\u00e0 riconoscibile da qualsiasi sistema IDS che prevede la protezione da attacchi di tipo analogo.\nIl NOD inserito in uno shellcode appare cos\u00ec: /x90/x90/x90/x90/x90/x90/x90/x90/x90/x90[...]"}
{"id": "613075", "revid": "599013", "url": "https://it.wikipedia.org/wiki?curid=613075", "title": "L6", "text": ""}
{"id": "613078", "revid": "599013", "url": "https://it.wikipedia.org/wiki?curid=613078", "title": "L8", "text": ""}
{"id": "613079", "revid": "1305772", "url": "https://it.wikipedia.org/wiki?curid=613079", "title": "L9", "text": ""}
{"id": "613084", "revid": "297745", "url": "https://it.wikipedia.org/wiki?curid=613084", "title": "Villamezzo", "text": ""}
{"id": "613087", "revid": "287204", "url": "https://it.wikipedia.org/wiki?curid=613087", "title": "Luigi Zuppetta", "text": "Biografia.\nFu professore di diritto penale all'universit\u00e0 di Napoli. . Invano cerc\u00f2 a Roma, con la Repubblica romana mazziniana proclamata nel febbraio dell'anno successivo, di tenere una serie di lezioni di Diritto.\nStabilitosi a Malta per qualche tempo, vi pubblic\u00f2 nel 1848 la \"Raccolta de' migliori articoli legali e letterari\", che comprendeva molti suoi saggi, compresa la fortunata \"Metafisica della scienza delle leggi penali\".\nCon l'Unit\u00e0 fece parte del primo parlamento italiano quale deputato del collegio di San Severo.\nCompil\u00f2 il Codice Penale della Repubblica di San Marino.\nMassone, fu iniziato nel 1862 nella Loggia \"Fede italica\" di Napoli, appartenente al Grande Oriente d'Italia, in compagnia di Alexandre Dumas, e nel 1869 fu eletto oratore della Loggia \"Rigenerazione\", sempre a Napoli, negli anni Ottanta fu ancora membro effettivo della Loggia \"Fede italica\"."}
{"id": "613088", "revid": "1048993", "url": "https://it.wikipedia.org/wiki?curid=613088", "title": "Jimmy il Fenomeno", "text": "Attore caratterista, non ha mai ricoperto ruoli da protagonista: \u00e8 ricordato per il viso dall'espressione inconfondibile, lo sguardo strabico, la parlata dialettale e la sconclusionata risata.\nBiografia.\nIl suo esordio nel cinema risale al 1957, quando l'attore dei fotoromanzi Rosario Borelli lo porta a fare un provino alla Titanus con altri aspiranti attori del foggiano. Viene ingaggiato di l\u00ec a venti giorni per il film con Tot\u00f2, \"Gambe d'oro\", con un compenso di 25.000 lire. Il nome d'arte Jimmy il Fenomeno gli viene suggerito dalla produttrice Vania Protti, prima moglie di Teddy Reno, quando viene ingaggiato per il musicarello \"Io bacio... tu baci\".\nIn quasi cinquant'anni di carriera, grazie anche alla sua fama di portafortuna, ha partecipato a oltre 150 film, partendo da quelli interpretati da Tot\u00f2 e Aldo Fabrizi per arrivare alla commedia sexy all'italiana degli anni settanta; in essi ha ricoperto molteplici ruoli, che vanno dal postino alla suora, dall'erotomane al bidello. Negli anni ottanta sbarca in televisione, partecipando al fortunato programma \"Drive In\", di Antonio Ricci, come spalla di Ezio Greggio. Nello stesso periodo si afferma come portafortuna anche nel mondo del calcio, e spesso lo si trovava in Lega o al mercato accanto ai dirigenti, diventandone la mascotte e firmando autografi.\nA met\u00e0 degli anni novanta si trasferisce da Roma a Milano presso l\"'Hotel Cervo\", di propriet\u00e0 del figlio di un suo vecchio amico. In seguito sopraggiungono problemi di salute che compromettono la sua capacit\u00e0 di camminare, cosicch\u00e9 \u00e8 stato costretto a muoversi su una sedia a rotelle. Abbandonata l'attivit\u00e0 professionale, dal 2003 \u00e8 stato ospite presso la residenza per anziani \"Casa di riposo per coniugi\" nel quartiere Corvetto di Milano, dove muore il 6 agosto 2018 ad 86 anni, dopo aver tentato senza successo otto anni prima di ricevere il sussidio previsto dalla Legge Bacchelli, avviando una raccolta fondi via Facebook con l'assistenza del fratello Mario e di un amico. \nDopo le esequie, caratterizzate dall\u2019assenza degli attori ancora in vita che avevano lavorato con lui, \u00e8 stato sepolto nel vicino cimitero di Chiaravalle."}
{"id": "613090", "revid": "125863046", "url": "https://it.wikipedia.org/wiki?curid=613090", "title": "Halloween - La notte delle streghe", "text": "Halloween - La notte delle streghe (\"Halloween\") \u00e8 un film horror-thriller a basso costo del 1978, diretto da John Carpenter e interpretato da Donald Pleasence e Jamie Lee Curtis. Negli Stati Uniti d'America fu distribuito dalla Compass International Pictures.\nIn Italia \u00e8 uscito al cinema (vietato ai minori di 14 anni) il 14 aprile 1979, distribuito dalla PIC Produzione Intercontinentale Cinema.\nTrama.\nHaddonfield, USA, 31 ottobre 1963. Il piccolo Michael Myers, di appena 6 anni, uccide a coltellate la sorella Judith. Viene in seguito recluso nel manicomio di Smith's Grove dove, dopo 15 anni, riesce a fuggire e tornare nella sua citt\u00e0 natale. Il dottor Sam Loomis, lo psichiatra che lo prese in cura in seguito all'omicidio, intuisce subito la sua destinazione. All'alba del 31 ottobre, Michael uccide un meccanico, ruba i suoi vestiti e fa ritorno alla sua casa natale, ora fatiscente e in vendita. L'omicida prende di mira la giovane Laurie Strode e la sua amica Annie, che pedina di ritorno da scuola.\nIntanto il dottor Loomis arriva a Haddonfield. Lo psichiatra avverte della pericolosit\u00e0 di Michael Myers lo sceriffo locale, il quale per\u00f2 non sembra dargli credito. Quella sera, Laurie ed Annie vanno a fare le babysitter da due bambini, Annie a Lindsey Wallace, mentre Laurie deve badare a Tommy Doyle. Durante la sera, Michael spia Annie attraverso la finestra della casa dei Wallace. Pi\u00f9 tardi, Annie riceve una chiamata dal suo fidanzato Paul, il quale vuole passare la serata con lei. Annie porta Lindsey dall'altro lato della strada e l'affida a Laurie e poi va alla sua auto trovandola stranamente aperta. Annie entra in auto e viene strangolata da Myers, che poi la finisce tagliandole la gola. Tommy vede Michael portare il corpo di Annie dentro casa e pensa che si tratti dell'Ombra della strega. Laurie lo tranquillizza e lo manda a letto.\nLynda, un'amica di Annie, giunge alla casa dei Wallace insieme al fidanzato Bob Simms. Approfittando del fatto che la casa \u00e8 vuota i due salgono in una camera di sopra e hanno un rapporto sessuale. Subito dopo Bob scende in cucina per prendersi una birra e qui viene attaccato ed ucciso da Myers. Salito in camera da letto, Michael strangola Lynda con la corda del telefono mentre questa stava telefonando a Laurie la quale, preoccupata per l'interrompersi della telefonata, esce e si reca alla casa dei Wallace per indagare. Qui scopre i cadaveri di Annie, Lynda e Bob e la lapide di Judith Myers, che era stata trafugata dal cimitero. Mentre Laurie, inorridita, sta andandosene via, Myers l'aggredisce ferendola con il coltello.\nLaurie cade dalle scale e fugge dalla casa facendo ritorno in casa dei Doyle. Michael riesce ad entrare nella casa, ma Laurie gli conficca un ferro da maglia nel collo. Laurie corre quindi di sopra per controllare che i bambini stiano bene, ma Michael \u00e8 sopravvissuto e l'ha seguita. Laurie si chiude dentro un armadio e quando Michael riesce ad aprirne la porta, lei lo colpisce con una gruccia e poi col coltello che egli stesso ha perduto nella colluttazione.\nUscita dall'armadio, Laurie dice ai bambini di scappare e di andare a chiamare la polizia. Il dottor Loomis vede i due bambini fuggire terrorizzati dalla casa e, intuendo che Michael \u00e8 al suo interno, decide di entrarvi. Nel frattempo Myers si rialza ed attacca Laurie intenzionato ad ucciderla. Fortunatamente per lei Loomis arriva in tempo e spara sei colpi a Michael, che cade dal balcone e rimane a terra apparentemente morto. Loomis si affaccia dal balcone per rivedere il killer, ma Michael \u00e8 scomparso: l'Uomo Nero \u00e8 vivo e la notte \u00e8 ancora lunga.\nProduzione.\nCast.\nIl cast di Halloween comprende attori esperti come Donald Pleasence e all'epoca sconosciuti come l'attrice Jamie Lee Curtis. Il basso budget limit\u00f2 l'interessamento di nomi famosi e Carpenter si dovette arrangiare, difatti gran parte degli attori ricevette piccoli compensi per il ruolo interpretato. Pleasence fu il pi\u00f9 pagato con 20\u00a0000 dollari; la Curtis ricevette 8\u00a0000$; e Nick Castle solamente 25$ al giorno.\nPer il ruolo del dottor Loomis, John Carpenter e Debra Hill avrebbero voluto Christopher Lee, il quale non accett\u00f2. La parte venne allora proposta a Peter Cushing, ma rifiut\u00f2 anch'egli. Il ruolo venne dato a Donald Pleasence.\nPoco dopo aver accettato la parte, Pleasence disse al regista: \u00abNon capisco il copione e non mi piace. L'unica ragione per cui ho accettato \u00e8 perch\u00e9 il tuo primo film \u00e8 piaciuto molto a mia figlia\u00bb.\nDurante un'intervista, Carpenter ammise che \u00abJamie Lee non era la prima scelta per la parte di Laurie. Non avevo idea di chi fosse. Aveva 19 anni e all'epoca era in uno show televisivo, ma io non guardavo la TV\u00bb. La sua prima scelta era Anne Lockhart, la figlia di June Lockhart. Lockhart, tuttavia, aveva preso impegni in molti film e progetti televisivi. Dopo aver scoperto che la madre di Jamie, Janet Leigh, aveva recitato in \"Psyco\", Debra Hill disse: \u00abFar recitare Jamie Lee sarebbe una grande pubblicit\u00e0 per il film perch\u00e9 sua madre ha recitato in Psyco\u00bb. \"Halloween\" fu il film del debutto per Jamie Lee Curtis e la form\u00f2 nella sua carriera come \u00abreginetta dell'urlo\u00bb, e attrice di successo nel genere horror.\nUn'altra attrice relativamente sconosciuta, Nancy Kyes (che nei crediti viene citata come Nancy Loomis), recit\u00f2 la parte di Annie Brackett, amica intima di Laurie, e figlia dello sceriffo di Haddonfield. Kyes, prima di Halloween, aveva recitato in \"Distretto 13\". Carpenter scelse P.J. Soles affinch\u00e9 recitasse nel ruolo di Lynda van der Klok, un'altra amica di Laurie, conosciuta per il dialogo con un uso coatto della parola \u00abtotalmente\u00bb. Soles era un'attrice abbastanza conosciuta per aver avuto un ruolo secondario in \"Carrie - Lo sguardo di Satana\" (1976) e una parte minore in \"The Boy in the Plastic Bubble\" (1976). Secondo una fonte \u00abCarpenter la raffigur\u00f2 come una ragazza catturata dall'aura di un'inconscia adolescente degli anni settanta\u00bb.\nLa parte di \"The Shape\" fu interpretata da Nick Castle, che assistette Carpenter quando era all'Universit\u00e0 del Sud della California. Dopo aver recitato in \"Halloween\" Castle divenne regista; tra i film da lui diretti vi sono \"The Last Starfighter\" (1984), \"Il ragazzo che sapeva volare\" (1986) e \"Il maggiore Payne\" (1995).\nPer interpretare il volto di Michael Myers nell'unica breve scena in cui si vede senza maschera, venne ingaggiato un giovane ragazzo biondo che era estraneo al film.\nColonna sonora.\nUn'altra caratteristica che ha portato al successo del film, \u00e8 sicuramente la colonna sonora, in particolar modo il tema principale. Essendo il film privo di una colonna sonora sinfonica, la partitura consiste in una melodia di pianoforte, suonata al ritmo di 5/4 e composta dallo stesso John Carpenter. Il critico James Berardinelli defin\u00ec la partitura \u00abrelativamente semplice e non complessa\u00bb, tuttavia ammise che \u00abLa musica di \"Halloween\" \u00e8 uno dei maggiori punti di forza\u00bb. Carpenter dichiar\u00f2 in un'intervista: \u00abSo suonare praticamente qualsiasi tastiera, ma non so n\u00e9 leggere n\u00e9 scrivere una nota\u00bb. Nei crediti finali del film, Carpenter si autodefinisce \u00abBowling Green Orchestra\u00bb per aver eseguito lo spartito, ma ricevette assistenza dal compositore Dan Wyman, insegnante di musica alla San Jose State University, universit\u00e0 pubblica sita a San Jose, in California.\nLa canzone nella scena in cui Laurie entra nella macchina di Annie e fa posto al bambino Tommy Doyle \u00e8 senza titolo ed \u00e8 eseguita da Carpenter e alcuni suoi amici che formarono un gruppo chiamato \"The Coupe DeVilles\". Un'altra canzone presente nel film \u00e8 \"(Don't Fear) The Reaper\" del gruppo heavy metal Blue \u00d6yster Cult.\nTracce.\nLa colonna sonora, composta mediante sintetizzatore \u00e8 opera di John Carpenter, che spesso firma il corpo sonoro dei suoi film. Essa include 13 tracce:\n\"Halloween theme\", presente in tutti i film della saga, \u00e8 stata usata anche nel film \"Non aprite quella porta - L'inizio\".\nDistribuzione.\nEdizioni home video.\nPrima edizione DVD italiana.\nLa prima edizione in DVD \u00e8 stata distribuita dalla Dall'Angelo Pictures e contiene:\nSeconda edizione DVD italiana.\nLa seconda edizione in DVD \u00e8 un'edizione a doppio disco e contiene:\nEdizione Blu-ray .\nIn Italia \u00e8 stata rilasciata una versione per il quarantesimo anniversario nel 2019 (e una medesima versione contenuta nel cofanetto 1-8 film) da parte della Midnight Factory contenente tre dischi:\nDisco numero 1:\n\u2022 il film restaurato in 4K\n\u2022 audio italiano restaurato 5.1 DTS- HD MA e audio inglese 5.1 DTS-HD MA\n\u2022 12 scene\n\u2022 contenuti extra: commento audio del regista John Carpenter e dell\u2019attrice protagonista Jamie Lee Curtis, masterclass di John Carpenter moderata dal regista Yann Gonzalez in occasione della premiazione con la Carrosse d\u2019or alla Quinzaine des realisat\u00e9urs 2019, trailer, Spot Radio, Spot Tv\nDisco numero 2:\n\u2022 versione cinematografica del film restaurata in un nuovo master blu-ray 1080p \n\u2022 audio italiano restaurato 5.1 DTS- HD MA e audio inglese 5.1 DTS-HD MA\n\u2022 12 scene\n\u2022 contenuti extra: commento audio del regista John Carpenter e dell\u2019attrice protagonista Jamie Lee Curtis, masterclass di John Carpenter moderata dal regista Yann Gonzalez in occasione della premiazione con la Carrosse d\u2019or alla Quinzaine des realisat\u00e9urs 2019, trailer, Spot Radio, Spot Tv\nDisco numero 3:\n\u2022 versione estesa del film restaurata in un nuovo master blu-ray 1080p inedita in italia\n\u2022 audio italiano restaurato 5.1 DTS- HD MA e audio inglese 5.1 DTS-HD MA\n\u2022 12 scene\nAccoglienza.\nIncassi.\nGirato in soli 20 giorni nella primavera del 1978 e con un budget di 300.000 dollari, il film frutt\u00f2 oltre 70 milioni di dollari nelle sale e divent\u00f2 uno dei film indipendenti di maggior successo nella storia.\nNel 2006 \u00e8 stato scelto per la conservazione nel National Film Registry dalla Biblioteca del Congresso degli Stati Uniti.\nCritica.\nMolti critici pongono questo film come capofila di una lunga serie del sottogenere slasher, ispirato al film \"Psyco\" (1960) di Alfred Hitchcock. Il film ha ispirato molte scene di film horror a basso costo durante gli anni ottanta e novanta. Tuttavia, poche sono le scene raffiguranti violenza e sangue. Alcuni critici sostengono che \"Halloween\" e gli \"slasher\" successivi incoraggino il sadismo e la misoginia.\nAltri sostengono che il film sia una critica sociale alla scarsa moralit\u00e0 dei ragazzi americani durante gli anni settanta, sottolineando il fatto che molte delle vittime di Myers praticano la promiscuit\u00e0 sessuale o abusano di sostanze stupefacenti, mentre l'eroina solitaria \u00e8 presentata come casta e innocente (nonostante si veda fumare uno spinello). Pur avendo Carpenter respinto una simile analisi, il presunto parallelo tra la forza morale dei personaggi e la loro probabilit\u00e0 di sopravvivenza fino alla conclusione del film \u00e8 comunque diventato un \"topos\" nei film slasher.\nSequel, prequel, remake e reboot.\nIl film ha dato origine a una vera e propria saga (qui il dettaglio):\nNel 2007 \u00e8 uscito un remake del film, \"Halloween - The Beginning;\" nel 2009 ha avuto un seguito, \"Halloween II\". In questi due, Michael \u00e8 interpretato da Daeg Faerch (da giovane), e da Tyler Mane (da adulto). I due film sono stati entrambi diretti da Rob Zombie.\nIl film Halloween del 2018 \u00e8 un diretto seguito del primo capitolo, ambientato 40 anni dopo gli eventi di Haddonfield. La pellicola non prende in considerazione alcun seguito, neanche quelli dove Jamie Lee Curtis riprese il ruolo di Laurie Strode; Halloween Kills e Halloween Ends seguono questa nuova timeline.\nVersione televisiva.\nI diritti televisivi di \"Halloween\" furono venduti alla NBC nel 1980 per 4 milioni di dollari. Dopo un dibattito tra John Carpenter, Debra Hill e la \"NBC's Standards &amp; Practices\" sulla censura di alcune scene, \"Halloween\" apparve per la prima volta in TV.\nPer riempire la fascia oraria di due ore concessagli, Carpenter film\u00f2 12 minuti di materiale aggiuntivo, ad esempio, una scena in cui il Dr. Loomis discute coi responsabili della clinica, dove Michael \u00e8 ricoverato, della necessit\u00e0 di trasferirlo in un carcere di massima sicurezza, ma viene ignorato. Sempre il Dott. Loomis che parla con un Michael bambino di soli 6 anni al quale dice: \u00abLi hai ingannati, non \u00e8 vero Michael? Ma non me\u00bb. Un'altra scena extra \u00e8 quella in cui il Dr. Loomis si trova all'ospedale di Smith's Grove dopo che Mayers \u00e8 fuggito, e qui vi trova, incisa sul lato interno della porta, la parola \u00absister\u00bb (in italiano, sorella). Infine, \u00e8 stata aggiunta una scena in cui Lynda arriva fino a casa di Laurie per prestarle una camicetta di seta prima che Laurie la lasci perch\u00e9 Annie chiama e le chiede di prestarle la stessa camicetta.\nLe nuove scene sono state filmate mentre veniva girato \"Halloween II\". Una versione estesa del DVD, comprensivo delle scene TV tagliate, \u00e8 stato commercializzato da Anchor Bay Entertainment, nel 2001, con il nome di \"\".\nAltri media.\nRomanzo.\nPoco dopo l'uscita di \"Halloween\" nei cinema, ci fu la commercializzazione del romanzo tascabile scritto da Curtis Richards, pubblicato nel 1979 dalla Bantam Books e ristampato nel 1982. Il romanzo affronta aspetti non presenti nel film, come le origini della maledizione dentro l'ospedale di Smith's Grove.\nVideogioco.\nNel 1983, \"Halloween\" fu adattato a videogioco per l'Atari 2600 dalla Wizard Video. Tuttavia nessuno dei protagonisti viene direttamente nominato. L'obiettivo del gioco era salvare quanti pi\u00f9 bambini possibili da uno sconosciuto killer armato di coltello vestendo i panni di una babysitter adolescente. Il gioco tuttavia fu stroncato dalla critica."}
{"id": "613091", "revid": "886680", "url": "https://it.wikipedia.org/wiki?curid=613091", "title": "La grande fuga dell'Ottobre Rosso", "text": "La grande fuga dell'Ottobre Rosso (\"The Hunt for Red October\") \u00e8 un romanzo di Tom Clancy, parte della serie techno-thriller con protagonista il personaggio di Jack Ryan.\nTrama.\nMarko Ramius, capitano di prima classe della Marina Sovietica, al comando del sottomarino lanciamissili balistici \"Ottobre Rosso\" (\"Krasniy Oktyabr\"), derivato dalla classe Typhoon e con un sistema di propulsione silenziosa a idrogetto (nella trasposizione cinematografica diventa di tipo magnetoidrodinamico), decide di colpire il governo sovietico, colpevole di avergli ucciso la moglie con le sue inefficienze e ingiustizie, consegnando il sottomarino agli Stati Uniti; per far questo, Ramius coopta un gruppo di ufficiali e prepara il piano di fuga, contraffacendo gli ordini, uccidendo appena usciti in mare il commissario politico Putin e tagliandosi la via di fuga informando l'ammiraglio Padorin delle sue intenzioni.\nImmediatamente i sovietici mettono in mare tutto ci\u00f2 che \u00e8 in grado di navigare velocemente creando due gruppi da battaglia e inviando oltre cinquanta sottomarini a bloccare i porti civili e militari atlantici statunitensi, col pretesto di cercare un sottomarino disperso.\nIl governo statunitense, gi\u00e0 a conoscenza dell'esistenza di \"Ottobre Rosso\" ma non delle sue intenzioni, interpretano gli eventi come possibili preparativi per un attacco, sia pure privo del fattore sorpresa, mentre un funzionario della CIA, Jack Ryan, intuisce le reali intenzioni del sottomarino, mettendo insieme una serie di fatti e congetture.\nViene coinvolto anche il Regno Unito, dapprima a livello di servizi segreti, e quando diventa chiara l'intenzione di Ramius, anche attraverso la messa a disposizione di una flottiglia, con al centro la portaerei \"Invincible\" che in quel momento stava partecipando a una esercitazione NATO preso le Isole Bermude.\nDalla \"Invincible\", Ryan riesce a contattare il sottomarino e concordare con Ramius un incontro con mezzi alleati, durante il quale evacuare l'equipaggio, inconsapevole del reale scopo del capitano, e consegnare il battello.\nSfortunatamente un membro del GRU in incognito a bordo intuisce l'operazione e non abbandona il battello insieme all'equipaggio, preparandosi a innescare un dispositivo di autodistruzione. Scoperto da Ryan, viene ucciso in un \"duello alla pistola\" sul ponte missili dell\"Ottobre Rosso\" in mezzo a duecento testate atomiche e il missile che stava per essere innescato viene espulso.\nA questo punto, dopo una serie di contatti e incidenti tra mezzi aeronavali delle due flotte, viene \"trovato\" il sottomarino disperso, in realt\u00e0 un sottomarino statunitense in disuso fatto esplodere (l'SSBN \"USS Ethan Allen\") e i sovietici vengono convinti a tornare indietro, credendo di aver trovato il relitto dell\"Ottobre Rosso\".\nIn realt\u00e0 lasciano indietro con compiti di spionaggio elettronico alcuni sottomarini d'attacco, tra cui l'SSN \"Konovalov\" della classe Alfa, comandato da Viktor Tupolev, un allievo di Ramius, il quale riesce a rilevare la firma acustica dell\"Ottobre Rosso\" che si dirige a Norfolk, in Virginia, scortato da un SSN classe Los Angeles, l\"USS Dallas\" e dell\"USS Pogy\", un sommergibile della classe Sturgeon, e lo attacca secondo gli ordini precedenti.\nMa il duello, che si conclude con lo speronamento e affondamento dell\"Alfa\" da parte del ben pi\u00f9 massiccio \"Ottobre Rosso\", colpito comunque da un siluro, vede quest'ultimo raggiungere Norfolk con una entrata tanto segreta quanto trionfale, e Ryan congedarsi ubriaco dopo il debriefing per tornare dalla sua famiglia a Londra, sua sede operativa in quel momento, con la Barbie Sciatrice come regalo di Natale per la sua bambina.\nAdattamenti.\nPrimo libro in ordine di pubblicazione ma non nella cronologia del personaggio di Jack Ryan, ha ispirato il film diretto da John McTiernan \"Caccia a Ottobre Rosso\", con Sean Connery nel ruolo del Capitano Ramius, e Alec Baldwin nel ruolo di Jack Ryan.\nIl videogioco del 1987 \"The Hunt for Red October\", pubblicato per numerosi computer dell'epoca, \u00e8 basato sul libro. Altri giochi successivi sono basati sul film."}
{"id": "613094", "revid": "599013", "url": "https://it.wikipedia.org/wiki?curid=613094", "title": "Beppe Bosa", "text": "Alto 204 centimetri, in campo ricopriva il ruolo di ala.\nCarriera.\nClub.\nBandiera storica della pallacanestro Cant\u00f9, dove ha militato ininterrottamente per una quindicina di anni, dall'inizio degli anni ottanta fino a met\u00e0 degli anni novanta.\nRetrocede in A2 con Cant\u00f9 nel 1994.\nNel 1995 nella finale play-off di A2 per la promozione contro Arese con Cant\u00f9 sotto di un punto ad un secondo dalla fine sbaglia il primo tiro libero, ma poi segna il secondo riuscendo ad agguantare i supplementari che per\u00f2 si riveleranno fatali alla squadra canturina. Alla fine verr\u00e0 promossa Arese vincendo la serie per 3 a 2.\nLa stagione successiva si trasferir\u00e0 proprio ad Arese dove si ritirer\u00e0 dopo aver giocato solo 9 partite.\nNazionale.\nEsordio: 28 novembre 1984, Durazzo - 78 - 57\nCon la nazionale italiana di pallacanestro ha partecipato:\ned ha vinto:"}
{"id": "613096", "revid": "6923", "url": "https://it.wikipedia.org/wiki?curid=613096", "title": "Sust", "text": "Sust o Sost \u00e8 una piccola cittadina nella regione di Gojal che si trova nella provincia del Gilgit-Baltistan in Pakistan. \u00c8 l'ultimo insediamento di una certa importanza che si incontra percorrendo il lato pakistano della strada del Karakorum prima di entrare in Cina tanto che in citt\u00e0 si trovano anche gli uffici dell'immigrazione e doganali. \nL'interporto di Sust lo ha reso anche un importante mercato per tutta l'area che \u00e8 diventato anche un'attrazione per i turisti di passaggio. "}
{"id": "613098", "revid": "599013", "url": "https://it.wikipedia.org/wiki?curid=613098", "title": "Huntington Beach", "text": "Huntington Beach \u00e8 una citt\u00e0 costiera della Contea di Orange nel sud della California. Secondo un censimento del 2000, la citt\u00e0 ha una popolazione di 189.593 abitanti.\n\u00c8 bagnata dall'Oceano Pacifico ad ovest e confina a nord con Seal Beach, a sud con Costa Mesa, a nord-est con Westminster e ad est con Fountain Valley. La citt\u00e0 \u00e8 conosciuta per i suoi 14\u00a0km di spiagge, per il suo clima e per il surf.\nStoria.\nHuntington Beach fu incorporata nel 1909 da un nucleo abitativo preesistente, con primo sindaco Ed Manning. Prende il nome del magnate delle ferrovie Henry Huntington.\nLa prima scuola cittadina, la \"Huntington Beach High School\", fu costruita nel 1906.\nGeografia fisica.\nClima.\nIl clima \u00e8 generalmente soleggiato e caldo, mitigato dai forti venti che normalmente soffiano alla velocit\u00e0 di 25\u00a0km/h. La temperatura dell'acqua si aggira intorno ai 15\u00a0\u00b0C in primavera e autunno, ai 25\u00a0\u00b0C in estate e ai 14\u00a0\u00b0C in inverno. Spesso nei mesi di ottobre e novembre Huntington Beach \u00e8 avvolta, durante il mattino, dalla nebbia.\nSport e turismo.\nHuntington Beach \u00e8 una meta importantissima per gli amanti del surf e sede annuale di una competizione del campionato mondiale di tale specialit\u00e0. Per questo motivo la citt\u00e0 \u00e8 soprannominata \"Surf City\". La citt\u00e0 \u00e8 anche meta rinomata del kite surf.\nLa citt\u00e0 \u00e8 importante meta turistica grazie alle vastissime spiagge (le pi\u00f9 grandi della \"west coast\" americana) e alla pi\u00f9 vecchia parata per il Giorno dell'Indipendenza degli Stati Uniti dell'ovest che raduna molti cittadini.\nIl distretto include un attivo centro artistico, un colorito centro per lo shopping, un ostello per i giovani e l\"'International Surfing Museum\", oltre a ottimi ristoranti e music club.\nEconomia.\nHuntington Beach ha da sempre basato la sua economia sull'estrazione del petrolio, trovato in vaste falde sottomarine. La seconda fonte di ricchezza per la citt\u00e0 \u00e8 il turismo, legato soprattutto al surf. Importantissimo per la citt\u00e0 \u00e8 anche il vasto porto, nel quale ha sede parte della flotta militare americana.\nParchi e strutture.\nHuntington Beach ha un vastissimo parco, il \"Central Park\", famoso per le sue magnifiche piante provenienti da tutti gli angoli del pianeta. Il parco include anche l'edificio della \"Huntington Beach Public Library\", fondata nel 1914, disegnato da Richard Neutra, Dion Neutra e Mario Pei.\nMusica.\nHuntington Beach \u00e8 la citt\u00e0 degli Hed P.E. e degli Offspring; inoltre \u00e8 il luogo dove si sono svolte le prime prove della band nu metal Korn con il cantante Jonathan Davis. \u00c8 anche la citt\u00e0 natale degli I Hate Kate, del chitarrista Buckethead, degli Avenged Sevenfold con il cantante M. Shadows, il chitarrista Synyster Gates, il bassista Johnny Christ e il batterista James The Rev Sullivan e dei Great White. Si tratta della citt\u00e0 in cui mori\u00ec all'et\u00e0 di 28 anni, il primo novembre 2012, Mitch Lucker, cantante dei Suicide Silence."}
{"id": "613102", "revid": "767487", "url": "https://it.wikipedia.org/wiki?curid=613102", "title": "Hot Shots!", "text": "Hot Shots! \u00e8 un film del 1991 diretto da Jim Abrahams. Appartenente al filone della \"comicit\u00e0 demenziale\", genere particolarmente fecondo nel periodo fine anni '80-inizi anni '90, il film \u00e8 una parodia di pellicole cinematografiche allora molto famose, in particolare\" Top Gun\".\nTrama.\nTopper Harley \u00e8 un pilota della Marina degli Stati Uniti congedato per aver disobbedito ad un ordine diretto, figlio di un ex pilota ritenuto responsabile di un incidente aereo nel quale aveva perso la vita un compagno d'armi. Il giovane risulta essere un pilota molto capace, tuttavia un po' ribelle e con qualche problema caratteriale a causa di un sempre presente conflitto interiore col padre al quale viene spesso paragonato. Reintegrato nell'arma per prendere parte alla delicata missione \"Donnola Addormentata\" incontra una giovane psicologa, Ramada, la quale cerca di sondarne le facolt\u00e0 intellettive ed i limiti. I due lentamente si innamorano, proprio mentre Topper inizia ad entrare in competizione con Kent Gregory, pilota anch'egli, figlio dell'uomo che per\u00ec a causa del padre di Topper, nonch\u00e9 ex fidanzato di Ramada. Sul punto di essere costretto ad abbandonare definitivamente gli aerei della Marina militare americana, Topper si rende conto che \u00e8 in atto un sabotaggio per far fallire la missione per la quale era stato richiamato.\nCuriosit\u00e0.\nIl film \u00e8 una parodia di \"Top Gun\", ma vengono parodiati anche altri film, quali \"Cocktail\", \"Il colore dei soldi\", \"Rocky\", \"Via col vento\" e \"Superman\".\nIl caccia denominato \"Oscar EW-5894 Fallus\" \u00e8 in realt\u00e0 un Folland Gnat T.Mk.1, addestratore che non ha mai avuto una versione da portaerei e le riprese sono state fatte su un finto ponte di volo in una base dismessa della US Navy.\nIncassi.\nIl film ha esordito al primo posto del botteghino statunitense. Ha incassato oltre 180 milioni di dollari in tutto il mondo.\nSequel.\nIl film ha avuto un sequel nel 1993: \"Hot Shots! 2\"."}
{"id": "613107", "revid": "465169", "url": "https://it.wikipedia.org/wiki?curid=613107", "title": "All Along the Watchtower", "text": "All Along the Watchtower \u00e8 una canzone che Bob Dylan scrisse nel 1968 per l'album \"John Wesley Harding\"; essa divenne un classico grazie alla famosa versione di Jimi Hendrix.\nLa versione originale.\nLa canzone \u00e8 molto semplice sia nell'esecuzione sia nella struttura e presenta un suono abbastanza povero.\nLa versione di Jimi Hendrix.\nJimi Hendrix registr\u00f2 una celebre cover della canzone.\nHendrix fece suo il brano con una versione psichedelica talmente originale ed efficace da offuscare l'originale di Dylan. La canzone che Hendrix registr\u00f2 per l'album \"Electric Ladyland\" (1968) divenne a tutti gli effetti uno degli esempi pi\u00f9 fulgidi della creativit\u00e0 e della carica innovativa del chitarrista di Seattle. Particolarmente interessante il contrasto tra l'accompagnamento con la chitarra acustica e il \"sound\" per l'epoca avanguardista dell'elettrica. Hendrix ha abbassato la tonalit\u00e0 originale del brano di un semitono, trasportandola alla tonalit\u00e0 di Dom. Ha inoltre modificato leggermente la sequenza degli accordi.\nLa rivista \"Rolling Stone\" ha annoverato la versione di Hendrix del pezzo al 48\u00ba posto della lista delle 500 migliori canzoni secondo Rolling Stone.\nLa versione degli U2.\nThe Edge nel film-concerto \"Rattle and Hum\" (1988) afferma che \u00e8 bello poter divertirsi ad inventare durante le tourn\u00e9e. Infatti, sia nel film nominato prima sia nell'omonimo album, appare \"All Along the Watchtower\", stavolta in una versione a met\u00e0 tra quella dylaniana e quella hendrixiana. La tonalit\u00e0 \u00e8 in Dom e il giro di accordi parte con quello pi\u00f9 acuto, come in quella di Bob Dylan, ma segue un andamento pi\u00f9 vicino a quella di Hendrix, cos\u00ec: Re Re Do Sib Sib Do. La struttura della canzone invece risente della mano del gruppo; in particolare l'urlo finale non era presente in nessuna delle versioni gi\u00e0 citate. Tuttavia, la versione qui citata fu improvvisata, dal momento che la band - come si pu\u00f2 vedere nel film - la prov\u00f2 nel camper pochi minuti prima di eseguirla sul palco. Anche se \"All Along the Watchtower\" fu suonata dagli U2 per la prima volta in un concerto del Boy Tour (01/02/1981, Londra), la \"vera\" versione di questa canzone da parte del gruppo irlandese \u00e8 quella che proposero lungo tutti e 47 i concerti del LoveTown Tour del 1989. Tale versione riprende il giro d'accordi di cui sopra, mentre differisce dall'esecuzione presente su \"Rattle And Hum\" per il cantato, non pi\u00f9 aggressivo e urlato, ma pi\u00f9 trascinato e greve, e per l'eliminazione dei versi improvvisati \"All I got is a red guitar/Three chords and the truth\". Il testo cantato \u00e8 identico a quello di Bob Dylan (su \"Rattle And Hum\" sono assenti i versi \"Outside in the distance/a wild cat did growl/Two riders were approaching/The wind began to howl\"), mentre in coda Bono spesso aggiungeva \"snippet\" di canzoni o di testi letterari, come \"In God's Country\" (da \"The Joshua Tree\") o \"Sulla strada\" di Jack Kerouac. Un esempio di questa versione si pu\u00f2 trovare nell'album dal vivo \"Live From Point Depot\", rilasciato per il mercato digitale nel 2004.\nAltre versioni.\nLe altre interpretazioni della canzone seguono molto pi\u00f9 spesso la versione hendrixiana della canzone e spesso infatti vengono presentate come cover di Hendrix, anche se alcune eccezioni, come quella di Neil Young (che l'ha eseguita anche insieme a Bruce Springsteen e ai Pearl Jam), sono ancora fedeli alla versione acustica del 1968. Un'altra versione \u00e8 quella dei Grateful Dead. Bobby Womack ne fece una versione in pieno stile soul. Gli Spirit (gruppo musicale)Spirit ne fecero una versione psichedelica. La canzone fu anche interpretata da Randy California.\nUn'altra interpretazione degna di nota \u00e8 quella di Bear McCreary, che l'ha integrata nella colonna sonora della terza e quarta stagione della serie televisiva \"Battlestar Galactica\", dove la canzone stessa \u00e8 parte integrante della trama. Nella stessa serie, la versione di Hendrix viene riprodotta nel finale.\nMolto spesso anche la Dave Matthews Band riprende questo brano durante le esibizioni dal vivo, in una loro personalissima versione (vedi ad esempio \"Listener Supported\" o \"The Central Park Concert\"). Una lunga versione ne hanno fatto gli inglesi Affinity, inclusa nel loro unico e omonimo album del 1970; una versione del gruppo svedese Trad, Gras &amp; Stenar fu incisa nel loro primo omonimo album del 1970.\nAnche Paul Weller nell'album di cover \"Studio 150\" (2004) interpreta a sua volta questo brano. Anche Eddie Vedder ne ha inciso una versione (che risulta essere molto simile a quella di Dylan) per la colonna sonora del film \"Io non sono qui\" (2007). Altra versione da citare \u00e8 quella del gruppo inglese XTC nel loro album d'esordio \"White Music\" del 1978. Anche la band hard/heavy tedesca di Axel Rudi Pell ha inciso una propria versione del brano includendola come \"bonus track\" nell'album del 2016 \"Game of Sins\". Il rapper britannico Devlin l'ha usata come base principale per \"(All Along The) Watchtower\", colonna sonora della serie \"The Young Pope\".\n\u00c8 stata interpretata da Tom Ellis ed inserita nella colonna sonora della serie televisiva \"Lucifer\"."}
{"id": "613108", "revid": "729019", "url": "https://it.wikipedia.org/wiki?curid=613108", "title": "Don Giovanni de' Medici", "text": "Biografia.\nInfanzia.\nNato cinque anni dopo la morte del fratello Giovanni, cardinale (figlio legittimo di Cosimo I e di Eleonora di Toledo), porta il suo stesso nome.\nCarriera militare.\nFece carriera militare in Spagna. Nel 1598 lo troviamo Grande di Spagna e ambasciatore a Madrid nel 1598. Nel 1600 fu Maestro di Campo nell'esercito imperiale, mentre l'incarico pi\u00f9 importante lo ebbe nel 1616-1617 come Governatore Generale delle armate venete, in seguito al quale fu nominato generale al servizio toscano e veneziano.\nMatrimonio.\nSi spos\u00f2 con Livia Vernazza, dalla quale ebbe due figli: Gianfrancesco Maria de' Medici (Venezia, 1619-1689) e un altro figlio nato postumo e probabilmente morto infante.\nArchitetto.\nEra anche un architetto, coadiuvato da artisti come Matteo Nigetti e Alessandro Pieroni: la sua opera pi\u00f9 importante \u00e8 il progetto della Cappella dei Principi della fiorentina Basilica di San Lorenzo. Con gli architetti Damiano Schifardini e Flaminio Del Turco prese parte anche alla realizzazione del Santuario senese di Santa Maria in Provenzano (1594).\nLavor\u00f2 alla Fortezza Nuova di Livorno, costruita a partire dal 1590 in collaborazione con Bernardo Buontalenti, Claudio Cogorano e Alessandro Pieroni. Sempre con Buontalenti e Pieroni progett\u00f2 a Firenze il Forte Belvedere. Alcune idee sue e del Buontalenti entrarono nel progetto del nuovo duomo di Livorno, costruito a partire dal 1594. Sovrintese al restauro del duomo di Pisa dopo l'incendio del 1595, e, sempre a Pisa, \u00e8 sua e di Pieroni la facciata della Chiesa di Santo Stefano dei Cavalieri.\nMecenatismo.\nDon Giovanni ebbe una cura particolare nel rapporto con gli artisti, lui stesso fu architetto, di sua mano fu il disegno per la costruzione della cappella dei Principi della chiesa di San Lorenzo, ma ebbe anche un rapporto particolare con la commedia dell'arte, infatti dal 1612 al 1621 cur\u00f2 i rapporti con la compagnia comica dei Confidenti, con la quale ebbe un'ampia corrispondenza sia con i famosi comici Flaminio Scala e Nicol\u00f2 Barbieri in arte Beltrame, che con gli altri mecenati come i Gonzaga e i padroni dei teatri nei quali i Confidenti dovevano recitare."}
{"id": "613110", "revid": "1355461", "url": "https://it.wikipedia.org/wiki?curid=613110", "title": "Fan", "text": "Il fan (, , contrazione di \"fanatic\"), \u00e8 un individuo che ha una passione, un interesse o ammirazione verso particolari forme di arte o tematiche.\nOrigine del termine.\nIl termine \u00abfan\u00bb \u00e8 stato mutuato dalla lingua inglese dove nasce scherzosamente come abbreviazione di \"fanatic\" (in italiano \u00abfanatico\u00bb). I fan spesso si organizzano in gruppi pi\u00f9 o meno formali noti come fan club. Alcuni di questi gruppi pubblicano anche riviste indipendenti dedicate al loro oggetto d'interesse, denominate fanzine.\nIl substrato culturale che lega la comunit\u00e0 dei fan nel suo complesso \u00e8 invece detta fandom.\nUtilizzo del termine.\nTalvolta la parola \"fan\" \u00e8 usata con un sottile connotato negativo, associandola al termine fanatismo. Il termine di \"fanboy\" \u00e8 un dispregiativo che deriva dalla lingua inglese, letteralmente, significa \"ragazzo fanatico\".\nCaratteristiche.\nI fan sono tipicamente interessati anche ai pi\u00f9 minuti dettagli dell'oggetto della loro passione comune; questo \u00e8 l'aspetto che li differenzia pi\u00f9 chiaramente da coloro che possiedono solo un interesse superficiale. Una peculiarit\u00e0 di alcuni fan \u00e8 anche quella di produrre spesso opere ispirate all'oggetto della loro passione, come ad esempio racconti (fanfiction), disegni (fan art) o filmati (fan film).\nEsempi.\nSi pu\u00f2 essere fan in ambienti, settori e categorie a volte affini, a volte molto diversi ed eterogenei tra loro, per esempio:"}
{"id": "613117", "revid": "1318658", "url": "https://it.wikipedia.org/wiki?curid=613117", "title": "Partito Popolare Austriaco", "text": "Il Partito Popolare Austriaco (in tedesco \"\u00d6sterreichische Volkspartei\", \u00d6VP) \u00e8 uno dei pi\u00f9 antichi partiti politici austriaci, di orientamento democristiano e conservatore.\nStoria.\nNell'ultimo decennio, la fine del \"pericolo comunista\", la secolarizzazione della societ\u00e0 occidentale e l'allargamento dell'Unione europea a Stati dove non \u00e8 presente la tradizione cristiano-democratica, hanno fatto s\u00ec che partiti come la \u00d6VP si caratterizzassero come partiti pi\u00f9 conservatori. Nonostante ci\u00f2 in Austria, l'\u00d6VP ha governato quasi sempre in alleanza con la SP\u00d6, i socialdemocratici, siccome il sistema proporzionale, spesso, non assicurava a nessuno dei due partiti la maggioranza assoluta dei parlamentari. Dalla fine degli anni '90, per\u00f2, con l'avanzata del populista J\u00f6rg Haider, i popolari si sono alleati con la destra nazionalista Freiheitliche Partei \u00d6sterreichs (FP\u00d6), riuscendo, almeno in un primo tempo, a contenerne l'avanzata e dando all'Austria, per la prima volta dalla Seconda guerra mondiale, governi di centro-destra. L'\u00d6VP e la FP\u00d6, infatti, ottennero una percentuale analoga, il 26,9% alle elezioni del 1999. Sch\u00fcssel assicur\u00f2 agli elettori che non avrebbe confermato l'alleanza con i socialdemocratici se l'\u00d6VP fosse stato superato, anche di poco, dalla FP\u00d6. Il nuovo governo \u00d6VP/FP\u00d6 attir\u00f2 le critiche di molti governi europei portando l'Austria sotto osservazione in condizione di isolamento.\nIl leader populista Haider si rivel\u00f2 per\u00f2 un alleato poco affidabile ed il suo partito, la FP\u00d6, assai fragile. Questo port\u00f2 al deterioramento della situazione interna alla FP\u00d6, ed alla crisi di governo con fine anticipata della legislatura.\nAlle elezioni politiche del 2002, l'\u00d6VP ottenne il 42,3% dei consensi, eleggendo 79 deputati. Quello del 2002 fu il risultato pi\u00f9 alto dalle elezioni del 1983 (43,2% ed 81 seggi). I popolari approfittarono del forte calo subito dalla FP\u00d6, che pass\u00f2 dal 26,9% al 10% dei voti. Risult\u00f2 cos\u00ec, inizialmente vincente la scelta del leader popolare Sch\u00fcssel che aveva accettato l'alleanza con i nazionalisti nel 1999. Il governo mantenne la maggioranza in parlamento anche quando la crisi interna alla FP\u00d6 port\u00f2 a una scissione del partito, con l'uscita di Haider e di gran parte del gruppo dirigente compresa la rappresentanza parlamentare e la formazione di un nuovo movimento il BZ\u00d6.\nAlle politiche del 2006, l'\u00d6VP ha subito un forte calo, scendendo, al 34,2% e a 66 seggi, al secondo posto dopo la SP\u00d6.\nLa coalizione di governo \u00d6VP/BZ\u00d6 non contava a questo punto pi\u00f9 di una maggioranza parlamentare, e un'alleanza con la FP\u00d6 si \u00e8 rivelata impossibile soprattutto per i contrasti BZ\u00d6/FP\u00d6. Lo stesso vale per un'alleanza con i Verdi. Non potendo una coalizione SP\u00d6-Verdi contare su una maggioranza parlamentare, il governo torn\u00f2, dopo lunghi colloqui, ad una grande coalizione a guida SP\u00d6. Questa sconfitta ha segnato un punto di arresto della carriera politica di Wolfgang Sch\u00fcssel.\nAlle elezioni politiche anticipate del 2008 l'\u00d6VP ha subito un brusco calo, scendendo al 25% dei voti. La somma dei voti dell'\u00d6VP e di SP\u00d6 non ha superato per la prima volta nella storia austriaca il 60% dei consensi. Ad affermarsi sono stati i due partiti di destra nazionalista: la FP\u00d6 (18%) e la BZ\u00d6 (11%). Entrambi con un incremento del 7% dei consensi rispetto al 2006. L'\u00d6VP ha visto erodere i propri consensi anche dal partito \"Forum Civico Austriaco - Lista Fritz Dinkhauser\" (1,71%), capeggiata da Fritz Dinkhauser fuoriuscito dai popolari.\nAlle europee del 2009 il partito recupera consensi dai due movimenti di destra ottenendo il 29,98% ed eleggendo 6 eurodeputati.\nAlle elezioni politiche del 2013 l'OVP scivola al secondo posto, a favore dei socialdemocratici, ottenendo il 24,01% e 47 seggi. In seguito al risultato viene riconfermato cancelliere il socialdemocratico Werner Faymann, sostenuto da una grande coalizione.\nAlle elezioni europee del 2014 l'OVP torna ad essere il primo partito con il 26,98% conquistando cos\u00ec 5 seggi.\nNel 2017 viene eletto nuovo Presidente del partito il giovane deputato Sebastian Kurz: con lui l'\u00d6VP ha assunto posizioni fortemente critiche verso l'immigrazione illegale, mantenendosi per\u00f2 su posizioni europeiste e liberali. Il partito ha inoltre abbandonato il tradizionale colore nero per una nuova tinta azzurro turchese.\nL'\u00d6VP vince le elezioni anticipate del 2017, arrivando primo col 31,5% dei voti (+7,5%) e 62 seggi. In seguito alle elezioni, l'\u00d6VP pone fine alla grande coalizione con i socialdemocratici e forma una coalizione di governo con il Partito delle Libert\u00e0 Austriaco (FP\u00d6), insediando come nuovo cancelliere il leader del partito Sebastian Kurz. Il governo cade due anni dopo a causa di scandali che colpiscono il leader del FP\u00d6 Strache.\nNelle elezioni politiche del 2019 il partito si conferma prima forza, con il 33,55%. Non potendo replicare l'alleanza con l'estrema destra, l'\u00d6VP sigla un patto di governo con il partito dei Verdi, che ritorna in parlamento come quarta forza.\nValori.\n\u00c8 un partito cristiano-sociale, nell'accezione tedesca del termine. I \"cristiano-sociali\" sono infatti una corrente di pensiero tipica dei territori di lingua tedesca, in particolare delle regioni a maggioranza cattolica. Sono partiti \"cristiano sociali\" la CSU bavarese, la SVP altoatesina, il PPD svizzero, nonch\u00e9 (al di fuori dell'area germanofona) l'UPT e il PATT, in Trentino. I popolari austriaci, come tutti i \"cristiano sociali\", sono un partito moderato, di difficile collocazione nello spettro \"destra-sinistra\". Sono molto attenti alla questione sociale, alla tutela ambientale ed al decentramento amministrativo, soprattutto perch\u00e9 nascono come partito espressione delle masse contadine. Per questa ragione sono anche un partito legato alle tradizioni nazionali, al concetto di patria ed alla cultura cattolica. Sono assimilabili alla Democrazia Cristiana italiana, che come \u00e8 risaputo era un partito centrista, coacervo di posizioni socio-politiche e dall'ispirazione cristiana.\nSono distanti dai partiti conservatori liberali per la loro natura di partito di massa, anche se ne condividono l'apprezzamento per il libero mercato. Sono ancor pi\u00f9 distanti dai partiti radicali dei quali non condividano le posizioni anti-clericali, come dai partiti social-democratici dei quali non condividono il ruolo dello stato in economia.\nCon l'arrivo di Sebastian Kurz alla leadership del partito, l'\u00d6VP ha assunto posizione dure contro l'immigrazione illegale spostandosi verso destra, tanto da venire accusato da Heinz-Christian Strache di avere copiato il programma del Partito della Libert\u00e0 Austriaco. L'\u00d6VP di Kurz viene accusato di assimilazione anche col partito del premier ungherese Viktor Orb\u00e1n, tuttavia da esso lo dividono alcuni temi come il controllo pi\u00f9 severo ai migranti provenienti dall'est Europa e dalla stessa Ungheria."}
{"id": "613121", "revid": "1272592", "url": "https://it.wikipedia.org/wiki?curid=613121", "title": "Lock &amp; Stock - Pazzi scatenati", "text": "Lock &amp; Stock - Pazzi scatenati (\"Lock, Stock and Two Smoking Barrels\") \u00e8 un film del 1998 diretto da Guy Ritchie. Il film sancisce, oltre al debutto di Ritchie alla regia, l'inizio della carriera cinematografica di Jason Statham e Vinnie Jones, diventati attori di successo dopo un passato rispettivamente da tuffatore e calciatore.\nTrama.\nQuattro amici dell'East End londinese, Bacon, Tom, Soap ed Eddie, mettono insieme 25.000 sterline a testa dei loro risparmi per arrivare alla somma di 100.000, necessarie per avere accesso al tavolo da poker di Harry \"l'accetta\", boss della malavita locale e magnate della pornografia. Confidando sull'abilit\u00e0 di Eddie nel gioco delle carte i quattro sperano in un guadagno facile, ignari del fatto che Harry, con l'aiuto del suo braccio destro Barry \"il battista\", ha deciso di imbrogliarli: la partita sembra andare bene ma in una mano Harry, ricevendo segnalazioni da Barry che sta riprendendo le carte di Eddie con una telecamera nascosta, vince 600.000 sterline, 500.000 delle quali dovranno essere consegnate dal gruppo entro una settimana al fine di evitare pesanti ritorsioni.\nSpaventati ed alla ricerca di un modo per racimolare la somma, i quattro vengono casualmente a scoprire che i loro vicini di casa, una banda di rapinatori capeggiata da un certo Dog, stanno organizzando un grosso colpo ai danni di un gruppo di giovani spacciatori di marijuana e cominciano a spiarli con microfoni piazzati vicino alle sottili pareti, preparandosi a derubare i ladri appena tornano con la refurtiva. Nel frattempo alcuni giorni sono passati ed il padre di Eddie, JD, riceve la visita di Big Chris, il minaccioso esattore dei debiti di Harry, che lo informa dell'accaduto avvertendolo che se Eddie ed i suoi amici entro tre giorni non pagheranno il debito lui sar\u00e0 costretto a cedere il suo bar a titolo di risarcimento per evitare l'uccisione del figlio.\nI quattro continuano a preparare il colpo, accordandosi con Nico \"il greco\", un personaggio che ha molteplici conoscenze nell'ambito della malavita londinese, sia per l'acquisto delle armi sia per \"piazzare\" la droga; Nico vende a Tom, come armi per eseguire il colpo, due vecchi moschetti che sono stati rubati in precedenza da due ladri assoldati da Barry, per segreto conto di Harry, che li aveva incaricati di intrufolarsi nella villa di un imprenditore sull'orlo del fallimento e di rubare i due moschetti, prima che il proprietario li mettesse ad un'asta, in quanto il malavitoso conosce il loro reale ed immenso valore. Tuttavia i due ladri, a causa di un malinteso, non avevano identificato i due moschetti come la merce da rubare e li hanno venduti a Nico per pochi soldi. Successivamente Nico contatta per conto del gruppo Rory Breaker, un boss della droga locale, che garantisce di acquistare la marijuana di cui presto si impadroniranno i quattro.\nLa banda di Dog realizza il colpo ed i quattro ragazzi, nascosti nel loro appartamento, li sorprendono legandoli ed imbavagliandoli, sottraendogli la droga ed il denaro e fuggendo con un furgone. Tuttavia i quattro ragazzi non sapevano che la marijuana che hanno rubato \u00e8 quella che gli spacciatori coltivavano proprio per conto di Rory, il quale, una volta resosi conto del furto ai suoi danni, e ricollegandolo alla droga che il gruppo gli sta per vendere, va su tutte le furie ed organizza una spedizione punitiva, facendosi dare l'indirizzo del gruppo da Nico. Nel frattempo la banda di Dog scopre, per puro caso, che chi li ha assaliti sono i quattro amici loro vicini di casa, e li aspettano nel loro appartamento nascosti ed armati: l'incontro-scontro tra le due bande, inconsapevoli di stare cercando le stesse persone, si risolve in una strage e tutti tranne Dog, rimasto nel suo appartamento ad aspettare, vi trovano la morte. Unico altro sopravvissuto \u00e8 Winston, uno dei ragazzi che coltivava la marijuana per conto di Rory, presente sul luogo per identificare i ladri, il quale se ne va portandosi via tutta la marijuana presente, una volta che tutti sono morti. Spaventato dalla sparatoria, Dog prende la borsa contenente il contante ed i due moschetti e scappa dalla finestra. In quel mentre Big Chris va a casa dei ragazzi per il saldo del debito ed incontra Dog per strada; dopo averlo tramortito, gli preleva i soldi, esattamente 500.000 sterline, ed i due moschetti, prendendo il tutto come un saldamento e sollevando i ragazzi dal loro debito.\nPoco dopo, i quattro protagonisti, usciti di casa la sera prima per festeggiare il buon esito del colpo ed ignari di tutto ci\u00f2 che sta accadendo, tornano al loro appartamento trovando una strage e capendo che qualcuno si \u00e8 preso il contante e la marijuana; finiscono cos\u00ec nel panico pi\u00f9 totale. Decidono di chiamare, controvoglia, Harry \"l'accetta\" per spiegargli di non avere i soldi, ma con loro grande sorpresa vengono rassicurati sulla loro posizione e informati che il debito \u00e8 stato saldato con successo. Tuttavia Accetta chiede ai quattro di recarsi nel suo ufficio per informarlo sul loro possesso dei due moschetti. Increduli pi\u00f9 che mai, i ragazzi si dirigono verso il suo ufficio. Nello stesso momento i due ladri dei fucili, spaventati dalle minacce di Harry che gli aveva ordinato di farglieli riavere a qualunque costo, vedono Big Chris che si allontana con i moschetti e, ignorando che sia un uomo di Harry, lo seguono fino al covo del boss malavitoso, entrandoci di sorpresa con l'intento di riprendersi le armi. Ne nasce una sparatoria dove entrambi vengono uccisi, non prima per\u00f2 di avere ucciso a loro volta Harry e Barry.\nEddie e Tom arrivano nell'ufficio di Harry e trovano una seconda strage: prima di scappare per\u00f2 Eddie nota e si riprende la borsa con le 500.000 sterline e Tom si attarda per prendere i due fucili. Nel frattempo Dog ha raggiunto Big Chris e, dopo essersi intrufolato nella sua auto di nascosto, lo minaccia, chiedendo di restituirgli i soldi che gli ha preso, puntando un coltello alla gola di Little Chris; Big Chris per\u00f2 non cede al ricatto e nell'intento di stordire Dog, tampona violentemente l'auto dove Eddie, Soap e Bacon stanno aspettando causandone lo svenimento. Ripresosi da un iniziale intontimento, Big Chris scende di macchina ed uccide un incosciente Dog; fatto questo, il malvivente si avvicina alla macchina che ha tamponato per constatare i danni dei passeggeri e, riconoscendo il gruppo dei protagonisti in possesso della fantomatica borsa, se la \"riprende\", entrando nel palazzetto di Harry. Tuttavia, mentre sta entrando, si trova faccia a faccia con Tom che sta uscendo con in mano i due moschetti: i due si evitano e si allontanano, evitandosi reciproci danni.\nDopo la scarcerazione per assenza di prove dei tre in macchina, fermati dopo la strage avvenuta nell'ufficio di Harry per accertamenti, i quattro amici si ritrovano al bar di JD, ormai libero dal ricatto di Harry, e Tom viene persuaso dagli altri a sbarazzarsi dei due fucili, unico elemento ancora esistente che li possa ricollegare ai fattacci avvenuti. Dopo che egli si \u00e8 allontanato, i tre ricevono la visita di Big Chris che li informa che, data la sua condizione di \"disoccupato\" a causa della morte di Harry, tratterr\u00e0 il denaro ma gli lascia la borsa con dentro una rivista di armi antiche che svela ai tre il reale valore dei due vecchi moschetti. Essi cercano freneticamente di contattare Tom per dirgli di non buttare i due fucili, ma in quel momento il ragazzo si trova a cavalcioni su di un ponte sul Tamigi con il cellulare in bocca, una mano che lo tiene alla balaustra e l'altra mano che tiene i due fucili.\nProduzione.\n\u00c8 stato prodotto un documentario dalla durata di un'ora riguardante le fasi di produzione della pellicola. Le riprese del film sono state girate interamente a Londra, e sono durate 8 mesi. Il budget per la realizzazione del film \u00e8 stato di \u00a3960,000. Il film \u00e8 dedicato a Lenny McLean, scomparso pochi giorni prima dell'uscita del film.\nTagline.\nLe tagline del film sono state: \nColonna Sonora.\nLa colonna sonora del film \u00e8 uscita ufficialmente nel 1998, distribuita da Island Records.\nCritica.\nRotten Tomatoes ha conferito al film un punteggio di 76%, mentre Metacritic del 66%. John Ferguson, del Radio Times, l'ha definito \"il miglior film thriller britannico da \"Quel lungo venerd\u00ec santo\"\".\nAccoglienza.\nDurante la prima settimana d'apertura la pellicola ha incassato negli Stati Uniti $143,321 e nel Regno Unito \u00a3941,638. In tutto il film ha incassato $3,650,677 (USA), \u00a311,399,953 (Regno Unito) e \u20ac315,610 (Spagna)."}
{"id": "613122", "revid": "61798", "url": "https://it.wikipedia.org/wiki?curid=613122", "title": "Alfred Bruce Douglas", "text": ""}
{"id": "613124", "revid": "61798", "url": "https://it.wikipedia.org/wiki?curid=613124", "title": "Lord Alfred Douglas", "text": ""}
{"id": "613125", "revid": "767487", "url": "https://it.wikipedia.org/wiki?curid=613125", "title": "Oligomero", "text": "In chimica, un oligomero consiste in un numero finito e ridotto di unit\u00e0 monomeriche (\"oligo\" in greco significa poco), in contrapposizione a polimero che consiste in un numero elevato di monomeri.\nIn biochimica, il termine oligomero o meglio oligonucleotide \u00e8 utilizzato per piccoli e brevi singoli frammenti di DNA o RNA generalmente utilizzati negli esperimenti di ibridazione. Pu\u00f2 riferirsi alla struttura quaternaria di proteine complesse composte da due (dimeri) o pi\u00f9 subunit\u00e0. In questo caso, un complesso fatto di diverse subunit\u00e0 proteiche \u00e8 chiamato etero-oligomero. Quando un solo tipo di subunit\u00e0 proteica \u00e8 presente nel complesso si parla di omo-oligomero.\nIl numero del grado di polimerizzazione che definisce il limite tra un oligomero e un polimero \u00e8 causa di dibattito, comunque \u00e8 in genere accettato un valore tra 10 e 100."}
{"id": "613126", "revid": "125599352", "url": "https://it.wikipedia.org/wiki?curid=613126", "title": "Huawei", "text": "Huawei (ufficialmente Huawei Technologies Co. Ltd.) () \u00e8 una societ\u00e0 cinese impegnata nello sviluppo, produzione e commercializzazione di prodotti, di sistemi e di soluzioni di rete e telecomunicazioni. \u00c8 stata fondata nel 1987 da Ren Zhengfei e ha il quartier generale a Shenzhen, Guangdong, in Cina . \nNon esistono dichiarazioni ufficiali in merito all'interpretazione del significato di Huawei. Il nome \u534e\u4e3a (pronunciato \"hu\u00e1 w\u00e9i\") \u00e8 traslitterato in inglese in \"Huawei\". Il carattere semplificato \u534e (hu\u00e1) \u00e8 usato per indicare la Cina, e ci\u00f2 che \u00e8 \"cinese\". Il carattere \u4e3a (w\u00e9i) significa al contempo \"atto\", \"azione\", \"servizio\", \"attivit\u00e0\" ed \"essere\", \"essenza\". La combinazione dei due caratteri pu\u00f2 essere differentemente tradotta come \"azione magnifica\", \"la Cina sa fare\" oppure \"servizio cinese\", \"attivit\u00e0 cinese\".\nLe sue attivit\u00e0 principali sono la ricerca e sviluppo, la produzione e commercializzazione di apparecchiature per le telecomunicazioni, e la fornitura di servizi di rete personalizzati per gli operatori di telecomunicazioni. I prodotti e le soluzioni di Huawei sono utilizzati da 45 dei primi 50 operatori mondiale di telefonia mobile e sono impiegati da oltre 140 nazioni, che rappresentano circa un terzo della popolazione mondiale. La struttura organizzativa di Huawei opera sul mercato con oltre 180.000 dipendenti attraverso tre divisioni: \"Carrier, Enterprise e Consumer\".\nStoria.\nLa societ\u00e0 predecessore di Huawei Tech, chiamata \"Shenzhen City Huawei Technologies, Inc\". (\"Shenzhen Huawei\"), \u00e8 stata fondata nel 1987 da Ren Zhengfei e da altri cinque soci, che inizialmente avevano azioni uguali. Nel 1990, la societ\u00e0 ha iniziato a distribuire azioni ai dipendenti. Nel 1997 la partecipazione azionaria di Shenzhen Huawei \u00e8 stata oggetto di un'importante ristrutturazione. Nell'ambito della quale le azioni di propriet\u00e0 dei dipendenti (compresi i dipendenti di una controllata di Shenzhen Huawei) venivano ad essere detenute in una sorta di trust dai rispettivi sindacati aziendali, che apparentemente detenevano il titolo formale delle azioni ed esercitavano il diritto di voto. Nel 2000, \u00e8 emerso che l'azienda era stata ribattezzata Huawei Tech, di cui Ren Zhengfei possedeva circa l'1% e il restante 99% era di propriet\u00e0 di Huawei Tech Trade Union (attenzione, non Huawei Holding TUC, e non un comitato sindacale).\nAl 2020 Huawei ha 'richiesto' oltre 4411 brevetti; secondo l\u2019WIPO (una delle tre maggiori organizzazioni di propriet\u00e0 intellettuali mondiali), Huawei \u00e8 divenuta la prima azienda al mondo per richieste di brevetti internazionali davanti a Mitsubishi, Samsung e Qualcomm. \nNel dicembre 2018 il vicepresidente e CFO di Huawei, Meng Wanzhou, figlia del fondatore Ren Zhengfei, \u00e8 stata arrestata in Canada, su richiesta degli Stati Uniti, che l'accusano di aver violato le sanzioni statunitensi contro l'Iran.\nNel 2019 l'amministrazione Statunitense del governo Trump ha accusato la societ\u00e0 di avere legami con i servizi di intelligence e forze armate cinesi, in quanto indagando sulla struttura societaria di Huawei hanno avuto l\u2019accesso ai curricula vitae di 25.000 dirigenti, molti dei quali di estrazioni militari e/o di servizi, e quindi da loro sospettati di presunto spionaggio ed il 20 maggio un ordine esecutivo di Donald Trump ha disposto il divieto per le aziende statunitensi come Microsoft, Google, Intel, Qualcomm di intrattenere alcun tipo di rapporto commerciale con il colosso cinese.\nFu comunque concesso una proroga temporanea a Google ed al suo sistema operativo proprietario Android di 90 giorni per i prodotti Huawei gi\u00e0 in commercio, garantendo continuit\u00e0 negli aggiornamenti e forniture di patch di sicurezza. \nQuasi contemporaneamente l'impresa cinese ha annunciato progressi su un proprio sistema operativo denominato HarmonyOS, affermandone l'accelerazione nello sviluppo. Come conseguenza di tale ban, Huawei ha potenziato App Gallery (l'equivalente di Google Play), e a novembre 2020 ha venduto la sua divisione low-cost Honor a un pool di aziende cinesi.\nOrganizzazione.\nLa \"Huawei Investment &amp; Holding Co.\" \u00e8 una holding che raggruppa diverse societ\u00e0; la societ\u00e0 operativa denominata \"Huawei Technologies, Inc.\" \u00e8 l'entit\u00e0 che si occupa effettivamente di produzione e presumibilmente quella che ha un gran numero di dipendenti. \u00c8 societ\u00e0 a responsabilit\u00e0 limitata con un unico azionista, una delle due forme societarie di base del diritto societario cinese, ed \u00e8 posseduta al 100% da Huawei Holding, che a sua volta ha solo due azionisti: Ren Zhengfei, il fondatore, con \"quasi l'1,14%\" e un'entit\u00e0 chiamata Huawei Investment &amp; Holding Company Trade Union Committee ( \"Huawei Holding TUC\") con il restante 98.86%.\nSi noti che Huawei Holding TUC non \u00e8 un sindacato di per s\u00e9, ma \u00e8 un comitato sindacale. Si noti inoltre che non \u00e8 associato a Huawei Tech, ma \u00e8, per i suoi termini, associato a Huawei Holding. Molto poco si sa della struttura di governance interna di Huawei Holding TUC: che cosa dicono i suoi documenti costituzionali, chi prende decisioni in suo nome, o anche se si tratta in realt\u00e0 di un sindacato, di un organo intersindacale (un comitato sindacale \u00e8 diverso da un sindacato), o di qualcos'altro completamente diverso ma con un nome fuorviante.\nI dipendenti delle societ\u00e0 del gruppo Huawei non possiedono effettivamente azioni n\u00e9 in Huawei Tech n\u00e9 in Huawei Holding. Invece, essi possiedono, tramite un contratto, una sorta di azione virtuale che permette loro di partecipare agli utili che si configura come un diritto contrattuale ma non un diritto di propriet\u00e0; non d\u00e0 al titolare alcun diritto di voto n\u00e9 in Huawei Tech n\u00e9 in Huawei Holding, non pu\u00f2 essere trasferita e viene annullata quando il dipendente lasci l'azienda, con riserva di un pagamento di riscatto da parte di Huawei Holding TUC a un basso prezzo fisso. Questa propriet\u00e0 virtuale non ha nulla a che fare con il capitale o il controllo. Si tratta semplicemente di un sistema di incentivazione con la partecipazione agli utili.\nAttivit\u00e0.\nDati economici.\nNel 2018 ha registrato un fatturato di $ 105,2 miliardi con un utile netto pari a 8,7 miliardi, superando Apple come azienda produttrice di smartphone.\nCon la sua quota di mercato del 19% registrata nell'aprile del 2020 diventa il pi\u00f9 grande produttore di smartphone al mondo, primato precedentemente detenuto da Samsung.\nRicerca e sviluppo.\nHuawei ha realizzato 16 centri di \"Ricerca &amp; Sviluppo\", 36 \"Joint Innovation Center\" e 45 \"Training Center\" in tutto il mondo. L\u2019investimento complessivo di Huawei in ricerca negli ultimi 10 anni ammonta a circa 48 miliardi di dollari. \u00c8 famosa soprattutto per la produzione di \"smartphone\" e tablet con \"EMUI\"; per il quale all'inizio del 2018 la societ\u00e0 ha creato un nuovo servizio chiamato \"AppGallery\" come alternativa al \"Google Play Store\" che \u00e8 liberamente installabile dagli utenti e compatibile con gli \"smartphones\" Honor\nLa societ\u00e0 investe oltre il 10% del suo fatturato annuo in ricerca e sviluppo, settore in cui impiega circa il 45% dei dipendenti. In particolare, in tale ambito, nel 2017 ha speso 11,6 miliardi di euro (il 15% dei ricavi), concentrandosi su intelligenza artificiale e cloud. Huawei \u00e8 il secondo produttore di smartphone al mondo (considerando anche quelli commercializzati col brand Honor), dopo Samsung, avendo sorpassato Apple nel secondo trimestre del 2018.\nHuawei \u00e8 stata la prima azienda cinese in assoluto a entrare nella classifica dei \u2018Top 100 Best Global Brands\u2019 stilata da Interbrand, dove nel 2016 \u00e8 salita al 72\u00ba posto. Scalando ben 99 posizioni in un anno, Huawei si \u00e8 collocata al 129\u00ba posto nella classifica 2016 Fortune Global 500.\nAspetti dibattuti.\nLe cause legali intentate dai dipendenti.\nNel 2016 un dipendente ha dichiarato di avere diritto alle azioni virtuali sulla base di un documento emesso da \"Huawei Holding\". L'imputato convenuto, la Huawei Tech, ha sostenuto con successo che il dipendente non aveva in tal modo dimostrato che la \"Huawei Tech\" gli dovesse alcunch\u00e9.\nIn una causa legale del 2018 a Shanghai che coinvolgeva un dipendente Huawei in una controversia sui beni matrimoniali, Huawei (l'entit\u00e0 esatta non \u00e8 stata specificata dal tribunale) ha presentato una lettera in cui si affermava che ci\u00f2 che il dipendente possedeva erano \"azioni virtuali limitate che non potevano essere trasferite o possedute da nessun altro diverso dai dipendenti\".\nI finanziamenti statali cinesi.\nNel 2019 secondo un'inchiesta giornalistica del quotidiano britannico The Times, citando una fonte anonima, ha rivelato il 20 aprile che alcuni mesi fa la Cia avrebbe mostrato ai suoi partner nell\u2019ambito dell\u2019alleanza tra intelligence di alcuni Stati Paesi denominata \"accordo UKUSA\" \u2013 Stati Uniti, Inghilterra, Australia, Nuova Zelanda e Canada\u00a0\u2013 le prove che Huawei avrebbe ricevuto fondi statali cinesi in particolare dall\u2019Esercito Popolare di Liberazione, dalla \"Commissione per la Sicurezza Nazionale\", e da un dipartimento non meglio definito dell\u2019apparato statale dei servizi segreti. In risposta a queste affermazioni, uno dei portavoce dell\u2019azienda ha dichiarato alla stampa che \u00abHuawei non commenta accuse non confermate, non sostenute da alcuna prova e provenienti da fonti anonime\u00bb.\nPresenza nel mondo.\nItalia.\nHuawei \u00e8 attiva in Italia dal 2004 e oggi pu\u00f2 contare su circa 750 professionisti sul territorio nazionale attraverso le 2 sedi (Milano e Roma), gli uffici di altre 10 citt\u00e0, e 4 centri di Ricerca e Sviluppo, oltre a un \"Business Innovation Center\".\nDal 2007 al 2009 Huawei ha partecipato alla realizzazione della rete HSDPA e HSUPA nelle regioni Basilicata, Calabria, Puglia e Sicilia per conto di Telecom Italia.\nIn Italia sono in fase operativa alcuni importanti progetti, tra i quali: lo sviluppo della tecnologia FTTC (\"Fiber to the Cabinet\") e FTTH (\"Fiber to the Home\"), l'evoluzione delle reti fisse di accesso e trasporto degli operatori clienti, la continuazione del piano di modernizzazione della rete mobile con Single RAN per Telecom Italia, Wind e Vodafone.\nNel 2011 Huawei ha delocalizzato a Milano il Centro Globale di Ricerca e Sviluppo per le Tecnologie Microwave, attribuendogli funzioni di quartier generale con responsabilit\u00e0 a livello globale. Il Centro \u00e8 focalizzato sulle tecnologie wireless delle alte frequenze per applicazioni 5G a trasmissione in ponte radio, e fa di Milano la capitale mondiale delle tecnologie microwave nell\u2019organizzazione di Huawei.\nNel 2012 Huawei ha realizzato sul territorio italiano dei test EDGE coordinati dal Ministero dello sviluppo economico. Nel 2013 Huawei ha siglato un accordo per la realizzazione della rete ultra veloce di telefonia mobile EDGE dell'operatore Vodafone. Nel 2014 Huawei e Telecom Italia siglano un accordo di cooperazione della durata di tre anni per la realizzazione in Italia di un \"Business Innovation Center\".\nNel 2013 Huawei lancia Ascend P6, uno smartphone Android presentato come il pi\u00f9 sottile al mondo. Il 30 ottobre 2013 l'azienda firma un accordo triennale di sponsorizzazione con la societ\u00e0 calcistica del . Nel 2014 Huawei lancia nel mercato italiano lo smartphone top di gamma Ascend P7 e gli smartphone con connettivit\u00e0 LTE Ascend Mate7, octa-core con tecnologia di lettura delle impronte digitali, e Ascend G7.\nNel 2014 Huawei celebra 1 milione di smartphone consegnati in Italia. Nel settembre 2015 Huawei presenta all'Ifa 2015 il nuovo Mate S, un dispositivo di fascia alta che conferma come l'azienda cinese abbia gi\u00e0 da tempo incominciato un riposizionamento nella parte top del mercato. Huawei \u00e8 dal 3\u00ba trimestre 2015 il secondo produttore di dispositivi Android per numero di vendite dopo Samsung nei 5 principali mercati europei.\nNei primi mesi del 2016 Huawei ha avviato la distribuzione del nuovo Huawei P9, le cui versioni normale e plus hanno la fotocamera sviluppata insieme con l'azienda Leica. A ottobre del 2016, Huawei apre a Milano e Roma i suoi primi centri di assistenza diretta in Europa. In Italia nel dicembre 2016 Huawei ha inaugurato a Pula (CA) un \"Joint Innovation Center\" in societ\u00e0 con il CRS4 (Centro di Ricerca, Sviluppo e studi superiori della Regione Sardegna). \u00c8 il primo laboratorio dedicato a progetti di ricerca sulle \"Smart &amp; Safe City\" dedicato alle imprese e alla Pubblica Amministrazione. Nel progetto sono coinvolte le pubbliche amministrazioni locali, istituti di ricerca e universit\u00e0 della Sardegna. Il 30 novembre 2017 apre a Milano il primo \"Huawei Experience Store\" d'Europa."}
{"id": "613128", "revid": "436907", "url": "https://it.wikipedia.org/wiki?curid=613128", "title": "Warmness on the Soul", "text": "Warmness on the Soul \u00e8 il primo EP del gruppo musicale statunitense Avenged Sevenfold, pubblicato l'8 agosto 2001 dalla Goodlife Recordings.\nDescrizione.\nContiene tre brani originariamente pubblicati nel primo album del gruppo, \"Sounding the Seventh Trumpet\", con l'aggiunta di una nuova versione di \"To End the Rapture\" (la stessa apparsa nella riedizione di \"Sounding the Seventh Trumpet\" del 2002) e il videoclip della title track.\nVideo musicale.\nIl videoclip mostra scene del gruppo mentre suona vicino ad una spiaggia, con Zacky Vengeance come chitarrista solista, ed \u00e8 incentrato su una donna che cerca i componenti del gruppo sparsi per le strade della citt\u00e0. Verso la fine del video, il gruppo sale sul palco per terminare il brano."}
{"id": "613131", "revid": "124915716", "url": "https://it.wikipedia.org/wiki?curid=613131", "title": "Team17", "text": "Team17 Digital Ltd. \u00e8 una compagnia produttrice di videogiochi, fondata nel 1990 dai partecipanti della 17Bit Software, un user-group dell'Amiga PD/Demo dei tardi anni 1980.\nEssa \u00e8 divenuta famosa per lo sviluppo della serie di videogiochi \"Worms\" (inizialmente sviluppata da Andy Davidson), ma la compagnia ha sviluppato molti altri videogiochi, da notare \"Superfrog\" e la serie \"Alien Breed\". Molte delle loro prime release erano per il sistema Amiga. Ora sviluppa giochi per Microsoft Windows e tutte le maggiori console.\nLa sede attuale si trova in Gran Bretagna, nell'Ossett, nella contea West Yorkshire.\nVideogiochi pubblicati.\nNel gennaio del 2022 ha inoltre acquistato l'IP del videogioco Hell Let Loose (precedentemente in mano all'azienda Black Matter)"}
{"id": "613132", "revid": "22356", "url": "https://it.wikipedia.org/wiki?curid=613132", "title": "Talarurus", "text": ""}
{"id": "613134", "revid": "438678", "url": "https://it.wikipedia.org/wiki?curid=613134", "title": "The Road to Guantanamo", "text": "The Road to Guantanamo \u00e8 un film documentario diretto da Michael Winterbottom e Mat Whitecross nel 2006. Racconta la storia vera della detenzione nel campo di Guantanamo Bay di tre giovani inglesi catturati in Afghanistan nel 2001 e ritenuti, a torto, militanti di Al-Qaida.\nI tre giovani (Ruhal Ahmed, Asif Iqbal e Shafiq Rasul) vennero rilasciati solo nel 2004.\nIl film \u00e8 stato girato in Afghanistan, Pakistan e Iran, dove sono state riprese le scene ambientate a Cuba."}
{"id": "613136", "revid": "1573940", "url": "https://it.wikipedia.org/wiki?curid=613136", "title": "Coenobita variabilis", "text": "Il paguro terrestre australiano (\"Coenobita variabilis\" ) \u00e8 uno dei due paguri eremiti terrestri nativi dell'Australia.\nEsso \u00e8 diffuso nel Territorio del Nord, nel Queensland e nella parte occidentale dello stato."}
{"id": "613137", "revid": "944090", "url": "https://it.wikipedia.org/wiki?curid=613137", "title": "Jacopo Gasparini", "text": "Biografia.\nFu Governatore d'Eritrea, Ambasciatore nello Yemen e reggente in Somalia, si distinse nella diplomazia durante tutto il Ventennio, quasi interamente passato in terra d'Africa. La carica di Governatore d'Eritrea, che ricopr\u00ec fino al 1928, gli fu conferita nel 1923, ed ebbe un'importanza fondamentale nelle trattative fra il sovrano dello Yemen, Imam Yahy\u00e0 (\"El Ymam Jahia\"), ed il Governo italiano.\nSi impegn\u00f2 in quello stesso periodo nella ricostruzione di Massaua, colpita dal forte terremoto del 1921; la citt\u00e0 divenne un importante centro per la commercializzazione dei prodotti e delle materie prime provenienti dall'Etiopia, e nella bonifica di 15.000 ettari di terreno (Tessenei), a ridosso del fiume Gash, per la produzione di caff\u00e8, cotone e china.\nRimasero famosi alcuni filmati, conservati dall'Istituto Luce, fatti girare ad Asmara dal governatore, si ricordano: \"Aspetti e ricordi di S.A.R. il Duca degli Abruzzi nel suo viaggio in Abissinia\", \"Trasporto in Eritrea delle Salme degli Italiani caduti in Adua\" girato fra il 1926 e il 1928, \"Principe Umberto di Piemonte in Eritrea\" girato nel 1928.\nJacopo Gasparini, inoltre, passa alla storia per l'aver tentato un colpaccio che avrebbe reso l'avventura in Eritrea ben diversa: acquistare un protettorato sullo Yemen. Gli inglesi, ovviamente riuscirono ad ostruire l'operazione, ma il peggio lo comp\u00ec Mussolini, che tergivers\u00f2 e si lasci\u00f2 sfuggire il controllo di un'interessante area petrolifera.\nJacopo, figlio di Giovanni Gasparini e Melania Gard\u00ecn, ebbe come residenza italiana, la grande villa Spineda di Venegazz\u00f9 di Volpago del Montello, dove ospit\u00f2 diplomatici, ambasciatori del Regno e delegazioni straniere, tra cui il Negus d'Etiopia, l'Imam Yahya e i generali Attilio Teruzzi e Giuseppe Vaccari.\nMor\u00ec ad Asmara in Eritrea il 16 maggio 1941 per arresto cardiaco.\nIl 14 maggio 2011, in occasione del 70\u00b0 della morte del Governatore, si \u00e8 svolta una giornata di studio alla quale hanno partecipato, in qualit\u00e0 di relatori: Marino Parolin, Alessandro Facchin, Massimo Visentin e Massimo Zaccaria docente presso l'Universit\u00e0 di Pavia."}
{"id": "613140", "revid": "300067", "url": "https://it.wikipedia.org/wiki?curid=613140", "title": "Hanno M\u00f6tt\u00f6l\u00e4", "text": "Giocava come ala grande. \u00c8 il cestista finlandese pi\u00f9 famoso assieme a Teemu Rannikko, inoltre stato il primo finlandese a giocare nella National Basketball Association, con gli Atlanta Hawks.\nCarriera.\nCresciuto in una squadra giovanile della sua citt\u00e0 natale, il Makelanrinne, nel 1994 pass\u00f2 al Helsingin NMKY. Dopo aver giocato gli europei del 1995, M\u00f6tt\u00f6l\u00e4 si trasfer\u00ec negli Stati Uniti d'America nel 1996 per studiare presso l'Universit\u00e0 dello Utah. Con la squadra di pallacanestro disput\u00f2 per quattro anni i campionati NCAA e fu scelto al secondo giro nel draft NBA 2000 dagli Atlanta Hawks. Fu scelto anche dai San Diego Stingrays nell'International Basketball League, ma fu messo sotto contratto dalla squadra georgiana, nella quale milit\u00f2 per due stagioni.\nIn seguito gioca con squadre europee, in Spagna con il Tau Vitoria, dove fu tagliato gi\u00e0 a dicembre. Nel 2003-04 pass\u00f2 in Italia con la Fortitudo Bologna e la stagione successiva fu acquistato dalla Scavolini Pesaro. Nel 2005 si \u00e8 trasferito in Russia, con la MBK Dinamo Mosca, nella stagione 2006-07 gioc\u00f2 nello Zalgiris Kaunas mentre l'anno dopo pass\u00f2 all'Aris Salonicco.\nIl 5 giugno 2009 l'allenatore della nazionale finlandese Henrik Dettmann annuncia il ritorno in nazionale di Mottola."}
{"id": "613141", "revid": "767487", "url": "https://it.wikipedia.org/wiki?curid=613141", "title": "King Lear (film 1987)", "text": "King Lear \u00e8 un film diretto da Jean-Luc Godard girato nel 1987 ma distribuito soltanto nel 2002. Pubblicizzato come riduzione cinematografica dell'omonimo dramma di Shakespeare, in realt\u00e0 ne \u00e8 solo lontanamente ispirato, e contiene citazioni di dialoghi spesso letti da una voce fuori campo.\nL'opera si \u00e8 conquistata la fama di \u201cfilm maledetto\u201d per l'interminabile lavorazione, la distribuzione impossibile e la rinuncia di molti attori malgrado il prestigio del regista: fra questi lo scrittore Norman Mailer (che appare solo nei primi minuti), Orson Welles (morto nel frattempo), Ingmar Bergman (che non rispose all'invito), Rod Steiger, due star della musica pop, Prince e Sting (quest'ultimo entusiasta, ma scartato da Godard), Lee Marvin, Broderick Crawford e persino l'ex presidente degli Stati Uniti Richard Nixon, al quale il regista si sbilancia a offrire 500.000 dollari per una scena in cui discuta con Mailer \u201cdel potere e della perdita del potere\u201d. L'unico che accetta \u00e8 il regista Woody Allen.\nDopo la prima al festival di Cannes, fuori concorso, il 17 maggio 1987 (durante la proiezione tre quarti dei numerosi spettatori presenti abbandonano la sala), la pellicola rimane per quindici anni senza distribuzione. Arriva nel circuito delle sale cinematografiche soltanto nell'aprile 2002, dopo il fallimento della casa di produzione Cannon.\nTrama.\nGiunto in un albergo svizzero per partecipare alla sceneggiatura di un film di Godard tratto dal Re Lear, un grande scrittore statunitense decide di rinunciare e far ritorno negli Stati Uniti; la figlia, che lo ha accompagnato, nota che nel testo si parla di Don Learo, le sembra un nome da mafioso.\nLa sceneggiatura parla di William Shakespeare Jr V, giunto dalla Danimarca alla ricerca delle opere del suo illustre antenato, perdute dopo il disastro di \u010cernobyl' che ha portato alla perdita di tutta la cultura dell'umanit\u00e0. Shakespeare jr ascolta casualmente una conversazione a un tavolo vicino nel ristorante: Don Le\u00e0r, vecchio mafioso italoamericano, dice alla figlia che vuole dividere il suo regno criminale tra lei e le due sorelle. Una delle ragioni per cui Shakespeare jr \u00e8 venuto per la sua ricerca sul lago svizzero \u00e8 perch\u00e9 qui vive un sopravvissuto al disastro, specializzato in arti visive.\nShakespeare jr si reca a casa del professor Pluggy, individuo originale che porta intessuta nei capelli una cascata di cavi elettrici di tutti i colori, il quale si stupisce che nel mondo ci sia ancora qualcuno che scrive. Sembra che Pluggy abbia re-inventato il cinema, l'industria dell'immagine, Poco per volta il giovane riesce a ricostruire quasi tutta la tragedia del suo antenato.\nSono passati venti anni, l'industria del cinema \u00e8 rinata. Shakespeare si reca in uno studio di montaggio diretto da Mr. Alien, che gli permetter\u00e0 di portare a termine un film su re Lear.\nCritica.\nDurante il Festival di Cannes 1985, dopo la presentazione del suo film \"Detective\", Godard viene presentato al produttore Menahem Golan, che insieme a Yoram Globus \u00e8 al vertice della Cannon. Il regista accetta di fare un film negli Stati Uniti e propone come soggetto il Re Lear di Shakespeare, il produttore stanzia subito un budget di 1 milione di dollari. Il MoMA (Museum of Modern Art) di New York tenter\u00e0 di acquistare diversi anni pi\u00f9 tardi il tovagliolo di ristorante sul quale Golan e Godard hanno firmato il primo contratto, ma il produttore rifiuter\u00e0 di cederlo.\nCome di consueto, Godard sembra interessato da una parte al solito film-rapina ai danni della produzione; ma c'\u00e8 anche la sua volont\u00e0 di riprendere il progetto di un film sul rapporto padre-figlia che aveva carezzato al tempo della sua relazione con Myriem Roussel, la protagonista del suo \"Je vous salue, Marie\" (1985). I produttori chiedono una sceneggiatura allo scrittore statunitense Norman Mailer, che accetta solo a patto che la Cannon finanzi anche un film tratto dal suo romanzo \"I duri non ballano\".\nIl testo di Mailer \u00e8 una storia nel mondo della mafia che Godard si guarda bene dal leggere; al contrario, gli propone di accantonarla e di recitare piuttosto come attore nel film, insieme alle sue tre figlie: sar\u00e0 uno scrittore incaricato di stendere una riduzione della commedia di Shakespeare. Finge inoltre di accettare il fatto che si giri a New York, ma vuole cominciare in Svizzera e invita Mailer e famiglia a casa propria.\nL'esperienza di lavoro sar\u00e0 brevissima, Mailer e Godard litigano quasi subito e lo scrittore riprende l'aereo per tornare a casa. Da questo momento in poi buona parte del budget destinato al film, che da 1,5 milioni di dollari passa a 3, \u00e8 speso da Godard in viaggi aerei fra Svizzera, Francia e Stati Uniti, almeno 70 voli nei successivi due anni alla spasmodica ricerca di attori dei quali il regista non si dimostra mai contento, o che rifiutano. Infine Woody Allen accetta di apparire nel ruolo di un buffone, a patto di discutere preventivamente con Godard.\nIl 28 aprile 1986 Godard registra due ore di intervista con Allen che diventeranno un corto di 26 minuti, \"Meetin' WA\". Della recitazione di Woody Allen nel film \"King Lear\" rimangono comunque soltanto pochi minuti verso la fine. Malgrado il sostanzioso budget a disposizione, le riprese vengono effettuate in fretta nel febbraio 1987 nei dintorni del Lago Lemano."}
{"id": "613142", "revid": "2040448", "url": "https://it.wikipedia.org/wiki?curid=613142", "title": "Polibutadiene", "text": "Il polibutadiene \u00e8 una gomma sintetica che possiede elevata resistenza all'uso tanto da essere impiegata nella fabbricazione di pneumatici per automobili. Altri impieghi comuni riguardano la fabbricazione di oggetti in gomma come, ad esempio la suola delle scarpe o i nastri trasportatori in impiantistica industriale. \u00c8 anche un additivo utilizzato nella produzione di polistirene e ABS.\nLa sua elasticit\u00e0 gli conferisce un recupero post stress dell'80%. Chimicamente il polibutadiene \u00e8 un polimero costituito da unit\u00e0 monomere di 1,3-butadiene.\nStruttura chimica.\nL'addizione 1,2 di unit\u00e0 monomere di butadiene origina 1,2-polibutadiene, che presenta unit\u00e0 viniliche CH2=CH-. L'addizione 1,4 produce invece due differenti isomeri cis e trans: cis 1,4-polibutadiene e trans 1,4-polibutadiene.\nIl meccanismo della polimerizzazione dipende dalle condizioni di reazione, in particolare dai catalizzatori utilizzati. La formazione di ponti, dovuti alla presenza dei doppi legami, rende conto dell'elasticit\u00e0 del polimero.\nIl processo di vulcanizzazione viene applicato al polibutadiene, in relazione alla destinazione, per migliorarne ulteriormente le qualit\u00e0 chimico-fisiche e meccaniche.\nTipologie di polibutadiene.\nIn relazione al contenuto percentuale delle specifiche subunit\u00e0 isomere, possono aversi le seguenti categorie di polibutadiene:"}
{"id": "613148", "revid": "599013", "url": "https://it.wikipedia.org/wiki?curid=613148", "title": "Hot Shots", "text": ""}
{"id": "613149", "revid": "599013", "url": "https://it.wikipedia.org/wiki?curid=613149", "title": "Massimo Minetti", "text": "Carriera.\nHa esordito in Serie A il 16 febbraio 1997 in - 0-0.\nSi \u00e8 trasformato nel corso della sua carriera da attaccante in centrocampista offensivo.\nNella stagione 2006/2007 in Serie A col \u00e8 stato poco utilizzato, cos\u00ec nel calciomercato di gennaio 2008 \u00e8 stato ceduto a titolo definitivo al in serie C, dove riesce a dimostrare grande classe e abilit\u00e0, mettendo a segno, in poche presenze, 2 gol, in una squadra che avr\u00e0 il peggior attacco del suo campionato. Dal gennaio 2009 milita nelle file del , compagine lombarda della Seconda Divisione girone A, ma a fine campionato non gli viene rinnovato il contratto.\nNel novembre 2009 firma un contratto con il Masone, squadra dell'entroterra genovese all'epoca militante in Seconda Categoria ma che Minetti contribuisce subito a portare in Prima Categoria.\nNell'estate del 2012 scende di nuovo di categoria, tornando in Seconda, andando a giocare per i \"rivali\" della Rossiglionese.\nNell'estate del 2014 firma per la pro Molare societ\u00e0 che milita nel girone H di prima categoria piemontese. Lascia la squadra nei primi di dicembre e ritorna al Masone. Nel 2017 ritorna alla Rossiglionese.\nIn carriera ha totalizzato 16 presenze ed una rete in Serie A e 39 presenze in Serie B."}
{"id": "613159", "revid": "767487", "url": "https://it.wikipedia.org/wiki?curid=613159", "title": "Cassandra Wilson", "text": "Biografia.\nCassandra Wilson \u00e8 dotata di una voce dolce e flessibile dalla profonda sonorit\u00e0 blues, come le sue radici bagnate dal Mississippi. Giovanissima incomincia a suonare il piano e la chitarra. Durante gli anni settanta si esibisce come cantante in band di diverse estrazioni musicali. Nel 1982 si trasferisce a New York e lavora con il bassista Dave Holland, nel cui entourage incontra il sassofonista Steve Coleman e diventa la voce ufficiale del M-Base Collective. Dopo qualche anno abbandona il gruppo e nel 1985 registra il suo primo album da solista con l'etichetta discografica tedesca JMT. Per la stessa label, che produce jazz d'avanguardia (JMT sta per Jazz Music Today), partecipa ad album di altri jazzisti sotto contratto.\nAffermatasi come promettente cantante jazz, cambia improvvisamente direzione firmando per l'etichetta Blue Note una serie di album dalla forte vena blues. \"Blue Light 'Till Dawn\" \u00e8 il suo primo lavoro per quest'etichetta e riscuote un notevole successo. \"New Moon Daughter\", secondo album Blue Note, conferma che la direzione intrapresa \u00e8 quella giusta anche vincendo il Grammy Award for Best Jazz Vocal Performance. Nel 2002 registra in una vecchia stazione ferroviaria del Mississippi il disco \"Belly of the Sun\", un ulteriore viaggio nelle radici del blues e nella sua intrinseca spiritualit\u00e0. Nel 2009 l'album Loverly le fa vincere il Grammy Award for Best Jazz Vocal Album. Nel 2010 canta \"My Love And I\" di Johnny Mercer e David Raksin dal film L'ultimo Apache nell'album Sophisticated ladies con i Charlie Haden Quartet West per la Emarcy."}
{"id": "613162", "revid": "9", "url": "https://it.wikipedia.org/wiki?curid=613162", "title": "Reichskriminalpolizei", "text": ""}
{"id": "613167", "revid": "6923", "url": "https://it.wikipedia.org/wiki?curid=613167", "title": "Hopeless Records", "text": "La Hopeless Records \u00e8 un'etichetta discografica indipendente con sede a Van Nuys, Los Angeles, in California, fondata il 4 dicembre 1993. La casa discografica si \u00e8 da sempre interessata alla musica punk rock e pop punk, ma ha cominciato ad espandere i propri confini mettendo sotto contratto band di generi come il rap e l'elettronica. Dal 2006 il catologo viene distribuito in Europa dalla Rude Records.\nFacente parte della Hopeless \u00e8 l'etichetta Sub City Records, che organizza concerti di beneficenza, eventi come il Take Action Tour e le compilation \"Songs That Saved My Life\" e \"Songs That Saved My Life Vol.2\".\nArtisti.\nArtisti che sono o sono stati sotto contratto con la Hopeless Records al 13 febbraio 2022."}
{"id": "613171", "revid": "109651", "url": "https://it.wikipedia.org/wiki?curid=613171", "title": "The Concert for New York City", "text": ""}
